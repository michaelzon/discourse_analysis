
                               1 of 200 DOCUMENTS



                                NRC Handelsblad

                            30 december 2011 vrijdag

Gevoeliguh typus, tieft toch op!

BYLINE: Arie van den Berg

SECTION: Boeken

LENGTH: 855 woorden

SAMENVATTING

In het westen, de laatste trans, de nieuwe dichtbundel van Robert Anker, is een
politiek en sociaal actueel pamflet. Had Anker niet beter een essay kunnen
schrijven?

VOLLEDIGE TEKST:

Robert Anker: In het westen, de laatste trans. Querido, 33 blz., EUR 17,95

Robert Anker begon zijn dichterscarrière in 1979 met raak geschetste, rustig
geformuleerde natuurgedichten in Waar ik nog ben. In de loop van de jaren
tachtig maakte het landschappelijk decor in zijn werk plaats voor het hectische
stadsleven. In die stedelijke omgeving was Anker behalve dichter ook leraar op
wat toen nog een 'gemengde' school mocht heten. Allochtone leerlingen werden
Ankers romanpersonages, en hun taal drong ook door in zijn poëzie.

Al die tijd bleven zijn persoonlijke leven en zijn eigen omgeving nog herkenbare
uitgangspunten, maar in gemraad slasser d.d.t. sloeg hij een poëtische haak. De
taal vloog in die bundel los van de mededeling. Straattaal bezigde Anker nu,
taal die wel boodschappen uitzendt, maar slechts in imponerende zin. Taal
waarbij je al lezend onderstrepende gebaren ziet. Taal ook die vooruit lijkt te
lopen op een nog uit te geven woordenboek,

Ik vond dat een indrukwekkend vertoon van experimenteerlust, maar echt bekoren
deed het me niet. Dat geldt ook voor Ankers nieuwe bundel, In het westen, de
laatste trans. Bracht hij in De broekbewapperde mens (2002), het echtpaar Senex
en Safinur in een cyclus van tien gedichten breedsprakig in beeld - nu wijdt hij
een hele bundel aan een stel orerende personages. Jarvaï en Mensoorah heten ze
en ze praatten gedurig, op klinkklaar retorische toonhoogte. In toneeltaal,
lijkt het wel. Tweemaal wordt hun dialoog ook als toneeltekst gepresenteerd.

Jarvaï is dichter en Mensoorah zet kanttekeningen bij dat beroep. In de
theatrale passage 'Ben jij een engel, Mensoorah' gaat dat als volgt. Mensoorah
gaat vlak naast Jarvaï staan en orakelt dan: 'Niemand die je nog leest. Het
enige wat je hebt geschapen is het scheppen zelf. Daarin ben je niet minder
vluchtig dan de gesmade toneelspeler, de danser, de pianist. Wij hebben jouw
rekeningen betaald omdat wij dachten dat dichters seculiere monniken zijn die
met hun kunst voor ons bidden, onze vuile handen wassen, onze schuld saneren.
Wij denken dat maar geloven doen we het niet. En jij gelooft het ook niet nu je
hier naast me staat.'

Hier wordt de kunst onder vuur genomen. In die zin is In het westen, de laatste
trans een actuele bundel. Politiek actueel, maar ook sociaal. In het
onmiddellijk na bovenstaande toneeltekst volgende 'Lèpugikuh' bieden Henk en
Ingrid commentaar in plat Haags. 'Allemaal nep jullie dichtârs,' stellen ze.
'Zogenaamd gevoeliguh typus, tieft toch op!' Aan cultuur bestaat geen behoefte
meer, laat staan aan culturele nuances. Het tweede gedicht van de bundel, 'Over
de bron', meldt het al: 'Het is een tijd voor kakelend gelijk, niet voor
weifelende / Zachte dichters met hun harde noten weggedoken / Als ingekeerde
monniken in een schuw convent.'

In hetzelfde gedicht citeert Anker tot tweemaal toe de Poolse dichter Tadeusz
Rózewicz. Ook die is weinig hoopgevend waar het om de poëzie gaat. De goden,
schrijft hij, 'hebben de wereld verlaten / ze lieten er de dichters achter /
maar de bron / dronk de mond leeg.' De kwetsbare positie van poëzie is het
stuwende onderwerp van In het westen, de laatste trans. Drieëndertig breed
gezette pagina's lang hoort Mensoorah Jarvaï uit over de eigenschappen en
bestaansredenen van het lyrische genre. 'Zeg mij, Jarvaï,' vraagt hij in
'Vreugdes oorijzer', 'is een gedicht een vorm van kennis / Of expressie van de
pijn en soms ook van de vrolijkheid?' Jarvaï heeft zeventien regels nodig om tot
een magere, want te weidse conclusie te komen. 'De kunst,' beweert hij
uiteindelijk, 'is het oordeel van het leven dat ons treft.'

Dit is geen gedicht, dacht ik al na een tiental pagina's, maar een pamflet. Een
subtiele verdediging van de poëzie, dat wel, maar had Anker niet beter een essay
kunnen schrijven? De sociaalfilosofische gedachtestroom is bij tijden raak en
ook de taal is in heel haar verheven woordkeus en toon vaak doeltreffend, maar
wie zijn Jarvaï en Mensoorah? In Ankers tekst lijken ze niet meer dan sprekende
wajangpoppen. In geen geval zijn ze mensen van vlees en bloed.

Of misschien toch in de toneeltekst aan het eind van de bundel. 'Gestrand' heet
die tekst. Het tweetal zit in een kamer boven de trans. Ze praten nog steeds
over poëzie, maar de situatie is die van een burgeroorlog. Het volk heeft de
poort opengebroken, de bewakers gedood, en het zoekt de weg naar boven. In dat
spanningsveld leest Mensoorah een gedicht voor dat hij in Jarvaïs nalatenschap
vond. 'Fijne lulleby' is de titel en het is zeker van de hand van Robert Anker,
want op Youtube op muziek van Jacob de Haan te beluisteren. Dat wekt hoop. Maar
als Mensoorah de kamer verlaat en Jarvaï alleen achterblijft zijn diens laatste
woorden: 'Als God bestond / Zou ik hem vragen /voor mij te bidden.' In die
wanhopige woorden treedt even een mens uit de sjabloon te voorschijn. Maar is
dat genoeg in een lyrisch pamflet?

'Als God bestond

Zou ik hem vragen

voor mij te bidden'

LOAD-DATE: December 30, 2011

LANGUAGE: DUTCH; NEDERLANDS

GRAPHIC: 'Ankers personages zijn sprekende wajangpoppen'. Wajangspel van Ki
Enthuis Susmono in het Tropenmuseum in Amsterdam, 2009
Foto Leo van Velzen

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                               2 of 200 DOCUMENTS



                                NRC Handelsblad

                           29 december 2011 donderdag

Schouderophalen na nieuwe dreigende taal van Wilders

SECTION: Vooraan

LENGTH: 506 woorden

SAMENVATTING

NieuwsanalyseDe coalitie moet extra

bezuinigen. Voor de PVV is de hypotheekrenteaftrek een breekpunt.

VOLLEDIGE TEKST:

Een regeringspartner die met een kabinetscrisis dreigt: oppositiepartijen zouden
normaal gesproken opgetogen reageren. Maar wat gebeurde gisteren na een tweet
van Geert Wilders dat hij liever verkiezingen wil dan morrelen aan de
hypotheekrenteafrek? ,,Gaap", reageerde PvdA-Kamerlid Diederik Samsom. En Ineke
van Gent (GroenLinks) twitterde: ,,Loze dreiging."

VVD en CDA en gedoger PVV maken zich op voor moeilijke onderhandelingen in 2012
over extra miljardenbezuinigingen. Vele maatregelen worden daarbij overwogen.
Elsevier publiceerde  gisteren een verhaal met een reeks van opties om op de
aftrek te besparen. Die zouden binnenskamers worden overwogen. Wilders reageerde
op Twitter: ,,Denkt VVD/CDA toch aan versoberen
hypotheekrenteaftrek/aflossingsvrije hypotheken? Onacceptabel dan maar
verkiezingen!" Het was niet de eerste keer dat hij  in het openbaar zijn positie
markeerde. Zo eiste hij al dat er op ontwikkelingssamenwerking wordt bezuinigd.

VVD en CDA laten Wilders in de publiciteit zijn gang gaan. Vicepremier Verhagen
(VDA) zei alleen dat er bij de besprekingen vooraf geen taboes  zijn. Maar
premier Rutte (VVD) verklaarde dit weekend nog in De Telegraaf dat zijn kabinet
de aftrek niet ,,in het vizier" heeft.

Met zijn actie wekt Wilders de indruk dat hij zich als dé hoeder van
hypotheekrenteaftrek wil profileren. En dat terwijl zijn 'Henk en Ingrid'
versobering voor de 'rijken' zouden toejuichen. Maar dat is op dit moment een
onduidelijke boodschap; Wilders wil staan voor de lage en de middeninkomens.

Bij VVD en CDA laten de kopstukken duidelijke taal horen, maar binnen die
partijen gaan wel stemmen op om iets aan de regeling te doen, in combinatie met
andere maatregelen voor de woningmarkt. Ook ambtelijk Den Haag denkt al langer
over scenario's na. Zo zette een werkgroep in 2010 vele opties op een rij. Eén
scenario dat nu ook naar voren komt, is de aftrek jaarlijks met 3,33 procent te
verlagen. Dat zou over vijf jaar 900 miljoen euro opleveren en voor de langere
termijn  5,2 miljard. Een mooi bedrag, maar het zorgt wel voor een
koopkrachtdaling van 3,5 procent. En is daarom voor dit kabinet ook niet erg
aantrekkelijk.

Zo komt de coalitie ongetwijfeld bij andere grote posten uit, bijvoorbeeld de
basisbeurs. Het AD meldt vandaag dat afschaffing wordt overwogen. Het kabinet
doet dat dit jaar al met de basisbeurs voor de masterfase. Deze ingreep levert
150 miljoen euro op. Bij het schrappen van de beurs in de bachelorfase gaat het
om 800 miljoen euro.  De VVD pleitte voor de verkiezingen al voor de invoering
van een leenstelsel voor de gehele studieduur. CDA en PVV waren tegen. PvdA, D66
en GroenLinks zijn voorstander van het afschaffen van de basisbeurs, maar zij
willen de opbrengst wel gebruiken voor beter onderwijs. Parlementaire steun is
dus nog ver weg. Maar dat geldt voorlopig voor elk scenario dat in Den Haag de
ronde doet.

Tweets Wilders in media: pagina 37

LOAD-DATE: December 29, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                               3 of 200 DOCUMENTS



                                NRC Handelsblad

                           28 december 2011 woensdag

Gewoon Wij;
In Nederland

BYLINE: Margriet Oostveen

SECTION: Vooraan

LENGTH: 433 woorden


Tom van der Borst was in Etten-Leur de eerste met een videocamera. Al snel
filmde hij bruiloft en feestje hier, bedrijfsfilmpje daar in het dorp. Toen
werd, zes jaar geleden, TV Oranje opgericht, het digitale tv-kanaal dat 24 uur
per dag Nederlandstalige artiesten uitzendt. De bekende Nederlandse artiesten
konden al die tijd nooit vullen, dacht Tom, dus hij nam maar eens een videootje
op met het duo Corina en Angelique uit de buurt. Gewoon, naar een mooi stukje
natuur, je zet ze naast een boom en laat maar zingen. Die clip kwam páts op TV
Oranje.

TV Oranje heeft nu ruim 2 miljoen abonnees en Tom van der Borst kan van zijn
muziekvideo's leven. Zijn bedrijf heet Clipstudio. Dat staat ook op de twee
bestelbusjes voor zijn huis. We zitten daar in de garage, die is omgebouwd tot
montageruimte. Clipstudio heeft inmiddels een eigen kanaal op YouTube en een
bestand van ruim 100 zingende Nederlanders. Namen als Jettie Pallettie, Johan
Heeren, Belinda & José. Voor het duo Anita en Ed maakte Tom een dvd-box met de
passende titel 'Gewoon Wij'.

Een clip opnemen kan vanaf 550 euro, inclusief script en montage. Uit het
scenario voor 'Oh, Mon Amour' van Mark Rijs:

,,Spelers: Mark en een meisje en 2 jongens.

Liefst een meisje met lang haar dat kan wapperen in de wind."

Waar het liedje over gaat, dat wordt ook in beeld gebracht, zegt Tom, dus als ze
zingen: 'Ze zat op zolder', dan zit ze ook op zolder.

TV Oranje is vooral populair in Noord- en Zuid-Nederland. Midden-Nederland heeft
meer met http://Sterren.nl,  maar daar heeft Volendam een te dikke vinger in de
pap, vinden de Limburgers, Brabanders en Friezen. Daar is het de hele dag Jan
Smit en Nick en Simon. Ook Marco Borsato en Wolter Kroes zijn te beladen. Je
hoeft in Brabant of Zeeland maar een bouwplaats te bezoeken of Radio Hollandio
staat aan: net zo anti-Hilversum als TV Oranje.

Het Nederland dat de week voor Nieuwjaar níet naar de Hilversumse Top 2000
luistert bestaat uit ,,alle gewone, hardwerkende mensen", volgens Tom. Pogingen
me in hen te verplaatsen, wuift hij weg. ,,Ik denk dat ze helemaal niet zoveel
denken."  Vaak stemmen ze niet eens. Je hoopt op een autootje, soms vakantie, en
dat is het wel.

Ruim twee miljoen mensen met een hernieuwde honger naar het Nederlandse
levenslied. Je kunt dat wegzetten als opkomend nationalisme, maar dat is het
denk ik niet. ,,Als jij bijvoorbeeld zegt: Wat is dat voor kutmuziek waar jij
van houdt? Dát is onrecht."

Jij bent er eigenlijk voor de échte Henk en Ingrid, zeg ik.

Tom vraagt: ,,Henk en wie?"

Henk en Ingrid, zeg ik, van Wilders?

,,Nooit van gehoord", zegt Tom.

innederland@nrc.nl

LOAD-DATE: December 28, 2011

LANGUAGE: DUTCH; NEDERLANDS

GRAPHIC: margriet oostveen 7

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                               4 of 200 DOCUMENTS



                                NRC Handelsblad

                            27 december 2011 dinsdag

Terreur gedijt in verdeeld Nigeria;
Uit de chaos die terreurgroep Boko Haram creëert, moet een islamitische staat
verrijzen

BYLINE: Koert Lindijer

SECTION: Vooraan

LENGTH: 724 woorden

SAMENVATTING

De bevolking van Nigeria zit klem tussen het geweld van terreurgroep Boko Haram
en repressie door de staat.

VOLLEDIGE TEKST:

De islamitische terreurgroep Boko Haram pleegt vrijwel dagelijks  aanslagen en
opereert steeds professioneler,  waardoor ordetroepen en veiligheidsdiensten in
Nigeria het onderspit delven. Volgens een rapport van een commissie van het
Amerikaanse Huis van Afgevaardigden vormt Boko Haram een bedreiging voor alles
wat westers is in Nigeria en heeft de groep ook doelen in Europa en de VS op het
oog.

Boko Haram viel in de afgelopen maanden kazernes, kerken en overheidsgebouwen
aan. De terreurgroep liet in juli bommen ontploffen bij het hoofdbureau van
politie in de hoofdstad Abuja en een maand later bij het hoofdkantoor van de
Verenigde Naties. In de noordoostelijke deelstaat Yobe nam Boko Haram gedurende
meer dan 24 uur de hoofdstad Damaturu in en viel legerposten en banken aan.

Na iedere aanval verzekert president Goodluck Jonathan de ruim 140 miljoen
inwoners dat hij de situatie onder controle heeft en de daders zal pakken.
Waarna Boko Haram opnieuw aanvallen uitvoert en zo Nigeria ontmaskert als een
falende staat.

Twee weken geleden presenteerde Jonathan een begroting van 5,5 miljard dollar
voor het leger en de geheime diensten, ongeveer  eenvijfde van de jaarlijkse
begroting. Door gigantische bedragen aan veiligheid te besteden hoopt de
president de toenemende dreiging van Boko Haram een halt toe te roepen. Maar de
strategie werkt niet.

De verschillende onderdelen van het veiligheidsapparaat concurreren met elkaar
om financiering. Binnen de diensten wedijveren het overwegend islamitische
noorden en het goeddeels christelijke zuiden met elkaar om  invloed. En komt het
leger in actie, dan blijft de reactie  meestal beperkt tot represailles tegen
vermeende aanhangers van de terreurgroep, vaak gewone burgers. Zo voelt de
bevolking zich misbruikt door zowel terroristen als regering. In deze vicieuze
cirkel van geweld en onderontwikkeling  kan  Boko Haram steeds gemakkelijker
opereren.

,,We zijn niet meer veilig in Nigeria, de regering faalt", riep een vrouw na een
bomaanslag in de kerk in Madalla afgelopen zondag, niet ver van de hoofdstad
Abuja. ,,De regering zit uit haar neus te eten", kritiseerde een vooraanstaand
politicus van de parlementaire oppositie.  De aanvallen van Boko Haram op
christelijke doelen zaaien haat en veroorzaken angst en chaos. En dat is precies
wat de terreurgroep voor ogen heeft. Uit de chaos moet  een islamitische staat
verrijzen.

Boko Haram komt voort uit een lange traditie van sektes en heilige oorlogen in
het noorden van Nigeria. Begin negentiende eeuw begon de prediker Shehu Usman
dan Fodio een jihad. Hij vestigde in 1807 het kalifaat van Sokoto, dat het
noorden verenigde in een islamitische staat. Sindsdien wordt Noord-Nigeria
geplaagd door sektarische opstanden.

Drie jaar geleden was het de beurt aan Maiduguri, een deelstaathoofdstad in het
noordoosten, dicht bij Tsjaad en Niger. De leider van Boko Haram heette Mohammed
Yusuf. In Maiduguri voerde hij een eigen leger aan, stond hij aan het hoofd van
een ziekenhuis, een moskee en een school en organiseerde hij kredietprogramma's
voor jongeren. Hij predikte tegen westerse decadentie en westers onderwijs en
tegen corruptie en de Nigeriaanse politieke elite. De aanhang van Yusuf onder
jongeren nam zulke grote vormen aan dat hij, net als Usman dan Fodio 200 jaar
geleden, dacht de staatsmacht te kunnen overnemen.

Aanhangers van Mohammed Yusuf openden in 2009 het vuur op politiebureaus en
andere overheidsgebouwen. Het leger vocht vervolgens met artillerie, tanks en
infanterie tegen het bolwerk van Boko Haram in Maiduguri. Zonder onderscheid
schoten veiligheidstroepen vijf dagen lang verdachten dood. Ook sekteleider
Mohammed Yusuf werd, eenmaal gevangengenomen, standrechtelijk geëxecuteerd.

Na deze zware nederlaag viel Boko Haram in drie groepen uiteen. De meest
radicale factie ging samenwerken met Al-Qaeda. Die blijkt nu met steeds betere
technieken terreur te kunnen bedrijven. Ten minste drie keer volgden leden van
Boko Haram opleidingen in kampen van Al-Shabaab, de gelijkgezinde terreurgroep
in Somalië. Volgens onbevestigde berichten in Nigeria werken enkele politici uit
het noorden, ontevreden over de teruglopende invloed van de regio, in het geheim
samen met Boko Haram.

LOAD-DATE: December 27, 2011

LANGUAGE: DUTCH; NEDERLANDS

GRAPHIC: Verwoesting na een aanslag net buiten Abuja, opgeëist door terreurgroep
Boko Haram. Deze Kerst kwamen zeker 27 mensen om in Nigeria.
Foto Reuters

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                               5 of 200 DOCUMENTS



                                NRC Handelsblad

                           24 december 2011 zaterdag

Met weinig gelukkig

BYLINE: Wim van Bussel

SECTION: Opinie & Debat

LENGTH: 408 woorden


Als knulletje van zes had ik het geluk een opa te hebben die me op zekere dag
vroeg: ,,Wil je een bootje?" Opa, 80-jarige meubelmaker, logeerde een paar weken
bij zijn dochter en schoonzoon - mijn ouders - om wat onderhoud te verrichten
aan enkele ooit door hem vervaardigde meubels. Ondertussen leerde hij mij
nauwkeurig hoe je hout met warme beenderlijm moest lijmen.

,,Ja graag!" riep ik gretig. Het was in de jaren dertig, toen het volmaakte
plastic speelgoed nog niet uitgevonden was en een kind nog met lege
sigarendozen, doorgebrande zekeringen en oude garenklosjes zijn eigen
creativiteit mocht ontdekken. Opa pakte een plankje, zaagde er een punt aan,
boorde er een gaatje in en binnen de kortste tijd had ik zowaar een eigen bootje
met een mast. Vanaf dat moment stond voorgoed voor me vast: wat je wilt, kun je
zelf maken. Die stelregel heeft me nooit meer verlaten. Geld was er in de jaren
voor, in en meteen na de oorlog maar weinig, althans voor de normale burger. Wie
zijn handen kon gebruiken maakte alles zelf: broodplankjes, kastjes van
sinaasappelkistjes, keukeninterieurs, echtelijke sponde, alles. Ik ook dus,
dankzij opa. Het maakte me zonder dat ik het besefte gelukkig, gaf me
zelfvertrouwen en onafhankelijkheid en kweekte een in het leven zeer bruikbaar
oplossingsvermogen. Niemand wordt handig geboren, maar al doende wordt men
vanzelf handig.

Nu leef ik, als 80-jarige, na een druk leven aan het hoofd van een gezin met
drie inmiddels uitgevlogen kinderen met mijn vrouw in een eenvoudig huis. We
hebben een oude, eenvoudige auto, lezen, maken muziek op fluit en piano, leven
van uitsluitend AOW en kunnen daar goed van rondkomen. In mijn schuurtje met
tientallen jaren oude gereedschappen creëer ik van alles en nog wat en repareer
ik wat stuk is. Nieuwe meubels kopen we nooit, want aan alles wat we hebben zijn
we sterk gehecht. Naar de andere kant van de wereld met vakantie hoeven we niet.
Dat vervuilt de wereld slechts. Dat een ander meer heeft dan wij laat ons koud.
En wie minder heeft, helpen we.

Pas met hoofd én handen ben je als creatief mens compleet. Dat samenspel opent
de weg, ook met weinig geld, naar tevredenheid en geluk. En dan heb je niet veel
geld nodig.

Maar gaat zo'n tevreden houding niet ten koste van de heilige economie? Economie
is vooruitgang, wordt ons voorgehouden. Maar de aarde, die er niet mooier op
wordt, kreunt ondertussen onder de overproductie van onnuttige dingen. Tja...

Wjelsrijp (Fr)

LOAD-DATE: January 3, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                               6 of 200 DOCUMENTS



                                NRC Handelsblad

                            23 december 2011 vrijdag

Protestlied;
In Nederland

BYLINE: Margriet Oostveen

SECTION: Vooraan

LENGTH: 457 woorden


Wie durft nog een linkse protestzanger te worden in Nederland? Nou, René Zwaap
dus. Het voormalige redactielid van De Groene Amsterdammer, tegenwoordig
redacteur bij uitgeverij SDU, zette deze week ijskoud het protestlied 'O
Nederland' van zijn band 'Wederhoor' op YouTube:

'O Nederland, waar ga je heen?

Is je hart nu plots gemaakt van steen? ( )

Je hebt Geen Stijl, schreeuwt om fatsoen

Dan pak je kleine kinderen op om ze over de grens te doen'

Dit, zeg ik, gaat je duur komen te staan in de rechtse media.

,,Jip-pie", bromt Zwaap.

Als ik dit schrijf, is het lied nog maar 98 keer beluisterd. Dat gaat uiteraard
veranderen. Een mondharmonica scheurt het nummer à la Bob Dylan open. Volgen een
meeslepende viool, kritisch hakkende gitaren en achtergrondzangeressen die
klinken als - wie kent ze nog? - Gruppo Sportivo. Het wat duistere stemgeluid
van Zwaap doet soms verdacht veel denken aan Leonard Cohen.

'Vergeet die haat, vergeet die nijd

O Nederland, het is de hoogste tijd'

Wil hij de protestsong werkelijk nieuw leven inblazen? Dat wil hij. ,,Muziek van
interventie", noemt Zwaap het plechtig, met een kuchje. Dylan. Armand. Boudewijn
de Groot, weetjewel.

Wederhoor werd, zoals de naam al doet vermoeden, oorspronkelijk bedacht voor
journalisten. Het zou 'Hoor en wederhoor, een journalistiek showorkest' heten,
maar enfin, dat liep dus ergens tijdens het maakproces anders. Het bleek niet
onverstandig ook wat echte muzikanten aan te trekken.

'O Nederland, kom bij me terug

Zoals je eerst was, o kom toch vlug.'

Ze zijn al een jaar lang ,,zeer serieus bezig in de studio", en nu zijn er zes
nummers ,,ongeveer af." Allemaal protestliederen, die één voor één op YouTube
zullen verschijnen.

Ik mag Zwaaps versie van Woody Guthries beroemde folksong 'This Land is Your
Land'  alvast lezen.

'Dit land is jouw land

Dit land is mijn land

Van Zuidoost Limburg

Tot Noordwest Friesland'

Het biedt niet helemaal de genereuze ruimte 'from California, to the New York
Island' van Guthrie, maar dat kan een Nederlandse protestzanger ook niet helpen.

'Ook Henk en Ingrid kwam ik nog tegen

Toen ik schuil zocht voor de regen'

Ik schiet steeds in de lach. Maar mág dat eigenlijk wel? Of trap ik de
protestzanger dan op zijn ziel? ,,Het is een echte protestsong, en het
parodieert toch. Best wel postmodern dus", zegt deze tevreden.

Als er elf nummers klaar zijn, komt de cd uit. Er ligt al een mooi, dramatisch
hoesje klaar. Titel: 'De Vliegende Hollander'.

'O Nederland, het is nog niet te laat

Nog steeds niet te laat.'

Maar echt haast hebben ze nu ook weer niet. De protestzanger anno nu heeft het
veel te leuk in de studio. ,,Wij zijn een social media act. Wij treden niet op."

Tot zover de urgentie van de muziek van interventie. Eat that, rechts Nederland.

innederland@nrc.nl

LOAD-DATE: December 23, 2011

LANGUAGE: DUTCH; NEDERLANDS

GRAPHIC: margriet oostveen 7

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                               7 of 200 DOCUMENTS



                                NRC Handelsblad

                            23 december 2011 vrijdag

Ook dit kabinet verdeelt de oppositie;
Vier strategische denkers van de oppositie over hoe ze het kabinet gaan
aanpakken

BYLINE: Pieter van Os; Derk Stokmans

SECTION: Binnenland

LENGTH: 1550 woorden

SAMENVATTING

Hoe bestrijd je een minderheidskabinet? De oppositie is er nog niet uit.
Paradox: zij die iets verdienen met steun aan het kabinet, krijgen de meeste
kritiek.

VOLLEDIGE TEKST:

Zo gek is het niet hoor, zegt Jeroen Dijsselbloem, vicefractievoorzitter van de
PvdA. ,,Stemmen voor maatregelen van een kabinet dat je eigenlijk zo snel
mogelijk weg wilt hebben."  Op zijn werkkamer legt hij het nog eens uit, op een
moment tussen de laatste debatten voor het kerstreces dat vandaag is begonnen.
,,Ondanks deze gedoogconstructie is het meestal 'business as usual'. Ook onder
Balkenende II stemden we heus niet tegen ieder plan."

Ook Gerard Schouw (D66) zegt dat de gedoogconstructie niet heel veel invloed
heeft op hoe de oppositie functioneert. In de meeste gevallen zijn de politieke
verhoudingen zoals die ook zijn onder een 'gewoon kabinet'. Schouw heeft er
zelfs een inschatting van gemaakt: slechts 30 procent van wat er dit jaar in Den
Haag gebeurde is 'ongewoon', zeg hij.

Dat is een moeilijk te verifiëren cijfer. Wat zeker is: de regering bestaat uit
twee partijen, de coalitie uit drie en de oppositie uit zes. Eén partij, de SGP,
heeft de status van informele gedoogpartij.

De zes oppositiepartijen vormen geen front tegen de drie coalitiepartijen.
Allesbehalve. Ook deze week bleek bij de talloze stemmingen wat de laatste
maanden al steeds duidelijker werd: iedereen doet het met iedereen. Of, zoals
Tofik Dibi van GroenLinks zegt: ,,Het kabinet verdeelt en heerst."  Het gevolg:
terwijl dit kabinet voor alle oppositiepartijen een nachtmerrie is, komen de
coalitiepartijen ondanks hun minieme meerderheid nooit in de problemen.

Als een oppositiepartij al invloed heeft, wordt dat niet beloond. Er is een
paradoxale situatie ontstaan in Den Haag. Juist de oppositiepartijen  die door
hun cruciale stem op belangrijke dossiers (pensioenakkoord, Kunduz) het
kabinetsbeleid beïnvloeden, hebben het moeilijker dan partijen waarvan de stem
voor de regering overbodig is, of toch al zeker. Anders gezegd: PvdA en
GroenLinks krijgen veel kritiek, staan laag in de peilingen en zijn onzeker over
de kracht van hun leider. D66 en SP blaken van zelfvertrouwen, staan hoog in de
peilingen en zijn tevreden over hun leider.

,,Door een geringer aantal zetels zijn wij inderdaad minder vaak beslissend",
zegt D66'er Kees Verhoeven. Zijn partij en de SP zijn voorspelbaar tegenover het
kabinet. ,,Bij de SP zeggen ze: nee. Wij zeggen: ja."  En als het kan meer:
,,Echte hervormingen graag." Die helderheid waardeert het publiek, denkt
Verhoeven. Van een morrende achterban hebben D66 en de SP in ieder geval  geen
last.

Zo blijft de oppositie vrij tandeloos. Niet 't minst door verdeeldheid, zegt
SP'er Ronald van Raak. Hij ziet als belangrijke reden daarvoor het gebrek aan
zelfbewustzijn bij GroenLinks en PvdA, waardoor die meer met zichzelf worstelen
dan met het kabinet.

Dat die partijen met zichzelf in de knoop zitten, is evident. GroenLinks heeft
haar steun voor de politietrainingsmissie in Kunduz nog steeds niet verwerkt,
terwijl het in opspraak geraakte Kamerlid Mariko Peters weinig goeds heeft
gedaan voor het imago van de partij. Het soms apathische leiderschap van Job
Cohen blijft de PvdA bezighouden, net als twijfels over welke variant van de
sociaal-democratie in deze tijd noodzakelijk is.

De behoefte van oppositiepartijen elkaar te bestrijden blijft ook een probleem.
Neem SP en PvdA. Dijsselbloem vertelt dat zijn partij  tegen de hele
zorgbegroting stemde, en de SP voor.  ,,Hoe de SP voor privatisering van de zorg
kan stemmen, moeten ze zelf maar aan hun kiezers uitleggen." SP-Kamerlid Renske
Leijten:  ,,Belachelijke spin, geen partij heeft harder tegen privatisering
gevochten dan wij." Weer gehakketak dus.

Voor D66 blijft het vooral belangrijk niet links te worden genoemd. Want
'eenzaam in het midden', daar zitten de kiezers. Die opstelling bevordert de
oppositionele samenwerking ook niet.

Maar de goede voornemens zijn er, voor 2012. Er zijn kansen voor de
oppositiepartijen om zich te verenigen, denken ze. Het onderlinge vliegen
afvangen moet plaatsmaken voor één boodschap, zegt Van Raak: het kabinet-Rutte
weigert echte hervormingen door de voeren. Met die boodschap kunnen de
oppositiepartijen zij aan zij strijden en toch hun eigen punten maken. Dat
Nederland onder Rutte stilstaat, gaat dan vanzelf aan het  kabinet ,,plakken",
hoopt Van Raak.

Het CDA is  misschien wel dé hoop voor de oppositie. Die regeringspartij is zich
de afgelopen weken steeds onafhankelijker van de coalitie gaan opstellen. Het
CDA realiseert zich dat doorgaan zoals nu, de partij niks brengt. Dat, en
verwachte miljardenbezuinigingen, geeft de oppositie  hoop.  Want wat de
oppositie ook doet, voor een minderheidskabinet geldt dat het pas valt als een
van de coalitiepartijen dat wil.

PvdA denkt meer initiatief te kunnen nemen

Jeroen Dijsselbloem verwacht dat in het komende jaar meer aandacht zal zijn voor
initiatieven en plannen van de PvdA. ,,In zo'n eerste kabinetsjaar gaat alles om
de regeringsplannen. Maar de agenda wordt nu al leger, je kunt de
maximumsnelheid niet blijven verhogen."

Wat was het hoogtepunt  in 2011?

,,De AOW. Dankzij ons is straks 300 miljoen euro beschikbaar, zodat mensen die
lang hebben gewerkt voor een klein pensioentje, niet langer door hoeven te
werken."

En het dieptepunt?

,,De Politieke Beschouwingen. Het belangrijkste thema was natuurlijk de
stapeling aan bezuinigingen die burgers keihard gaat treffen. Maar door de
manier waarop het debat werd gevoerd, kreeg dat nauwelijks aandacht. Het theater
overstemde alles."

Waar valt u het kabinet komend jaar op aan?

,,Natuurlijk die stapeling van bezuinigingen die grote groepen mensen gaan
raken, die al moeite hebben om rond te komen. En het niet-bestrijden van de
economische crisis. Het kabinet bezuinigt de economie verder het slop in. Dat
kost het bedrijfsleven omzet,  en het kost duizenden banen."

De SP wil verzet tegen kabinet bundelen

Ronald van Raak  ziet versplinterd verzet tegen het kabinet. ,,Volgend jaar zal
de SP dat verenigen."  Uiteindelijk zal iedereen zien dat alle verschillende
maatregelen één bron hebben: Rutte en de partijen waarop zijn kabinet steunt,
zegt Van Raak. ,,De PVV heeft dit jaar veel uit te leggen. Hun achterban zal het
allemaal moeten betalen, niet de VVD-stemmer."

Wat was het hoogtepunt  in 2011?

,,De manifestatie, onlangs in Den Bosch, waar 6.500 arbeidsgehandicapten actie
voerden voor hun recht op werk. En dat schoonmakers hun eigen vakbond
oprichtten.  Dat zijn de hardwerkende Nederlanders van Rutte. "

En het dieptepunt?

,,We hebben bij de verkiezingen tien zetels verloren. Dat is hartstikke veel."

Waar valt u het kabinet komend jaar op aan?

,,De tweedeling in de maatschappij. Niet alleen tussen arm en rijk, maar tussen
ziek en gezond, oud en jong, autochtoon en allochtoon. Wij verwoorden de zorgen
van mensen, analyseren het probleem,  dragen alternatieven aan. Dat is het enige
wat je als oppositiepartij in het parlement kan doen. Wat daar op de agenda
komt, wordt buiten het parlement bepaald."

GroenLinks moet nog altijd wennen aan rol

Tofik Dibi zegt dat GroenLinks nog altijd moet wennen aan de nieuwe
verhoudingen. Maar de partij is ook ,,steeds effectiever" in het bestrijden van
dit ,,oerconservatieve kabinet", zoals Dibi het noemt. Conservatief ,,op alle
punten die voor ons belangrijk zijn: natuur, cultuur, kinderen en gezinnen".

Wat was het hoogtepunt  in 2011?

Dibi denkt lang na: ,,Ik denk dat 2011 voor GroenLinks een moeilijk jaar was.
Maar onder de radar hebben we veel kleine successen behaald. Hoogtepunt is dat
de fractie, ondanks een leiderschapswisseling,  toch weer een team van tien
vormt, dat goed werk doet."

En het dieptepunt?

,,Heb ik niet, maar Kunduz vond ik een heel moeilijke periode. Van ons vergde
dat alles."

Waar valt u het kabinet komend jaar op aan?

,,De manier waarop de eurocrisis wordt bestreden, het  uitblijven van
hervormingen op onderwijs en arbeidsmarkt. En positief: wij zullen nadrukkelijk
de open en vrije samenleving blijven verdedigen, integratie en immigratie dus.
Volgend jaar valt het kabinet. De economische crisis is te ernstig voor deze
gedoogconstructie."

D66 is een partij die echt wil hervormen

Kees Verhoeven  meent dat D66 door extra bezuinigingen nog duidelijker naar
voren zal komen als de partij die echte hervormingen wil. ,,Nog eens een paar
miljard binnenhalen met de kaasschaaf, dat kan niet. Het kabinet kan niet anders
dan  een van onze verlangens presenteren."

Wat was het hoogtepunt  in 2011?

,,De komst van een eurocommissaris die toeziet op de naleving van
begrotingsregels. Een D66-idee, dat Rutte heeft overgenomen. Wij hebben
voortdurend volgehouden dat een oplossing voor de crisis in Europa ook in Europa
ligt."

En het dieptepunt?

,,Het mislopen van een zesde zetel in de Eerste Kamer, omdat een van onze
Statenleden met het verkeerde schrijfgerei stemde. Het gaat zo goed met de
partij dat ik niets anders kan bedenken."

Waar valt u het kabinet komend jaar op aan?

,,Op het stilzitten. Kijk, de oppositie trekt samen op als het om bezuinigingen
op de sociale werkplaatsen gaat. Daar zijn we allemaal tegen. Maar D66 staat er
alleen voor in het pleidooi voor structurele hervormingen, op de arbeidsmarkt,
woningmarkt, enzovoorts. De rest van de oppositie zegt: doe minder. Wij zeggen:
doe meer!"

LOAD-DATE: December 23, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                               8 of 200 DOCUMENTS



                                NRC Handelsblad

                           22 december 2011 donderdag

Tuigdorp;
H.j.A. Hofland

SECTION: Cultureel Supplement

LENGTH: 546 woorden


Heel vroeger had je in Nederland de ondeugende jongens met een hart van goud.
Dik Trom die zich onvergetelijk heeft gemaakt door achterstevoren op een ezel te
gaan zitten; Pietje Bell, oprichter van de Zwarte Hand; Bulletje en Boonestaak
die zich als verstekelingen aan boord van het schip de Hercules waarop de vader
van Boonestaak kapitein was, naar New York lieten vervoeren. Nee, geen
lieverdjes, maar nooit zouden ze op het idee zijn gekomen een paar bejaarden te
beroven, een vijandelijke supporter in elkaar te slaan of het eens op een
comazuipen te zetten.

In de jaren zestig verschenen in Amsterdam de Provo's, die de samenleving
radicaal anders wilden organiseren en met hun happenings de openbare orde op het
Spui verstoorden. De Telegraaf zag dat de natie in gevaar was en schreef over
'langharig, werkschuw tuig'. Ik denk dat in die periode het woord tuig zijn
wedergeboorte heeft beleefd.

Nog een klein stukje geschiedenis. In de jaren tachtig en negentig hadden we
hier ook veel ongehoorzame, lastige, zelfs misdadige jongeren. Ruud Lubbers die
toen minister-president was, wilde een radicale maatregel. Deze lastposten
moesten worden opgeborgen in bootcamps, kampen met een uiterst streng regiem om
ze op een constructieve manier mores te leren. Het is er toen niet van gekomen.

Tussen toen en nu is er veel gebeurd in de wereld. We hebben de Koude Oorlog
gewonnen, de Roaring Nineties met de eeuwig groeiende economie braken aan, we
kregen toch weer een crisis, daarna stortte het Westen zich in twee rampzalige
oorlogen, nu zitten we in de volgende crisis. Aan variatie geen gebrek, maar er
is één constante. Het lijkt wel alsof de jeugd steeds ongehoorzamer, lastiger en
bozer wordt. Er ontstaat langzamerhand een nieuwe tegenstelling, met als
uitersten de hardwerkende Nederlander en het tuig, zoals het door De Telegraaf
wordt uitgedrukt. Er is een tijd geweest waarin een Nederlander er met de pet
naar gooide of hard werkte. Nu heb je de hardwerkende. Eén woord, voor 100
procent geladen met alles wat deugt. Het absolute tegendeel is het tuig.

Onafhankelijk van dit alles is er nog een nieuwe ontwikkeling. In december komen
er steeds meer verkiezingen waarbij democratisch wordt beslist wie of wat de
onderscheiding 'van het jaar' zal dragen. Welke maatstaven daarbij worden
gebruikt is niet duidelijk. De grootste lolbroek, de afzichtelijkste reclame, de
duizend mooiste muziekstukken, daar gaat het om. Wat zijn je argumenten? Niet
van belang. Stemmen! En zo kunnen we nu al jaren collectief beslissen wat het
woord van het jaar zal zijn. Op zichzelf heeft dat zin. Ieder jaar wordt
gekenmerkt door nieuwe ontwikkelingen. Het kan zijn dat de bestaande
woordenschat niet toereikend is om die te beschrijven. Er moet een woord worden
verzonnen dat met fenomenologische scherpte dit verschijnsel beschrijft.

Dit jaar dreigde vuurwerkhooligan de verkiezingen te winnen. Het kan aan mij
liggen maar ik vind het een misbaksel, in elkaar geknutseld en bovendien voor de
helft Engels. Gelukkig is het tuigdorp geworden. Een woord dat geen misverstand
overlaat, niet over wat ermee wordt bedoeld, noch over de maker.

In deze opzichten wedijvert het met kopvoddentaks dat misschien niet fatsoenlijk
genoeg werd gevonden. Tuigdorp zegt veel over de toestand van het land.

LOAD-DATE: December 22, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                               9 of 200 DOCUMENTS



                                NRC Handelsblad

                           21 december 2011 woensdag

Werkgevers en crisis: race naar de steunruif;
Tamminga en Schinkel

BYLINE: manno tamminga

SECTION: Economie; Blz. 22

LENGTH: 558 woorden


inisters en volksvertegenwoordigers die ondernemingsvertegenwoordigers worden,
scheppen vanzelfsprekend spanningen. Maakt een minister z'n relaties in 'zijn'
voormalige bedrijfstak te gelde als hij overstapt naar de KLM, zoals ex-minister
Camiel Urlings dit jaar? Is Jan Peter Balkenende gezien zijn talloze optredens
op het Europese toneel de ideale, onbetaalbare deurenopener voor adviesfirma
Ernst & Young?

Ministers en Kamerleden ter linkerzijde hebben een extra handicap bij een
verlokkelijke overstap. Uit de volksmond klinkt: Zakkenvullers! Laatste mikpunt:
Wouter Bos. De bekendste: Wim Kok.

Maar ministers en Kamerleden van links hoeven zich niet te schamen als zij
namens een bedrijf of branche in Den Haag op de stoep staan voor extra geld.
Iets extra's dat vanzelfsprekend goed is voor Nederland, voor de economie, voor
het ondernemingsklimaat en o ja, en passant ook soelaas biedt aan de private
belangen die de ex-parlementariër/minister nu vertegenwoordigt.

VVD-Kamerleden zijn in dat opzichte gehandicapt. De VVD heeft een conflictrijpe
relatie met de overheid. Tégen bemoeienis van de overheid met het individu en
met de individuele ondernemer. Maar ook vóór steun van diezelfde overheid aan
diezelfde individuele ondernemer. Het verschil met links is: de VVD zoekt de
steun niet in steungeld dat ambtenaren mogen verdelen, maar in fiscale
subsidies. Subsidies van ministeries moeten uiteraard tegenover het parlement
verantwoord worden en leiden tot openbaarmaking. Subsidies aan individuele
ondernemingen via de Belastingdienst blijven geheim. De fiscus heeft
zwijgplicht.

De VVD heeft onder leiding van kabinetschef Mark Rutte en fractievoorzitter Stef
Blok zijn anti-overheidsopvatting nieuw elan gegeven. De overheid is geen
geluksmachine, maar moet krimpen, zelfs in de borging van nationale
defensiebelangen. De laatste tanks rollen straks bij ondergaande zon naar hun
laatste appèlplaats.

Kan een ware liberaal in krappe tijden nog pleiten voor extra overheidsinzet
voor het bedrijfsleven? Ineke Dezentjé, tot voor kort VVD-kamerlid, nu de nieuwe
voorzitter van de werkgevers in de technologische industrie (voorheen 'de
metaal') vraagt om meer bijstand. Haar achterban is tenslotte de ,,banenmotor
van het land".

Dat laatste is niet waar. Dé banenmotor in Nederland is  de gezondheidszorg.
Tussen 2000 en 2010 steeg het aantal banen daar volgens het Centraal Bureau voor
de Statistiek (CBS) met 385.000 tot bijna 1,4 miljoen. Alleen al de groei is
bijna zo groot als de gehele technologische bedrijfstak, die Dezentjé op 410.000
becijfert.

Voordat de hardwerkende Nederlanders via de fiscus meer geld aan de industrie
gaan spenderen, is de vraag: wat spendeert de industrie zelf? Het CBS zegt in
zijn gisteren gepubliceerde overzicht van het ondernemingsklimaat dat de
industrie ten opzichte van het nationaal inkomen en het Europees gemiddelde
juist steeds minder is gaan uitgeven aan onderzoek en ontwikkeling, de basis van
innovatie en economische groei.

De roep om meer overheidsinzet voor onze industrie omdat buurlanden zoals België
en Duitsland guller zijn, staat haaks op strengere Europese controle op
nationale begrotingen. De werkgeversvertaling van versoberde overheidsfinanciën
is toch geen race naar de steunruif?

Het klinkt als biefstuksocialisme van vóór de eurocrisis.

VVD heeft een conflictrijpe relatie met

de overheid

LOAD-DATE: December 21, 2011

LANGUAGE: DUTCH; NEDERLANDS

GRAPHIC: MennoTamminga1

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              10 of 200 DOCUMENTS



                                NRC Handelsblad

                           21 december 2011 woensdag

Hunter S. Thompson voordat hij een gedrogeerde clown werd

BYLINE: Coen van Zwol

SECTION: Film

LENGTH: 733 woorden


The Rum Diary. Regie: Bruce Robinson. Met: Johnny Depp, Aaron Eckhart, Michael
Rispoli, Amber Heard. In: 28 bioscopen.

Hunter S. Thompson schreef zoals hij praatte: in horten en stoten mompelend, met
Tourette-achtige uithalen. Johnny Depp speelde hem zo in Terry Gilliams vrolijk
chaotische verfilming van Fear and Loathing in Las Vegas (1998). Zelf dertien
jaar ouder, speelt Depp 'The Duke' nu dertien jaar jonger, met veel minder tics
en maniertjes. Dat lukt: een mirakel van botoxtechnologie.

Johnny Depp was een vriend en fan van Hunter S. Thompson, die in 2006 zelfmoord
pleegde na een leven van excessief drugs- en drankgebruik. Hij is uitvinder van
'Gonzo journalism', een hoogstpersoonlijke mix van feit en fantasie die eerder
satire dan journalistiek is. De hoofdrolspeler van Fear and Loathing in Las
Vegas, stilistisch het invloedrijkste boek van de jaren zeventig, is niet zozeer
Hunter S. Thompson, als wel diens uitvergroting Raoul Duke, een journalist die
zich met zijn (fictieve) Samoaanse advocaat en een assortiment drugs (,,uppers
and downers, laughers and screamers") in een hotelkamer in Las Vegas terugtrekt
in plaats van braaf reportages te schrijven. Een proeve van paranoïde
schizofrenie die als aanklacht tegen de desillusie, de wanhoop en het cynisme
van het tijdperk-Nixon geldt.

Na het verbluffende succes van Fear and Loathing volgde nog een hilarisch
verslag van de presidentscampagne 1972 en een verhalenbundel, The Great Shark
Hunt. Toen hield het op: slechts zelden druppelde er nog een flard tekst uit het
mistige brein van Hunter S. Thompson. Hij leed enigszins onder het succes van
'The Duke'. Toen de BBC hem in 1978 naar Las Vegas reed in de hoop hem
klapwiekend op The Strip te filmen, legde Thompson de vinger op de zere plek.
Raoul, 'The Duke', een literaire creatie om uitzinnige gedachten te formuleren,
had Hunter S. Thompson overvleugeld. ,,Het zou beter zijn als ik stierf", zei
hij. ,,Dan kunnen ze de mythe nemen en daarover films maken."

Aldus geschiedde: 'The Duke' werd zelfs een stripfiguur in Doonesbury .  Bill
Murray speelde hem als relaxte dronkelap in Where the Buffalo Roam (1980),
Johnny Depp als dandytoerist in verwarde paniek, met korte broek, strandpet,
zonnebril en sigarettenkoker. En eigenlijk hing ook Thompson zelf de rest van
zijn leven 'The Duke' uit in zijn chalet te Aspen, tot vermaak van fans uit
Hollywood die kwamen logeren.

In The Rum Diary doet Depp een oprechte poging de jongeman te tonen voordat hij
die gedrogeerde clown werd. Ooit vond Depp op bezoek in Aspen het manuscript van
de roman en haalde hij Thompson over het alsnog te publiceren - begin jaren
zestig wezen alle uitgevers het semiautobiografische The Rum Diary namelijk af.
Thompson, die als 22-jarige sportjournalist even in San Juan, Puerto Rico,
woonde, schrijft over een journalist die rum drinkt met baldadige vrienden en
afgeeft op projectontwikkelaars en Amerikaans toeristen (,,De grote witte
vleesberg, het gevaarlijkste wezen op aarde"). Inboorlingen zijn een broeierig
en rancuneus decor. Een literaire jeugdzonde: Thompsons proza is stijlvol, maar
mist de hyperbolen en maniakale uitwijdingen die in zijn latere werk zo knap
verhullen dat er eigenlijk niets gebeurt. Thompsons werk is plotarm: hij blies
liever de realiteit uit proportie.

Plotloosheid is ook het hoofdprobleem in de verfilming door veteraan Bruce
Robinson. The Rum Diary draait om Thompsons alter ego Paul Kemp (Depp),
journalist bij de Engelstalige krant The San Juan Star. Hij beleeft dronken
avontuurtjes, slikt zijn eerste lsd - ingenieus gefilmd, met weinig visueel
stuntwerk - en twijfelt of hij zich door de gladde Sanderson (Aaron Eckhart)
laat verleiden tot pr-werk. Kiest Thompson/Kemp voor strandbungalow, zeiljacht
en rode Corvette of voor eerlijkheid en de gewone man?

Hunter S. Thompson zo tot een linkse liberal  maken, ,,voordat hij zijn stem
vond" en ,,opkwam tegen het onrecht" is een laffe Hollywoodreflex. In
werkelijkheid was The Duke een rioolromanticus, wars van kleinburgerlijke
banaliteit. Een asociale eenling, arrogant op nietzscheaanse manier en verzot op
vuurwapens - een Republikeinse libertair.

Het maakt  The Rum Diary niet tot een waardeloze film. Robinson zet bekwaam een
in rum gedrenkte retrosfeer neer en creëert leuke scènes en personages, zoals de
geschifte journalist Moberg (Giovanni Ribisi). Na een uur besef je alleen dat
het nergens heengaat.

LOAD-DATE: December 21, 2011

LANGUAGE: DUTCH; NEDERLANDS

GRAPHIC: Johnny Depp aan het werk als de jonge Hunter S. Thompson in 'The Rum
Diary'

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              11 of 200 DOCUMENTS



                                NRC Handelsblad

                           17 december 2011 zaterdag

Ik ben een jongen van het volk

BYLINE: Wilfred Takken

SECTION: Media

LENGTH: 1445 woorden

SAMENVATTING

Presentator Beau van Erven Dorens heeft een zwaar jaar achter de rug. Hij weet
kijkers niet te binden. Toch moet hij SBS laten herleven. ,,Ik kan alles worden
wat ik wil."

VOLLEDIGE TEKST:

Overleven op een onbewoond eiland, restjes bronwater drinkend uit aangespoelde
flesjes. 25.000 Euro spaargeld verliezen in een gokpaleis in Las Vegas. Door een
worstelaar tegen de vloer van de ring worden gegooid totdat de schedelplaten
verschuiven; Beau van Erven Dorens draait zijn hand er niet voor om. Maar als
amateur voor het eerst een Oudejaarsconference houden? Daarvan wordt zelfs de
onverschrokken presentator zenuwachtig.

Van Erven Dorens: ,,Ik heb net opgetreden voor dertig dronken brandweermannen.
Toen ik opkwam zei eentje: 'Hé, jou heb ik nog  uit het water gehaald'. Die
avond kon ik het wel vergeten. Ga er maar aan staan: een grap maken waar niemand
om lacht, en dan gewoon doorpraten terwijl je van binnen een beetje sterft."

Een goed jaar kan hij 2011 niet noemen. Hij heeft bij SBS net een nieuwe flop op
zijn naam bijgeschreven: Het beste idee van Nederland. Gaat de presentator -
lijfspreuk: ,,Ik kan eigenlijk niets, maar ik wil alles proberen" - nu  van het
scherm?

Integendeel: 2012 wordt het jaar van Beau van Erven Dorens. Met de
Oudejaarsconference begint een nieuwe reeks van De wereld van Beau. En SBS, dat
langzaam zijn kijkers verliest, werd in de lente overgenomen door Sanoma en John
de Mol, die met een reddingsplan kwamen. In januari begint De Mol bij zijn
nieuwe zender een talentenjacht: The winner is. Die moet SBS de hoognodige hoge
kijkcijfers bezorgen. Voor de presentatie vroeg De Mol Beau van Erven Dorens.
Dat is opmerkelijk. Het gezicht van het falende SBS wordt nu ook het gezicht van
de wederopstanding.

Eerst De wereld van Beau, een programma dat wél goed loopt.

,,Ik maak programma's waarin ik de ingehuurde presentator ben, zoals 'Het beste
idee', en die waar mijn hart en ziel in zit, zoals De wereld van Beau. Daarin
doe ik alles wat ik altijd al heb willen doen. Zo'n lijstje had ik lang voor ik
bij de tv kwam. Ik geloof in het maakbare bestaan: ik kan alles worden wat ik
wil. Als ik maar genoeg mijn best doe."

Try before you die?

,,Dat vind ik een ongelukkige vergelijking want in dat programma gaat het om de
kicks, hedonisme. De wereld van Beau is anders, reportages over subculturen. Het
gaat niet om mij. Ik ben geboeid door mensen die niet helemaal in de wereld
passen en zich daarom volledig in hun eigen wereldje storten. Die wereldjes laat
ik het beste zien als ik er aan meedoe,  participerende journalistiek."

Dus een Oudejaarsconference?

,,De eerste aflevering gaat over de wereld van de comedy. Je ziet me de
conference voorbereiden. Ik praat met komieken als Freek de Jonge en Guido
Weijers over het mechanisme van de grap. Het eerste deel is the making of, dan
is het leuk als ik faal. Zelfspot, jezelf de grond in  boren, daar houden
Nederlanders van. Maar het tweede deel is de conference zelf: die moet wel echt
goed zijn."

Wat laat u verder zien in 'De wereld van Beau'?

,,Showworstelen. Dat is  allemaal theater, maar ik word wel degelijk echt tegen
de vloer gegooid. Ik heb nog last van mijn rib als ik lach of hoest. Of adem.
Verder ging ik gokken in Las Vegas. Op een dinsdagavond belde ik mijn vrouw: ik
heb  25.000 euro van onze rekening opgenomen. Ze was woest."

En op een onbewoond eiland.

,,Ja, dat was een ramp. Zo'n eiland is één grote vuilnisbelt van aangespoelde
troep. Duizenden plastic flessen. Voor Expeditie Robinson sturen ze altijd een
schoonmaakteam vooruit dat twee weken bezig is het eiland op te ruimen. Na twee
dagen zonder water en eten stortte  mijn wereld toch wel in. Die ervaring heeft
me veranderd. Ik wil me voortaan richten op wat echt belangrijk is: 's ochtends
met mijn  kinderen  ontbijten."

De drang om alles te willen doen heeft ook een nadeel: je ontwikkelt geen
specialisme.

,,Als je het wil maken, kun je  beter vasthouden aan één succesformule: Ivo
Niehe's TV-show, Robert ten Brinks All you need is love. Als je zoiets hebt
gevonden, moet je je klauwen erin zetten en het van jou maken.  Zo beschouwd had
ik bij   RTL Boulevard en Ik hou van Holland moeten blijven. Dát scoorde. Maar
ik verveel me snel, dus blijf ik liever zwerven."

Uw eerste tv-show heette 'Alles voor de kijkcijfers'. Dat gaat niet altijd goed,
sinds u bij SBS werkt.

,,Inderdaad. Ik moet voor SBS zoveel mogelijk kijkers trekken, daar word ik voor
betaald. Maar  ik heb een beetje pech gehad met formats."

Het ligt niet aan u, het ligt aan de formats?

,,Denk het wel. Als een voetbalclub heeft verloren, zeg je toch ook niet tegen
de spits: jij hebt niet gescoord dus het is jouw schuld. Ik hoeft mezelf het
floppen van 'Het beste idee' niet aan te rekenen, maar het is toch weer een
smetje op mijn naam."

Denkt u wel eens: ik kan beter wat anders gaan doen?

,,Als ik me de lof, kritiek en adviezen zou aantrekken, zou ik het geen week
uithouden in de tv-wereld. Je moet een teflonlaagje ontwikkelen. En mocht het
succes uiteindelijk komen, dan zal het me des te zoeter smaken."

Waarom heeft De Mol u gevraagd voor 'The winner is'? U komt net uit een flop,
dat maakt u toch niet de aangewezen persoon?

,,Ik denk dat De Mol ook inziet dat die flop niet aan mij lag. Ik denk dat De
Mol weet wat ik waard ben. Ik ben bij SBS dé man die The winner is met zwier kan
presenteren."

Collega's zeggen: Beau kan het beste een vrijere rol hebben, naast een strakke
presentator.

,,Dat klopt wel. Albert Verlinde, Linda de Mol, Matthijs van Nieuwkerk; op zulke
sterke schouders kan ik lekker leunen. Zij houden de grote lijn in de gaten en
ik kan mijn gang gaan."

Deze week kwam Van Erven Dorens in het nieuws omdat hij op Radio 538 dj Ruud de
Wild uitschold en bedreigde: ,,De volgende keer dat ik je zie zal ik even een
tand uit je bek slaan. Toedeloe!" De Wild zou iets kritisch hebben gezegd over
Van Erven Dorens Oudejaarsconference.

Ooit was u een tegendraadse jongen. De laatste tijd leek u braver.

,,Eigenlijk word ik met de dag linker. Maar ik ben geconditioneerd door de
commerciële televisie. Overal tegen aan trappen gaat niet goed samen met een
breed publiek trekken. Het is een turbulente tijd in de media, iedereen is bang
. Er kan niet zoveel bij de televisie. De gore waarheid roepen werkt dan niet in
je voordeel."

Wat voor 'gore waarheid' zou u willen roepen?

,,Bijvoorbeeld dat Yvon Jaspers de madam van een boerenbordeel is. In Boer zoekt
vrouw schotelt zij meisjes voor aan een bronstige boer: kies maar uit, welke
wilt u neuken? Maar als ik dat zeg, denken de NRC-lezers: wij vinden Yvon
Jaspers wél leuk dus nu vinden we Beau stom."

Een andere omroep kunt u makkelijk beledigen. Wat vindt u van SBS?

,,Bij gebrek aan kijkers en geld heeft SBS ook  veel programma's uit angst
gemaakt. Maar nu De Mol de zaak heeft overgenomen, gaat dat veranderen. De
zender krijgt weer een duidelijk profiel. SBS is voor de working class hero, de
gewone man."

U bent van Bloemendaal, hockeykampioen, corpslid. Niet bepaald het profiel van
een arbeidersheld.

,,Vergis je niet, ik  ben een jongen van het volk. Als ik straks de straat op
loop, dan lul ik met iedereen, met de vuilnisman, de zwerver, iedereen. Mijn
accent, mijn afkomst; dat maakt de SBS-kijkers geen bal uit. Als ik ze maar
vermaak."

De wereld van BeauSBS 6, vanaf 31 dec., 20.30-22.30

Als een voetbalclub verliest, zeg je toch ook niet tegen de spits: het is jouw
schuld.

Kerstkind

Kerstkind Beau Noël van Erven Dorens (24 december 1970) groeide op in
Bloemendaal. Zijn vader was commando en werkte bij Billiton, een dochter van
Shell. Volgens Beau was zijn jeugd ,,één grote cornflakesreclame.'' Beau, de
jongste van drie broers, was sterk in hockey. Drie onvoltooide studies, het
corps, studentenblad Propia Cures, Talkradio. Begon in 1998 bij RTL met het
programma Alles voor de kijkcijfers, met geestige en ranzige filmpjes uit de
hele wereld.

Zijn doorbraak kwam met  RTL Boulevard (2001-2005). Toenmalige sidekick Albert
Verlinde: ,,Dat iedereen hem nog steeds daarmee associeert, geeft te denken.''
En inderdaad, hoewel hij met Ik hou van Holland,   Het zesde zintuig en De
wereld van Beau ook veel  kijkers trok, blijft RTL Boulevard gelden als zijn
grote succes. Daarna deed hij vier jaar het spel Deal or no deal.

Zijn werkelijk grootste succes is een programma waarin hij niet zelf meedeed:
The Phone. Dat tv-spel   deed niet zoveel op de Nederlandse tv, maar won wel een
Gouden Roos en een International Emmy. Bovendien verkochten Van Erven Dorens
productiemaatschappij Park Lane TV het format aan 52 landen.

Van Erven Dorens schreef in 2008 een schelmenroman over de reclamewereld: Pijn.
Hij   is tafelheer in DWDD en heeft een column in Het Parool.

LOAD-DATE: December 16, 2011

LANGUAGE: DUTCH; NEDERLANDS

GRAPHIC: Voor De wereld van Beau reed Beau van Erven Dorens tijdens het NK
schaatsen in Heerenveen op 4 november een rit van vijf  kilometer in 9 minuut 36
secondes.
Foto Hollandse Hoogte, Pim Ras

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              12 of 200 DOCUMENTS



                                NRC Handelsblad

                           17 december 2011 zaterdag

Städel Museum in Frankfurt is na renovatie een culturele topattractie

BYLINE: Joost van der Vaart

SECTION: Cultuur

LENGTH: 917 woorden

SAMENVATTING

De 50 miljoen euro die nodig was voor de nieuwbouw en renovatie van het Städel
Museum werd grotendeels opgebracht door bedrijven en burgers uit Frankfurt. Het
resultaat is fenomenaal.

VOLLEDIGE TEKST:

Het Städel Museum in Frankfurt am Main is altijd de onbekende onder de grote
Duitse musea geweest. Maar wel een met een door kenners zeer gewaardeerde
schatkamer. Nu is het Städel ingrijpend verbouwd. Wie er gaat kijken, stapt
ogenschijnlijk een nieuw museum binnen, waar de collecties oude meesters en
klassieke modernen eindelijk tot hun recht komen. En waar druk gewerkt wordt aan
een spectaculaire onderaardse vleugel die de sterk uitgebreide verzameling
moderne kunst moet herbergen.

'Frankfurt bouwt het nieuwe Städel. Bouw mee', was de leus waarmee het museum de
afgelopen jaren geld wierf onder de stadsbevolking. Iedereen kon mee bouwen door
sponsor te worden: burgers, bedrijven, overheidsinstellingen en de vele banken
die in deze financiële hoofdstad hun hoofdkantoor hebben.

Het werd een succes. Naar beste Duitse traditie is volgens museumdirecteur Max
Hollein ,,een groot deel van de financiering met hulp van privépersonen
veiliggesteld". De kosten van nieuwbouw en renovatie bedragen 50 miljoen euro.
De grote privédeelname sluit aan bij de geschiedenis van het huis; bij bankier
en mecenas Johann Friedrich Städel die in 1816 zijn kunstverzameling en vermogen
naliet aan de museumstichting die nu zijn naam draagt.

Wat de bezoeker voor die 50 miljoen euro te zien krijgt, is niet in geld uit te
drukken. Het Städel heeft een fenomenale collectie, die veel beter dan voorheen
tot haar recht komt. De lichtval in het ooit tamelijk donkere museum is
geoptimaliseerd, wanden zijn verzet en geschilderd in kleuren die met name de
schilderijen van de oude meesters naar voren laten springen. En de ophanging van
de doeken, vroeger nogal lukraak, is ingrijpend veranderd.

Als je nu de trap naar boven oploopt, naar een van de mooiste verzamelingen
Nederlandse meesters die Duitsland rijk is, word je begroet door portretten van
Frans Hals, een rivierlandschap van Herman Saftleven en een uitzicht op het IJ
van Ludolf Bakhuizen. Het is een Hollands welkom dat je hier krijgt.

Assistent-conservator Almut Pollmer-Schmidt, verantwoordelijk voor de oude
meesters, legt uit wat er veranderd is in 'haar' museumdeel, dat eergisteren na
een lange tijd van sluiting voor het publiek is heropend. Eigenlijk wordt alles
duidelijk als je de zalen inkijkt. Van verre heb je zicht op Rembrandts De
blindmaking van Samson. ,,Ons topdoek", zegt Pollmer-Schmidt. ,,Door de plaats
waar het hangt en de zicht-as trekt het bezoekers als een magneet aan. Dat was
precies de bedoeling."

Nieuw in de collectie is een doek van de Italiaanse renaissanceschilder Rafaël,
Portret van paus Julius II uit 1511. Het Städel wist dit schilderij kortgeleden
te verwerven uit een Duitse privéverzameling. Rafaëls beroemde pausportret is
gerestaureerd en ontdaan van vele vernislagen. Julius II hangt er als nieuw bij,
met z'n vlassige baard, peinzende blik, rode kalot en dito tabberd die fel
afsteken tegen zijn witte onderkleding.

Vermeldenswaard is ook het onlangs geschonken schilderij Madonna met kind (1621)
van de Italiaanse barokschilder Guercino - een schenking van kunstcriticus
Eduard Beaucamp van de Frankfurter Allgemeine Zeitung. Hij kocht het ooit voor
betrekkelijk weinig geld op een veiling.

,,Zulke schenkingen zijn steeds bepalend geweest voor de collectie van het
Städel", zegt assistent-conservator Pollmer-Schmidt. ,,Het zijn niet alleen
rijke bankiers die doeken ter beschikking stellen. Het feit dat we deze Guercino
geschonken kregen, toont dat ook minder welgestelde burgers uit Frankfurt zich
met hun museum verbonden voelen."

Een verdieping lager zijn de klassieke modernen te zien. Ook hier is de lichtval
verbeterd en is er veel nieuws te bewonderen in aangepaste opstelling.

Paul Klees Das Lamm (1920) hangt naast Nachtelijk Parijs, een foto van Brassaï
uit 1930. Het is gewaagd maar doeltreffend. Net als de afdeling oude meesters is
de Kunst der Moderne kortgeleden heropend. Tegelijk is een expositie (tot 8
januari) van de in Amerika geschilderde doeken van Max Beckmann van start
gegaan.

De grootste verrassing van het Städel bevindt zich ondergronds. Daar zal vanaf
22 februari de hedendaagse kunst te zien zijn. Het aantal moderne kunstwerken
van het museum is volgens directeur Hollein de laatste jaren door schenkingen en
langdurig bruikleen steeds groter geworden. In 2008, toen de Deutsche Bank en de
DZ Bank hun collecties moderne kunst aan het Städel overdroegen, heerste zelfs
opeens acuut ruimtegebrek in het museum.

Het Städel kon met zijn 2.900 schilderijen, 600 sculpturen, 500 foto's en
100.000 stuks grafische kunst al geen kant meer op. Toen er nog eens 800 moderne
werken bijkwamen van de twee hoogwaardige bankcollecties - met kunst van
gevestigde namen als Georg Baselitz, Nan Goldin en Olafur Eliasson - was het
besluit snel genomen: ,,We gaan ondergronds."

Onder de museumtuin is nu een kolossale expositieruimte gebouwd. Ronde
bolvensters zenden vanuit de tuin gezeefde zonnestralen naar beneden. De
kunstwerken staan nog in het depot; overal ligt gereedschap en zijn werklieden
aan de slag. Maar ook hier wordt duidelijk dat er een nieuw Städel is ontstaan.
Frankfurt heeft er een culturele topattractie bij die recht doet aan zijn status
van internationale banken- en boekenstad.

De collectie is gevormd door vele schenkingen: van rijke bankiers én van gewone
burgers

LOAD-DATE: December 16, 2011

LANGUAGE: DUTCH; NEDERLANDS

GRAPHIC: Topstukken uit de collectie oude meesters van het Städel, vanaf links:
Justus Juncker, 'Stilleven met peer en insecten'; Jan van Eyck, 'Lucca-Madonna';
Rafaël, 'Portret van paus Julius II'; Lucas Cranach, 'Venus'.
Foto's Städel Museum

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              13 of 200 DOCUMENTS



                                NRC Handelsblad

                           17 december 2011 zaterdag

Brieven over Martin Bosma

BYLINE: Paul Tempelaar; Jan Jaap de Ruiter

SECTION: Opinie & Debat

LENGTH: 562 woorden


Letterlijk gezegd? Nee. Toespelingen? Jazeker

PVV-Kamerlid Martin Bosma schrijft in Opinie & Debat van 10 december: ,,Ik
definieer links nergens als volksvijand." In zijn boek De Schijn-élite van de
Valse Munters zou ook de term 'verrader' niet voorkomen. Dat klopt wel. Maar
Bosma is verstandig genoeg om te beseffen dat je de woorden niet letterlijk
hoeft te gebruiken om er wel op te zinspelen.

Tot twee keer toe citeert hij Melanie Philips, waarbij links wordt aangewreven
dat ze ,,het recht van het volk vernietigen om te leven in een maatschappij die
gekenmerkt wordt door een gemeenschappelijke geschiedenis, godsdienst, wet, taal
en tradities".

De tweede keer voegt hij eraan toe: ,,De elites zijn in opstand gekomen tegen de
gewone burger die zij zien als achterlijk, reactionair, seksistisch,
nationalistisch, ouderwets, burgerlijk, zonder goede smaak en zelfvoldaan. Door
miljoenen mohammedanen naar het Westen te halen, worden die waarden naar de
achtergrond gedrongen. Het klootjesvolk dat waagt te klagen over een vreemd
luchtje in het portiek, krijgt eindelijk de rotschop die het verdient. Henk en
Ingrid kunnen gaan. [ ] De linkse kak tegen het volk." Ten aanzien van
tegenstanders van massa-immigratie schrijft hij bijvoorbeeld: ,,Het hele
subsidienetwerk van links is uit op je ondergang."

Meer van dergelijke toespelingen lezen? Lees Bosma's boek - het zijn er te veel
om op te noemen. Hij heeft gelijk, de woorden volksvijand en verrader worden
niet genoemd. Zuivere definities en feiten, daar gaat het in zijn boek ook niet
om. Het gaat vooral om stemmingmakerij en publiciteit. En dat gaat hem niet
slecht af.

Almelo

Stop deze onzinnige mierenneukdiscussie

NRC-columnist Jensma krijgt van PVV'er Martin Bosma (Opinie & Debat, 10
december) het verwijt dat laatstgenoemde het nergens in zijn boek heeft over
'de' moslims. Ik citeer uit de Schijn-élite: ,,Misschien dat individuele moslims
zich hier en daar aanpassen, de islam kan dat niet" (p. 304).  ,,Het grote geluk
van het Westen bestaat eruit dat lang niet alle moslims bekend zijn met de
finesses van de islamitische ideologie (p. 173)." ,,Dit (het aaneenrijgen van
moslimenclaves in stedelijke gebieden) binnen de grotere driehoek Malmö,
Marseille, Manchester, waar de islam zich het sterkst zal laten gelden. De
grenzen van die enclaves zullen niet vreedzaam zijn" (p. 149). Mag ik uit deze
citaten concluderen dat Bosma de islam als ideologie verwerpelijk vindt? Me
dunkt van wel. Mag ik concluderen dat Bosma vindt dat de meeste moslims zich
niet aanpassen? Me dunkt van wel. Mag ik concluderen dat Bosma vreest dat als
alle moslims bekend zijn met de finesses van de islamitische ideologie, het
einde zoek is? Me dunkt van wel. Mag ik concluderen dat moslims geweld zullen
gebruiken als ze eenmaal de macht in handen hebben? Me dunkt  van wel. Mag ik
vaststellen dat Bosma de islam en daarmee de moslims als vijand beschouwt? Nee,
dat mag  niet, want dat zegt Bosma nergens in zijn boek.

Ik denk dat het  tijd is dat er aan de mierenneukdiscussie met Bosma een einde
komt. Een echte inhoudelijke discussie over de inhoud van Bosma's boek is nu
meer dan op zijn plaats. Argumenten voor, argumenten tegen. Bosma is lid van een
partij die zich in het centrum van de macht bevindt. Het volk, zowel de elite
als Henk en Ingrid, heeft meer dan ooit recht op dit debat.

Arabist Universiteit van Tilburg

LOAD-DATE: December 20, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              14 of 200 DOCUMENTS



                                NRC Handelsblad

                            16 december 2011 vrijdag

De achilleshiel van de rechtsstaat;
Column

BYLINE: Thierry Baudet

SECTION: Opinie; Blz. 18

LENGTH: 875 woorden


Het gekeuvel over 'de rechtsstaat' begint behoorlijk te irriteren. Er gaat geen
week voorbij of een oud-rechter of -politicus betoont zijn toewijding aan deze
institutie, vaak uitgedrukt in zalvende algemeenheden. Er worden 'nachten' voor
georganiseerd, boeken en artikelen aan gewijd, er worden tv-programma's over
gemaakt.

Vorige week nog verscheen een essay van Dorien Pessers, De rechtsstaat voor
beginners. Slordig schrijvend heeft de auteur het in dit vademecum van
,,praktische wijsheid" (aldus de achterflap) over pacta sunt suvanda in plaats
van servanda, noteert zij ,,Hobbes (zeventiende-eeuwer) en Locke", alsof John
Locke - levend tussen 1632 en 1704 - niet ook zeventiende-eeuwer was, en stelt
ze dat de Fransen zouden spreken van een fiction protective waar dat fiction
protectrice moet zijn. Niettemin geeft het essay goed weer waar het verdedigers
van de rechtsstaat om te doen is: een normatief kader bieden voor de democratie.
In naam van 'de rechtsstaat' wordt een grens gesteld aan de meerderheid. Een rem
op de volkswil, een garantie aan minderheden.

Hoe mooi dit op het eerste gezicht ook klinkt, er zijn twee problemen aan
verbonden. Het eerste is dat verdediging van minderheden de vraag oproept
wanneer de meerderheid zijn wil desondanks mag doorzetten. Wat valt buiten de
grenzen van de rechtsstaat en wat erbinnen? En wie bepaalt dat? Een
boerkaverbod, een minarettenverbod, inperking van gezinshereniging - is dat wel
of geen gerechtvaardigde inbreuk op de rechten van minderheden? En wat te denken
van een politieke partij die vrouwen uitsluit van passief kiesrecht? Welke
minderheid weegt zwaarder - vrouwen of orthodoxe christenen? Wie alleen maar
over 'de' rechtsstaat praat, verheldert niets, maar verlegt slechts de kwestie.

Het tweede probleem is venijniger. Aangezien niet alleen de 'kwetsbare groepen'
minderheden zijn, maar de rechtstatelijke elite zelf ook minderheid is, dreigt
achter een verdediging van de rechtsstaat altijd een verdediging van de eigen
belangen van de elite schuil te gaan. Waar tirannie van de meerderheid de
achilleshiel is van democratie, is tirannie van de minderheid de achilleshiel
van de rechtsstaat. Dit speelt bijvoorbeeld bij de Europese eenwording, een
eliteproject dat nergens in Europa op meerderheidssteun kan rekenen. Hoezeer de
politieke elite ook verkondigt dat de EU in het algemeen belang is - velen zien
er niet veel meer in dan een baantjesmachine van een gesloten, zelfgenoegzame
kaste. Betekent inperking van de wil van de meerderheid in dezen een
noodzakelijke bescherming van kwetsbare minderheden, of slechts een voortzetting
van de hobby's van de macht?

Dorien Pessers lijkt zich van deze twee grondproblemen van de politieke
filosofie niet bewust. Opgewekt verkondigt zij over rechters: ,,Omdat zij niet
gekozen maar benoemd worden, is hun legitimatie gelegen in hun onpartijdigheid."
Pardon? Omdat de Franse koning niet gekozen maar benoemd werd, was zijn
legitimatie gelegen in zijn onpartijdigheid? Natuurlijk kun je mensen benoemen
om 'onpartijdig' te zijn, maar niemand die garandeert dat ze dat ook
daadwerkelijk zullen zijn. Een rechtsstaat kan ontaarden in een rechtersstaat -
een dicastocratie, zoals de oude Grieken dat noemden. Hoe meerderheid en
minderheid, elite en volk, zich tot elkaar verhouden is een onontkoombaar
oerprobleem van de politiek. Geen van beide mag de overhand krijgen; ze moeten
elkaar in evenwicht houden.

Het aardige aan de conservatieve traditie is dat daarin grote aandacht bestaat
voor dit evenwicht. Aan de ene kant waarschuwt deze traditie voor de politicus
die in naam van de abstracte 'volkswil' alle bestaande rechten en plichten opzij
schuift. Met een beroep op de volonté generale kwam na de Franse Revolutie de
terreur van Robespierre tot stand en wist Napoleon zijn machtsgreep te
legitimeren. Het leidde tot revolutionair verval in decennia van Europese
oorlogen. Van Montesquieu en Burke tot Tocqueville en Abraham Kuyper: alle
conservatieven waarschuwen voor dergelijk democratisch absolutisme - en pleiten
dus voor rechtsstatelijke waarborgen.

Aan de andere kant wijst de conservatieve traditie er ook op dat de gebruiken
van het gewone volk, de vooroordelen van de gewone man, niet door de elite
genegeerd mogen worden. In de twintigste eeuw krijgt deze opvatting zeker sinds
1968 de overhand binnen de conservatieve stroming. Christopher Lasch en Roger
Scruton wijzen bijvoorbeeld op de vertrouwensbreuk die is ontstaan tussen volk
en elite, waarbij de volkswil in naam van 'de rechtsstaat' teveel zou zijn
ondermijnd. Wie zijn volk wil opstuwen in de vaart der volkeren, zo betogen zij,
zal zijn verlichte opvattingen moeten doseren en op conservatieve vooruitgang
moeten aansturen.

In De rechtsstaat voor beginners concludeert Dorien Pessers dat ontwikkeling van
de 'reciprociteit' tussen burgers onderling de kern van de beschavingsarbeid van
de rechtsstaat is. Hier dient het inzicht bij te komen dat er ook wederkerigheid
moet zijn tussen de politieke elite en de burgers. De vraag is niet of de
rechtsstaat belangrijk is, maar hoe die rechtsstaat zich verhoudt tot de
democratie - en wat er gedaan kan worden om de ontstane vertrouwensbreuk te
herstellen.

Is dit slechts een voortzetting van de hobby's van de macht?

LOAD-DATE: December 16, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              15 of 200 DOCUMENTS



                                NRC Handelsblad

                           15 december 2011 donderdag

Het risico van democratie;
Dezer dagen

BYLINE: J.L. Heldring

SECTION: Opinie

LENGTH: 856 woorden


'Regeringsleiders zijn financiële analfabeten. De meesten hebben geen flauw
benul van markten, wat beleggers beweegt, hoe het noodfonds werkt. Zij zijn
blinden." Aldus vertrouwde een medewerker van ,,een premier die niet met naam
genoemd wil worden", aan Caroline de Gruyter toe in een Brusselse bar. Op 10
december, de dag na de laatste eurotop, stond het in de krant.

Geen wonder dat die ongenoemde premier niet genoemd wilde worden. Wie staat
graag met zijn analfabetisme te kijk? Maar belangrijker is de vraag: als
regeringsleiders al niets begrijpen van de crisis die zij geacht worden op te
lossen, wat mogen we dan van de gewone man verwachten of - zo voeg ik hieraan
toe - de gewone columnist?

Europa's echte leiders, schrijft Caroline de Gruyter, zijn niet de
regeringsleiders (hoewel zij een uitzondering maakt voor Luxemburgs premier
Jean-Claude Juncker), maar hun financiële adviseurs, van wie slechts weinigen de
naam kennen. Wordt Europa dus toch door technocraten geregeerd? Zo ja, hoe klopt
dit dan met wat Luuk van Middelaar, rechterhand van Van Rompuy, enkele pagina's
verder in hetzelfde nummer van de krant schrijft: ,,Het toegenomen gewicht van
de regeringsleiders in gemeenschappelijke kwesties is vooral een teken dat
Europa, via de munt, in het hart van de nationale politiek is gekomen"?

Strikt genomen hoeft er geen tegenspraak te zijn tussen beide uitspraken, want
ook als het om de nationale politiek gaat, laten de regeringsleiders zich
omringen door een stoet van deskundigen. Zolang ze zich daar in het parlement
niet op beroepen, maar doen alsof het hun eigen wijsheid is, is er niets aan de
hand. (Minister Visser van Defensie beriep zich begin jaren '60 wél op ,,mijn
deskundige aantekeningen", en was meteen zijn gezag, dat toch al niet groot was,
kwijt.)

Niettemin is het waar dat Europa van het begin af aan grotendeels een zaak was
van deskundigen of technocraten. Edmund Wellenstein, een van de laatste nog
levende medewerkers van Jean Monnet, gaf dit onlangs zijdelings toe: ,,We vonden
het - arrogant misschien - vanzelfsprekend. Het was toch een goede zaak om
landen bijeen te brengen die twee wereldoorlogen lang tegen elkaar hadden
gevochten? Dat is toch goed, dat hoef je toch niet te verdedigen?" (interview in
Elsevier van 6 augustus).

Moeten wij degenen die zo dachten en handelden, daar alsnog een verwijt van
maken? Nee. Laten we Nederland als voorbeeld nemen. In de jaren vijftig, toen
Europa van start ging met de Europese Gemeenschap voor Kolen en Staal, gevolgd
door de Europese Economische Gemeenschap, was het zuilenstelsel hier nog in
volle kracht. Dat betekende dat de partijleden bijna blindelings de leiding van
de respectieve partijen volgden. Als die leiding pro-Europa was - en dat was met
de drie grote partijen het geval - waren de volgelingen dat ook.

In dit systeem is in de loop van de jaren zestig en zeventig de klad gekomen. De
drie christelijke partijen verloren aan macht. Soms dramatisch: zo verloor de
Katholieke Volkspartij tussen 1963 en 1971 bijna de helft van haar zetels. In de
PvdA deed het rebelse Nieuw Links een greep naar de macht, waaraan Den Uyl zich
niet helemaal wilde onttrekken. Eigenlijk bleef, van de drie grote partijen,  de
VVD het meest onberoerd.

Dit is het begin geweest van de vervreemding van de 'basis' ten opzichte van
Europa, die uiteindelijk uitmondde in de winst van de openlijk anti-Europese
PVV. In democratisch opzicht is er niets aan te merken op de emancipatie van de
basis jegens de top. Het proces zelf is zelfs eerder toe te juichen, maar het
resultaat van het proces is dat niet onvoorwaardelijk. Maar dit is nu eenmaal
het risico van de democratie.

We kunnen het ook anders zeggen: met de instorting van het zuilenstelsel is de
stabiliteit van de Nederlandse politiek verdwenen. In de crisis van de jaren 30
behoedde het - met Colijn als de 'sterke man', aan wie velen in tijden van
crisis behoefte hebben - het land voor politieke avonturiers. In zekere zin is
Wilders het resultaat van de instorting van het zuilenstelsel -  die de
seculiere partijen, socialisten en liberalen altijd nagestreefd hebben. Het
proces was goed, misschien zelfs onvermijdelijk, het resultaat minder.

Nu verzet de basis zich ook tegen wat de technocraten, in Brussel of elders,
bekokstoven. Is dit ondemocratisch? Nee, maar het kan wel kapot maken wat sinds
1950 bereikt is. ,,Het resultaat is dat de kritische denker zich afvraagt of een
democratie die tot dergelijke uitwassen leidt, eigenlijk nog wel het beste
systeem is, omdat hij er geen greep op heeft", schrijft Nelleke Noordervliet in
Trouw van 10 december. Met 'hij' is kennelijk de kritische denker bedoeld, maar
er zijn ook vrouwen die kritisch denken. Nelleke Noordervliet zelf bijvoorbeeld.

,,De uitkomst van de crisis wordt uiteindelijk bepaald door het politieke
vermogen om de publieke opinie te overtuigen", zegt Van Middelaar, die het debat
ziet ,,als een juist toejuichenswaardige 'europeïsering van de nationale
politiek'". Dus ook wanneer  de publieke opinie niet te overtuigen is, zoals bij
het referendum van 2005?

Politieke stabiliteit verdween toen  het zuilenstelsel instortte

LOAD-DATE: December 15, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              16 of 200 DOCUMENTS



                                NRC Handelsblad

                           14 december 2011 woensdag

Alleen het protest telt;
Column

BYLINE: H.J.A. Hofland

SECTION: Opinie

LENGTH: 857 woorden


Sinds 2008, toen de Amerikaanse bank Lehmann Brothers failliet ging, golft de
economische wereldcrisis af en aan. Al meer dan een jaar twijfelen we aan de
toekomst van de euro. Een reeks topconferenties heeft het wantrouwen  versterkt.
De bekendmaking van het Centraal Planbureau dat Nederland in een recessie zit,
kwam niet als een verrassing. De voorspelling dat hier volgend jaar tegen het
half miljoen mensen werkloos zal zijn, bevestigt de algemene vermoedens. Bijna
vier jaar wordt overal in het Westen het publiek geconfronteerd met steeds
somberder verwachtingen. Tegenmaatregelen blijven  zonder resultaat. Deze lange,
trage neerwaartse beweging baart een nieuw politiek feit van formaat. De
geloofwaardigheid van het landsbestuur en van de politieke klasse wordt
langzamerhand gereduceerd tot nul.

Achter de voortwoekerende economische crisis sluimert een politieke crisis. Deze
kan de democratische samenhang van de westerse maatschappij bedreigen. Politieke
enquêtes geven hiervan een gebrekkig, uitsluitend cijfermatig beeld. Duidelijk
wordt alleen welke politieke partijen het beter of slechter doen dan de
concurrentie, maar alle partijen maken deel uit van het gewantrouwde systeem.
Een beter beeld geven de ingezonden brieven in  kranten, de berichten waaruit
blijkt dat een toenemend aantal burgers de gevestigde orde aan zijn laars lapt
en vooral de talloze commentaren op internet. Hieruit spreken een diep
wantrouwen en haat tegen de gevestigde orde. Het is een dagelijkse manifestatie
van volstrekt ongeloof.

Het is een beweging die al veel langer duurt. In Nederland is het tien jaar
geleden begonnen met Pim Fortuyn. Na de moord is zijn beweging uit elkaar
gevallen. Die van Rita Verdonk is dezelfde weg gegaan. De diepste oorzaak
hiervan is, dunkt mij, de zelfoverschatting van de grondleggers. Ze begrepen
dat de broeiende onvrede onder de kiezers een politieke goudmijn was, maar ze
wisten niet hoe ze  een inspirerend antwoord moesten geven. Evenmin  begrepen ze
dat hiervoor een hechte politieke organisatie nodig is, een  club van
gelijkgestemden die zich verre houdt van onderlinge ruzies en publieke
schandalen.

De PVV heeft het beter begrepen. Geert Wilders heeft de toon van de diepe
onvrede getroffen, Henk en Ingrid staan model voor de normaalste, de nuchterste
Nederlanders. Toch is er een niet geringe kans dat Wilders zichzelf heeft
overschat. Door de gedoogconstructie is hij een tersluikse medeplichtige aan de
crisis geworden. In plaats van een radicale opstandeling is hij een gevangene
van dit kabinet. Hij kan het land willen zuiveren van de islam, de Grieken uit
de Europese Unie gooien, de gulden terug, maar instinctief weten  de meeste
kiezers  dat hier niets van komt. De indruk ontstaat dat Wilders, met zijn
combinatie van radicalisme en gedogen, zijn hand heeft overspeeld. In stilte
heeft hij het compromis gesloten dat hij in het openbaar verwerpt. Aan de
maatregelen tegen de crisis zal hij, als gedoger, weinig tot niets kunnen doen.
Hij loopt het risico dat hij  bezig is zichzelf te ontmaskeren als een radicale
sprookjesverteller.

De zinderende en groeiende onvrede zoekt naar andere middelen. Denk niet aan de
Occupybeweging. Wat we verder ook van hun motieven en methoden mogen denken, de
Occupyers hebben intussen bewezen  een vrijwel verwaarloosbare machtsfactor te
zijn. De praktische vraag is wat de half miljoen werklozen  volgend jaar zullen
doen, hoe de tallozen zullen reageren als ze merken dat ze er aanzienlijk op
achteruit gaan. Zullen er nieuwe politieke leiders verschijnen met programma's
waarin  nieuwe behoeftigen, de diep verongelijkten, zich kunnen vinden?

Het afgelopen jaar is bewezen dat grote, ontevreden massa's de traditionele
politieke partijen beschouwen als versleten organisaties. Ik denk er niet aan om
Nederland te vergelijken met de helemaal of half verdwenen Noord-Afrikaanse
dictaturen, maar wel is daar aangetoond dat dankzij de sociale media grote
massa's kunnen ontstaan, die door hun duurzame aanwezigheid een beslissende
machtsfactor worden. Deze week hebben we deze nieuwe massa gezien  in Moskou en
in andere Russische steden. Het enige wat  ontbreekt, is een samenhangend
politiek programma, maar dit blijkt in zo'n eerste periode van massavorming van
minder belang te zijn. Alleen het protest telt, dit geweldig bewijs van
politieke weigering.

In Nederland zijn we niet afkerig van  massaal te hoop lopen. De laatste keer
dat dit uit politieke motieven gebeurde, was in 1981. Toen demonstreerden
400.000 mensen op het Museumplein tegen de plaatsing van kruisraketten. Dit
heeft  geen effect gehad. Sindsdien zijn we vooral voor vermaak en voetbal in
dit soort aantallen bijeengekomen.

Nu tast de ontwikkeling van de economie de consumptie aan. De politiek slaagt er
niet in deze dreiging te keren. Ik wil niets voorspellen, maar als een politiek
systeem onmachtig blijkt om de onvrede van de burgerij te kanaliseren, zoekt de
burgerij naar andere oplossingen. Deze burger is een andere dan die van een jaar
of tien geleden. Onze oude democratie is een wankel systeem geworden.

Wilders loopt het risico zichzelf te ontmaskeren als sprookjesverteller

LOAD-DATE: December 14, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              17 of 200 DOCUMENTS



                                NRC Handelsblad

                            9 december 2011 vrijdag

De bokkensprongen van Poetin

SECTION: Vooraan

LENGTH: 441 woorden


Of de verontwaardiging over de stembusfraude in Moskou overslaat naar Rusland
wordt morgen duidelijk bij de 'demonstraties voor eerlijke verkiezingen' in
tientallen Russische steden. Maar het regime-Poetin maakt nu al rare sprongen.

Het is geen verrassing dat gedoodverfd president Poetin in het verzet de hand
ziet van Washington dat met geld en ,,een signaal" het protest in beweging zou
hebben gezet. Paranoia duikt ook in Rusland vaker op als er autoritaire leiders
aan de macht zijn.

Wel opmerkelijk zijn de stappen die het bewind zelf zet. Zo pleitte de
presidentiële ideoloog Soerkov voor de oprichting van een 'liberale' massapartij
voor de stedelijke burgers. Een brutaal idee, omdat juist Soerkov afgelopen tien
jaar heeft meegewerkt aan de liquidatie van staatswege van elk liberaal
alternatief. De perssecretaris van Poetin maakte het nog bonter. Hij verklaarde
dat zijn baas nooit een directe band heeft gehad met de nu in de steden
verfoeide machtspartij Verenigd Rusland. Een gotspe. Zelfs op de website van
deze corrupte bureaucratenclub staat Poetin nog gewoon vermeld als 'voorzitter'.

Maar dat doet er niet toe. Poetin zelf heeft zich, hoewel hij leider is van de
partij, ook gedistantieerd van Verenigd Rusland. Hij zet al zijn kaarten op het
Pan-Russische Volksfront dat is opgericht om de indruk te wekken dat 'leider'
Poetin niet de apparatsjik maar de gewone man wil mobiliseren. Zo heeft hij de
cineast Govoroechin, die zich zowel in zijn films als de politiek laat kennen
als een opportunist, in zijn campagnestaf gezet. De Russen, die alleen tv en
geen internet hebben, zullen sterke staaltjes filmische demagogie te zien
krijgen.

Maar het is de vraag of de tv nog genoeg is. De middengroepen en de jeugd hebben
namelijk wél internet. De blogger Archangelsk schetste daar gisteren vier
varianten. 'Loyaliteit' jegens de macht en de volgende stap naar een
'totalitaire' staat aanvaarden. Niets doen en thuis aan de keukentafel klagen.
Legale actie binnen de wet. Of radicaal verzet, hopend op een 'bloedige
revolutie'. Hij verkiest de derde optie.

Maar ook als die morgen massaal vorm krijgt, wankelt het regime nog niet. Het
valt pas als de politieke en economische facties geen vertrouwen meer hebben in
de protectie van Poetin, de meningsverschillen onbeheersbaar worden en
'afhakers' gaan zoeken naar alternatieven.

Maar geweldloos protest kan wel een handje helpen. Op straat en in de sociale
media weren zich niet alleen de bekende oppositionelen maar ook de kinderen van
de profiteurs van Poetin.  De straat heeft alleen macht als de elite zich
bedreigd voelt.

Groeiend verzet in Rusland niet beslissend maar wel behulpzaam

LOAD-DATE: December 9, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              18 of 200 DOCUMENTS



                                NRC Handelsblad

                            9 december 2011 vrijdag

Vrijheid, gelijkheid,  broederschap - en dan?

BYLINE: Maartje Somers

SECTION: Boeken; Blz. 5

LENGTH: 1433 woorden

SAMENVATTING

Een 'instant-boek' over de Occupybeweging laat zien wat er omgaat in de
demonstranten. Staat er ook in wat ze willen?

VOLLEDIGE TEKST:

Sarah van Gelder ea: This Changes Everything. Occupy and the 99 % Movement.
Berrett-Koehler, 96 blz. EUR 9,50

Wat komt er na de euforie? De kater of iets anders? Bij de wereldwijde
Occupy-beweging spant het erom. Na maanden van protest, op het hoogtepunt in
oktober in 82 landen, verzanden overal ter wereld de idealen momenteel in
discussies over overlast. Soms zijn kampen hardhandig ontruimd, zoals het
beroemdste, dat in Zuccotti Park bij Wall Street op Manhattan. Slapen in de
Occupy-tentjes mag in Amsterdam niet meer. Een cynicus kan in zo'n verlaten
tentje gemakkelijk een symbool zien. Occupy als lege huls. Of zal de beweging
meer worden dan een breed gedeeld gevoel van bevrijdend protest? Lange lijsten
van eisen stelden de demonstranten, op pleinen overal ter wereld, maar
uiteindelijk komen die allemaal hier op neer: beteugel het  graaikapitalisme,
herover de democratie, verdeel rijkdom rechtvaardiger. En houd eens op te doen
alsof dat onmogelijk is.

De Sloveense filosoof Slavoj Zizek verwoordt het mooi in de schijnbaar geheel op
Occupy geschreven inleiding bij de vertaling van zijn boek Eerst als tragedie,
dan als klucht uit 2009. 'Tegenwoordig zijn het onmogelijke en het mogelijke op
een rare manier verdeeld,' schrijft hij. Op biotechnologisch en op
consumptiegebied is niets meer onmogelijk. Maar op sociaal-economisch gebied
geldt zelfs het allernormaalste, een stabiel bestaan, nu als onmogelijk. Het is
zaak dit om te keren. 'Misschien kunnen we niet onsterfelijk worden en moeten we
het bij één penis houden, maar kunnen we wel meer solidariteit en
gezondheidszorg hebben.'

We are the 99 procent is de slogan die Occupy gebruikt, waarbij de 1 procent de
rijken en machtigen zijn. In het boek This Changes Everything schrijft
samenstelster Sarah van Gelder dat het heel simpel is wat Occupy wil: 'een
wereld die werkt voor de 99 procent'. De eerste stap: de ruimte scheppen om te
denken over alternatieven, heeft Occupy daarmee genomen, constateerde Zizek in
oktober in een speech in Zuccotti Park. Nu kwam het er volgens hem op aan dat de
beweging zichzelf niet al te hard ging feliciteren. Naar die raad is slecht
geluisterd, blijkt uit This Changes Everything.

Dit is het eerste boek over Occupy - meer dan een bundel artikelen is het dan
ook niet. De samenstelster noemt het zelf een 'instant boek', snel samengesteld
door een gisse uitgever en de redactie van het anticorporatistische Yes-
Magazine  dat zich razendsnel met de Occupyers vereenzelvigde. De opbrengst
ervan gaat naar Occupy en vijfhonderd boeken werden onder de kampeerders
verspreid. Maar voor een boek over een mondiaal verschijnsel heeft het nogal een
ons-kent-ons karakter, de meeste verslagen en observaties komen uit Zuccotti
Park.

De speech van Zizek staat er overigens niet in, zelffelicitatie wel. De
inleiding en het voorwoord gaan  over het feest van menselijkheid dat in de
kampen plaatsvond, met de human mic als hoogtepunt, het door herhaling van de
zinnen van een spreker verspreiden van diens woorden bij gebrek aan een
geluidsinstallatie. De auteurs (actievoerders, geëngageerde journalisten) zien
de human mic niet zozeer als protestfolklore maar eerder als symbolisch voor
echte democratie. Door woorden van een ander te herhalen luisteren omstanders
echt en stellen zich open voor de ander. De human mic versterkt zo de
saamhorigheid. Van Gelder nam een emotioneel dagboek op over de eerste Occupy
dagen: '14 oktober. Weer tranen. Het mooiste soort tranen. Tranen van
inspiratie, veroorzaakt door de macht van het volk.'

Het interessantste stuk in het eerste deel is dat over geweld, of beter het
grotendeels uitblijven daarvan bij Occupy-demonstraties. Niemand heeft geweld
verboden - er is immers geen leiding - maar mensen worden opgeroepen 'te
overwegen hoe individuele acties op de hele groep kunnen terugslaan'. Dat is tot
nu toe kennelijk genoeg geweest. Weliswaar zijn er in Occupy-kampen in de VS
acht doden gevallen en is één man gearresteerd voor aanranding van een vrouw,
maar tot rellen is het alleen in Rome gekomen.

Het nieuwsgierigst maakt deel twee van het boek, met  concrete voorstellen  de
wereld te verbeteren langs Occupy-lijnen. Maar verder dan een eerste aanzet tot
vrijheid, gelijkheid en broederschap komt het nog niet. Een epidemioloog vertelt
over de talrijke medische problemen waar ongelijke samenlevingen onder gebukt
gaan. Er zijn wat voorstellen voor 'economische democratie'; meer inspraak van
werknemers in bedrijven haalt de bonus-cultuur onderuit. Er is een pleidooi voor
nationale banken, natuurlijk 'community based', en voor rechtvaardiger
internationale handels- en investeringsregels. En: heeft u uw geld al naar een
kleinere, verantwoorder bank verhuisd?

Het geheel oogt als lap- en haastwerk, maar een volgend boek zal dit
vermoedelijk herstellen. De liefde voor lokale houtje-touwtje oplossingen van
Occupy sluit namelijk perfect aan bij het recente denken van  wetenschappers
over de kwetsbaarheid van mondiale systemen: netwerken van lokale stelsels, of
het nu om voedsel of om geld gaat, gelden als veerkrachtiger. Maar mondiale
stelsels zijn daarnaast noodzakelijk, en die lijkt Occupy, afgaande op dit boek,
geheel af te willen danken ten gunste van handopsteken op pleinen.

Maar om de toekomst draait het in dit boek minder dan je zou denken, eerder om
de vraag wat zich deze maanden eigenlijk afspeelt. Met een aantal zaken
feliciteert Occupy zich  terecht. Hoogst geïndividualiseerde westerse
consumenten schudden passiviteit en slachtofferdenken van zich af en oefenen
vergeten burgervaardigheden als gemeenschapszin. Belangrijker: de demonstranten
hebben de fuik van het crisisdenken  geopend en het absurde daarvan laten zien.
Het denken over minder destructieve vormen van kapitalisme, tot voor kort alleen
beoefend in nissen van milieukundigen en alternatieve economen, heeft daarmee in
potentie  een veel breder publiek gekregen. Occupy laat zien waar we mee te
maken hebben: een systeemcrisis die niet zozeer om bezuinigingen als wel om
hervormingen vraagt -  iets wat politici, zoals de filosoof John Gray eerder in
deze krant opmerkte, tot nog toe niet publiekelijk onder ogen hebben durven
zien.

Maar This Changes Everything vermijdt de pijnpunten en de open vragen: door hun
pensioenen, verzekeringen en hun consumptiepatroon zijn de 99 procent stevig aan
de 1 procent geknoopt. Jezelf uit het systeem denken is makkelijker dan eruit
stappen. Occupy is een jonge, linksige aangelegenheid. In die hoek zijn
natuurlijk meer omwentelingen begonnen, maar als het niet lukt een brug te slaan
naar Henk en Ingrid is het fenomeen gedoemd in schoonheid te sterven. Hoe kan
Occupy politieke en economische druk uitoefenen? En wat als een beter
kapitalisme een verlaging van het consumptiepeil betekent?

Wat het meest opvalt aan This Changes Everything is het zelfbewustzijn van de
Occupyers. 'De 99 procent zitten niet langer langs de zijkant van de
geschiedenis,' schrijft Sarah van Gelder. 'Wij maken de geschiedenis.'
Relativerend is daarom de in het boek afgedrukte speech van Naomi Klein, de
koningin van wat ooit de antiglobaliseringsbeweging was. Klein vergelijkt Occupy
met de antiglobalisten, die 'eind jaren negentig de fout maakten het kapitalisme
aan te vallen tijdens een economische boom'. Geen wonder dat ze moeite hadden
medestanders te vinden. Nu, zegt Klein, 'is het alsof er geen rijke landen meer
zijn, alleen maar een paar rijke mensen'.

Dit maakt de positie van Occupy misschien sterker dan die van de antiglobalisten
indertijd. Maar dat de beweging deze Economische Winter overleeft, staat
allerminst vast.

Slavoj Zizek: Eerst als tragedie, dan als klucht . Boom, 240 blz. EUR 24,95

Een cynicus kan in zo'n verlaten tentje  een symbool zien

Verbeter de wereld, begin met  een interview

Wereldverbeteraars van Jonathan Maas (Lebowski, 175 blz. EUR 17,50) bestaat uit
opwekkende  interviews met uitvinders, geëngageerde kunstenaars, wetenschappers
en zelfbenoemde goeroes, allerlei doeners die onder het kopje wereldverbeteraars
kunnen vallen. Soms verrassend eenvoudige biotechnologische ideeën spreken het
meest tot de verbeelding, zoals de kleding die de Britse ontwerpster Suzanne Lee
maakt van suikerwater, groene thee en een micro-organisme. Het is wel een beetje
een 'instant boek', dit Wereldverbeteraars. Het bevat naast inspiratie ook
tikfouten, en zinnen als  'Noodzakelijke verkeersinformatie kan efficiënter
worden gecommuniceerd' zijn er niet uitgehaald.

LOAD-DATE: December 9, 2011

LANGUAGE: DUTCH; NEDERLANDS

GRAPHIC: Occupy Londen
Foto Reuters

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              19 of 200 DOCUMENTS



                                NRC Handelsblad

                            7 december 2011 woensdag

Het is nu of nooit voor de gewone Rus

BYLINE: Michel Krielaars

SECTION: In het nieuws

LENGTH: 790 woorden

SAMENVATTING

Veel Russen hadden nog nooit gedemonstreerd, maar de stembusfraude afgelopen
zondag was de druppel. Duizenden betogers stroomden de straat op. Het Kremlin
zette knokploegen in en pakte oppositieleden op. Maar het Westen reageert
omzichtig. De economische belangen met Rusland zijn te groot.

VOLLEDIGE TEKST:

,,Gruwelijk, het is net de Hitlerjugend", zegt oud-journalist Marius Novitski
(62) als hij de vele honderden activisten van jeugdorganisaties Nasji en
Molodaja Gvardija ziet en hoort.

Ze zijn door het Kremlin inderhaast naar het Troemfalnajaplein in het centrum
van Moskou gedirigeerd om een nieuwe actie van de oppositie te verijdelen. Met
vaandels, trommels, knokploegen en intimiderend gedrag. ,,Niet met journalisten
praten", beveelt hun leider. ,,En zorg ervoor dat ze geen foto's van jullie
nemen." De jongeren dragen T-shirts met portretten van president Medvedev en
roepen in koor ,,Medvedev! Overwinning!"

De meesten zijn nog geen twintig. Sommigen zijn dronken. Ze moeten  deze
dinsdagavond een herhaling voorkomen van het massaprotest van de dag ervoor, dat
door de buitenparlementaire oppositie was georganiseerd. Zo'n zevenduizend
Russen, geschoffeerd door de vervalste uitslagen van de parlementsverkiezingen,
eisten in het centrum van Moskou het aftreden van Poetin. De betoging liep uit
op ernstige rellen. Driehonderd activisten werden gearresteerd, onder wie de
immens populaire blogger Aleksej Navalny.

Veel van de betogers demonstreerden voor het eerst en zijn nu teruggekomen.
,,Tot zondag hield ik me niet met politiek bezig", zegt Ivan, een goed
verdienende dertiger. ,,Ik deel de opvattingen van de oppositie in het geheel
niet. Maar door die stembusfraude ben ik de straat opgegaan. Ik wil een eerlijke
regering, die zich aan de wet houdt en zich inzet voor het land. Ook moeten er
meer serieuze politieke partijen in het parlement komen, die serieuze
concurrentie bieden aan Verenigd Rusland, want dat gebeurt nu niet. Al mijn
collega's denken er net zo over, maar zij zijn te bang om te protesteren."

Tientallen activisten die nu op het plein verschijnen, worden zonder dat ze iets
gedaan hebben onmiddellijk door de ME gearresteerd en naar arrestantenwagens
gesleurd. Een paar honderd anderen jouwen de pro-Kremlin-activisten uit.
,,Hoeren!" roepen ze. En: ,,Dit is ons plein!" De Nasji roepen terug: ,,Hoeveel
betalen de Amerikanen jullie!"

Dan duikt  Sergej Mitrochin op, de leider van de liberale oppositiepartij
Jabloko, die dankzij de vervalste uitslagen buiten het parlement is gehouden.
Ook hij wordt opgepakt, net als parlementariër  Ponomarjov van Rechtvaardig
Rusland,  die door de vervalste uitslag ook  is benadeeld. Even later worden ze
vrijgelaten. ,,Als kandidaat-afgevaardigde in de verkiezingen geniet ik
juridische immuniteit", zegt een woedende Mitrochin. ,,Maar als er íéts illegaal
is, dan is het deze bijeenkomst van de Nasji. Met hun leuzen en spandoeken
schenden ze de wet."

Het groepje aanhangers van de oppositie, dat op de hoek van het plein bij de
Tsjaikovski-concertzaal staat, kijkt geïntimideerd naar het geweld. ,,Ik ben
helemaal geen oppositie-actvist, maar een gewone burger die zich bedrogen voelt
door de verkiezingsuitslagen", zegt ook de 32-jarige manager Denis Savin. ,,Ons
land heeft een andere leider nodig. Navalny zou het kunnen."

Maar Navalny staat niet op het plein. Hij is een uur eerder door de rechter tot
vijftien dagen cel veroordeeld voor het niet opvolgen van een bevel van de
politie. Inmiddels zijn ook oppositieleiders Boris Nemtsov en Vladimir Ryzjkov
en mensenrechtenactivist Oleg Orlov gearresteerd. Maar ook zij worden snel weer
vrijgelaten, om escalatie te voorkomen.

,,Ik liep naast Nemtsov toen een agent hem vroeg of hij even mee wilde komen",
vertelt Orlov even later. ,,En toen werd hij meteen omsingeld en afgevoerd. Een
volstrekt onwettige actie, want Nemtsov deed helemaal niets strafbaars." Het
hoekje van het plein waar de oppositieactivisten zich ophouden wordt leger en
leger. De politie duwt de betogers in de richting van de ingang van de metro.

Er vallen rake klappen. In totaal worden zeshonderd activisten gearresteerd. Op
Vkontakte, het Russische Facebook, regent het oproepen om zaterdag massaal te
komen demonstreren. Het is nu of nooit, zeggen velen.

Het Kremlin zwijgt. Premier Poetin heeft alleen gezegd dat hij na zijn
herverkiezing tot president in maart het kabinet zal wijzigen. En president
Medvedev doet van alles om de overwinning van zijn partij te benadrukken.

Tegen tien uur taaien ook de pro-Kremlinjongeren af. ,,Ik vond het cool om op
straat wat te mogen schreeuwen", bekent een jongen. ,,En ik krijg er
vijfhonderd roebel (twaalf euro) voor. En tegen die oppositie heb ik niets,
hoor. Wat willen ze eigenlijk?"

LOAD-DATE: December 7, 2011

LANGUAGE: DUTCH; NEDERLANDS

GRAPHIC: Leden van de Nasji, de jeugdbeweging van het Kremlin, droegen voor de
herkenbaarheid  hesjes. Ze moesten een nieuwe oppositieactie verijdelen. Op de
achtergrond een theaterposter.
Foto AP
Op het Troemfalnajaplein stonden oppositieactivisten gisteravond lijnrecht
tegenover jonge aanhangers van premier Poetin. De politie arresteerde vooral
oppositieactivisten.
Foto Oleg Klimov

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              20 of 200 DOCUMENTS



                                NRC Handelsblad

                            6 december 2011 dinsdag

Big Brother Maxime Verhagen

SECTION: Vooraan

LENGTH: 431 woorden


Glimmend en broederlijk stonden ze naast elkaar en naast de toen nog toekomstige
premier Mark Rutte (VVD): de waarnemend leider van het CDA en de absolute leider
van de PVV. Maxime Verhagen en Geert Wilders sloegen elkaar op 30 september 2010
joviaal op de schouders nadat ze een regeer- en een gedoogakkoord hadden
gepresenteerd, waardoor de vorming van een minderheidskabinet van VVD en CDA
mogelijk zou worden.

Vermoedelijk zou de sfeer minder vrolijk zijn geweest als Wilders had geweten
wat Verhagen in zijn hoedanigheid van minister van Buitenlandse Zaken drie jaar
eerder nog had voorgesteld: om de inlichtingendienst AIVD of de
beveiligingsdienst DKDB de gangen van de PVV-leider  te laten nagaan. Om zo  te
weten te komen wat hij aan het uitspoken was met zijn aangekondigde
anti-islamfilm Fitna.

Die film leidde tot grote en begrijpelijke consternatie in bestuurlijk Nederland
en bij het bedrijfsleven. De Nationaal Coördinator Terrorismebestrijding
waarschuwde ervoor dat Nederlandse ambassades en bedrijven in het buitenland
doelwit van terroristen konden worden als gevolg van de vertoning van Fitna.

De mislukte poging van Verhagen om Wilders te laten  bespioneren, werd
gisteravond op tv onthuld in de documentaireserie Het Proces Wilders van de
omroep Human. De PVV-leider reageerde er laconiek op, per tweet: ,,Politieke
controle AIVD hoort niet maar is dus ook niet gebeurd." Hij voegde eraan toe dat
de AIVD desgevraagd sinds 2010 iedere week zijn agenda krijgt. Dat is een heel
wat mildere reactie dan in 2007 toen Wilders, nog voor honderd procent
oppositielid, van premier Balkenende absoluut wilde weten of het waar was wat De
Telegraaf had beweerd: dat de AIVD hem jarenlang had geschaduwd als hij de
Israëlische ambassade in Den Haag bezocht.

Fractieleider Wilders weet als lid van de Commissie voor de Inlichtingen- en
Veiligheidsdiensten ongetwijfeld meer dan het gemiddelde Kamerlid en zeker meer
dan de gewone burger over de AIVD. Deze commissie vergadert op gezette tijden in
beslotenheid met de minister. Het was ook de AIVD die er mede voor zorgde dat
een kandidaat-Kamerlid voor de PVV vorig jaar van zijn plek op de lijst afzag.

Toch is de onthulling van Human niet zomaar iets om aan voorbij te gaan.
Verhagen kreeg destijds in en buiten het kabinet niet zijn zin, omdat betrokken
ministers en ambtenaren zijn verzoek afwezen. Maar dat een minister, die
tegenwoordig bovendien vicepremier is, een geheime dienst wenst in  te schakelen
om een volksvertegenwoordiger te bespioneren, het geeft te denken.

Bedenkelijk dat minister een Kamerlid wilde laten schaduwen

LOAD-DATE: December 6, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              21 of 200 DOCUMENTS



                                NRC Handelsblad

                            3 december 2011 zaterdag

Hoe Duits is de Russische ziel?;
Een filosofische studie schept orde in het doen en denken van de Russische
schrijvers

BYLINE: Wim Brummelman

SECTION: Boeken

LENGTH: 1752 woorden

SAMENVATTING

Het grote denkwerk werd in 19de eeuws Rusland niet verricht door academici, maar
door de intelligentsia. De kwesties uit de tijd van Gogol en Dostojevski staan
nog steeds bovenaan de agenda.

VOLLEDIGE TEKST:

William Leatherbarrow en Derek Offord (red.):  A History of Russian Thought.
Cambridge University Press, 444 blz. EUR 98,-

De klassieke Russische literatuur heeft  op een ongeëvenaarde manier de diepten
van de menselijke ziel verkend. De grote romanciers zijn dan ook vaak  als
denkers gelezen. Dostojevski's behandeling van vragen over vrijheid,
verantwoordelijkheid en politiek activisme heeft onder meer de Franse
existentialisten geïnspireerd; en Tolstojs verheerlijking van de  ongeletterde
Russische boer had een enorme invloed op Gandhi en Wittgenstein.

De grote filosofische en maatschappelijke discussies van die tijd werden deels
via de literatuur gevoerd. Tsjernisjevski's Wat te doen? (1863), vandaag de dag
vrijwel vergeten, maar in Rusland de meest gelezen roman van de 19de eeuw, was
een rechtstreekse reactie op de ironische kijk die Toergenjev in Vaders en zonen
had gegeven op de jongere, op wetenschap en politiek gerichte generatie. Op zijn
beurt inspireerde Tsjernisjevski's roman  polemische reacties in romanvorm
(zoals Dostojevski's Misdaad en straf en Duivels),  communes op het platteland,
en Lenins gelijknamige politieke pamflet.

Het  meest beruchte voorbeeld van deze dialoog tussen filosofisch denken en
literatuur is de polemiek rond Nikolaj Gogols komische meesterwerk, Dode zielen
(1842). Dat was aanvankelijk door vooruitstrevende tijdgenoten gelezen als een
satirische aanklacht tegen de talrijke misstanden in tsaristisch Rusland. Groot
was dan ook de verontwaardiging toen Gogol een aantal brieven publiceerde waarin
hij de kritiekloze lof zong van tsaar, kerk en lijfeigenschap. Een godvruchtig
landeigenaar, betoogde hij, deed er goed aan zijn lijfeigenen er van tijd tot
tijd flink met de knoet van langs te geven.

De invloedrijke criticus Vissarion Belinski reageerde heftig op deze visie, die
hij - evenals veel andere liefhebbers van Gogols literaire werk - als een
persoonlijk verraad ervoer: 'U heeft een diepgaande kennis van Rusland als
kunstenaar, maar niet als denker', schreef hij verbitterd.

Kortom, filosofisch denken en literair schrijven vallen in 19de-eeuws Rusland
niet los van elkaar te zien. Dat wordt ook genoegzaam duidelijk gemaakt in A
history of Russian thought, een opmerkelijke, door William Leatherbarrow en
Derek Offord geredigeerde bundel. De bijdragen concentreren zich op het
zogeheten 'Gouden Tijdperk' van het Russische denken, dat samenvalt met de
hoogste bloei van de klassieke Russische literatuur, vanaf omstreeks 1830 tot
1880. Toen werden  gedachten ontwikkeld over de Russische nationale identiteit,
de rol van de orthodoxe religie en de Russische taal daarin, over de plaats die
Rusland inneemt tussen Azië en Europa. Inderdaad, allemaal  ideeën die relevant
zijn voor het huidige Rusland.

Nobelheid

Het Russische denken van het Gouden Tijdperk was geen academische filosofie. De
redenen daarvoor waren deels praktisch: tsaar Nicolaas I had de filosofische
leerstoelen aan de jonge Russische universiteiten vervangen door theologische.
Filosofisch denkwerk werd in de wereld van de literatuur  verricht: het was het
werk van de intelligentsia, niet van academici. Deze Russische intelligentsia
zijn, of waren, wat anders dan intellectuelen in de westerse zin van het woord:
ze vertoonden een bijna religieuze gedrevenheid. De bereidheid om voor hun
ideeën te lijden en zo nodig te sterven gold als een teken van de nobelheid van
hun bedoelingen, of zelfs van de waarheid van hun overtuigingen - zoals de
nihilistische terreurgroep in Dostojevski's Duivels.

Het was Toergenjev die in Vaders en zonen de term 'nihilisten' invoerde voor de
jongeren die zo radicaal de waarden en idealen verwierpen van eerdere
generaties. Maar 'nihilisme' is een misleidende naam: het behelsde niet alleen
geloof in natuurwetenschap, maar ook een afwijzing van de macht van de orthodoxe
kerk, die door velen werd beschouwd als te nauw verbonden met het tsaristische
regime.

G.M. Hamburgs hoofdstuk nuanceert het gangbare beeld van de Russische nihilisten
als  radicaal en vervreemd van zichzelf en de samenleving. Hij wijst juist op de
grote rol van maatschappelijke contacten en netwerken, variërend van
vriendenkringen op het platteland tot vrijmetselaarsloges en universiteiten in
de steden.

Lange tijd is het westerse beeld van het intellectuele leven van deze tijd
overheerst door Isaiah Berlins Russian Thinkers, een beetje zoals de Nederlandse
visie op de klassieke Russische literatuur is gedomineerd door Karel van het
Reve. Berlin legt de nadruk op modernisering, die hij vrijwel gelijkt stelt aan
het doordringen van Westerse - en met name liberale - ideeën. Binnen de
moderniseerders onderscheidt hij liberale en meer radicale of revolutionaire
figuren (de liberaal Herzen,  de anarchist Bakoenin), en 'verwestersers en
slavofielen'.

Die aandacht was niet ten onrechte, maar ging ten koste van meer religieuze en
conservatieve denkers. Sterker nog gold dat voor  'oude gelovigen', een uit de
17de eeuw stammende religieuze protestbeweging, en  exotische sekten als de
Flagellanten, de Castraten, de Melkdrinkers en de Geestenworstelaars.

Leatherbarrow herstelt de balans met een verhelderend hoofdstuk over
vroeg-Russisch conservatisme. Eén van de belangrijkste conservatieve denkers was
de historicus Karamzin. Zijn afwijzing van Verlichtingsidealen van rede, rechten
en wetten was vooral ingegeven door de Terreur waarin de Franse revolutie van
1789 was ontaard, en door ideeën van de vroeg-romantische denker Johann
Gottfried Herder. Pas met het bekend worden van latere Duitse filosofen als
Fichte, Schelling en met name Hegel, en van het romantische nationalisme kregen
maatschappelijk conservatieve opvattingen een steviger basis.

De beroemdste conservatief is natuurlijk Dostojevski. Die betoonde zich zeer
sceptisch over het optimisme van de radicale hervormers van zijn tijd: 'Het
kwaad ligt dieper in ons dan onze socialisten geloven; geen afschaffing van de
armoede zal de mensheid redden van abnormaliteit en zonde', schreef hij. De
diepten van de menselijke ziel zijn volgens hem ontoegankelijk voor de
wetenschap; maar vaker heeft hij het over een specifiek Russische ziel, die
vanwege zijn bijzondere religieuze of spirituele kenmerken ontoegankelijk zou
zijn voor de - als westers voorgestelde - materialistische en individualistische
rede.  Dostojevski's romans beschrijven  een verwesterste elite die zijn
Russische identiteit en spirituele wortels in het orthodoxe christendom verloren
heeft. De ongeletterde boeren zouden deze wortels wel hebben behouden.

Het is vooral dit conservatief-religieuze element dat lezers als Vladimir
Nabokov en Karel van het Reve zo tegenstond in Dostojevski.  Het is natuurlijk
mogelijk om hem als romancier geweldig en als denker een idioot te vinden; maar
die twee zijn niet zo strikt van elkaar te onderscheiden. Ironisch genoeg is het
idee van de Verlichting als slechts een oppervlakteverschijnsel dat wezensvreemd
was aan de religiositeit van de plattelandsbevolking, zèlf een romantisch
cliché: de Russische ziel, kun je zeggen, heeft een Duitse romantische
oorsprong.

Het Russisch als cultuurtaal is verbazingwekkend jong: pas na 1750 emancipeerde
het van het Kerkslavisch, en van talen als het Frans, Duits en Latijn. Deze
nieuwe schrifttaal was niet simpelweg de taal van het gewone volk. De
taalkundige Lomonosov formuleerde een invloedrijke theorie die drie stijlen van
het geschreven Russisch onderscheidde, elk geëigend voor verschillende soorten
teksten.

Manco

Lomonosovs verlichtingsideeën over het Russisch hebben een diepgaande invloed
gehad op latere schrijvers als Karamzin, Poesjkin en Gogol - al was het maar om
zich tegen hem af te zetten. Helaas blijft deze  thematiek van de Russische taal
bij Leatherbarrow en Offord nogal onderbelicht, ook al is ze bij uitstek
relevant voor elke discussie van de Russische literatuur.

Een nog opmerkelijker manco, van een vooral politiek karakter, is het
antisemitisme en de joodse reacties daarop. Deels in reactie op de Russische
nederlaag in de Krimoorlog (1853- 1856) maakte slavofilie geleidelijk plaats
voor een agressiever panslavisme, dat Rusland als de politieke en spirituele
leider zag van alle Slavische volkeren, of zelfs - volgens onder meer
Dostojevski - van de mensheid als geheel.

Een keerzijde van dit panslavisme was een steeds heftiger antisemitisme, dat in
de jaren tachtig, en opnieuw in 1903, uitmondde in een reeks pogroms en een
uittocht van joden naar West-Europa en het Ottomaanse rijk. Het Russische Gouden
Tijdperk heeft niet alleen Oorlog en vrede en De broers Karamazov voortgebracht,
maar ook De protocollen van de wijzen van Zion.

Al even ambivalent als de visie op het Westen is de Russische constructie van
het Oosten. Veel gelovige christenen, en de felste Russische nationalisten,
beschouwden alles wat Aziatisch, Mongools, Tataars of islamitisch was als vijand
van het echte Rusland; maar de zaken lagen ingewikkelder.   In de 19de eeuw
ontstond een onderstroom die juist deze oosterse en niet-christelijke trekken
benadrukte, en de Russische identiteit of wezenlijk Aziatisch, of als uniek
'Euraziatisch' omschreef. Deze onderstroom werd zichtbaar in het zogeheten
'Zilveren Tijdperk', in het eerste kwart van de 20ste eeuw: in deze tijd was in
sommige kringen het beeld populair van de Russen als afstammelingen van het
heidense nomadische volk van de Scythen. Zie  Alexander Bloks 'De Skythen' uit
1912:

Ja! We zijn Skythen! Ja, we zijn ook Aziaten

Met scheve ogen waaruit hebzucht spreekt.

Na  het einde van de Sovjet-Unie in 1991 bloeiden zulke euraziatische ideeën ze
opnieuw op in Rusland zelf. Ze benadrukken de bijzondere plaats die Rusland
inneemt tussen Azië en West-Europa, zonder ondubbelzinnig tot één van beide te
behoren.

Rusland, zei filmmaker Nikita Michalkov onlangs, is niet Europa's achtertuin
maar het voorportaal van Azië. Niet alleen Russisch nationalisme en Eurazianisme
hebben sinds de val van het communisme aan terrein gewonnen, maar ook de
orthodoxe kerk. Er ziet er dan ook niet naar uit dat liberale opvattingen op
korte termijn dominant zullen worden. Het Rusland van de 21ste eeuw, kun je
zeggen, is duurzaam gevormd door zijn 19de-eeuwse denkers.

Er is terecht meer aandacht voor  sekten als de Flagellanten, de Castraten, de
Melkdrinkers en de Geestenworstelaars

LOAD-DATE: December 2, 2011

LANGUAGE: DUTCH; NEDERLANDS

GRAPHIC: Religieuze processie (detail)  in de Russische stad Koersk, een
schilderij uit 1880-'83 van Ilja Repin

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              22 of 200 DOCUMENTS



                                NRC Handelsblad

                            2 december 2011 vrijdag

Nieuwe namen, nieuwe verhalen

BYLINE: Toef Jaeger

SECTION: Boeken

LENGTH: 1079 woorden

SAMENVATTING

Als bloemlezingen een thermometer van nieuwe literatuur zijn, ga je je bij de
nieuwste twee afvragen of de letteren misschien wat grieperig zijn.

VOLLEDIGE TEKST:

Thomas Blondeau en Hassan Bahara (red.): Agents Provocateurs, 20 onder 35.
Prometheus, 192 blz. EUR 18,95Eva Berghmans en Harold Polis (red.): 20 onder 40.
Bezige Bij Antwerpen, 304 blz. EUR 22,50

In een 'woordwolk' lichten  woorden op die het vaakst in een tekst voorkomen.
Maak een woordwolk van de verhalen in  Agents- provocateurs: 20 onder 35, een
bloemlezing met verhalen van jonge schrijvers, en dan springt 'Jarno' eruit. Het
is de naam van de hoofdpersoon van een verhaal van Nicole van Nierop: een
moederskindje met een drang naar compleetheid. En ze noemt hem zo vaak dat Jarno
groot  in de woordwolk eindigt (zie  hiernaast, rechtsboven) - wat natuurlijk
niet wijst op een trend in de verzamelde teksten.

Zijn er überhaupt trends te bespeuren in verhalen van jonge auteurs? Onlangs
verschenen twee bloemlezingen op basis waarvan je die vraag kunt stellen. De ene
is  Agents Provocateurs, 20 onder 35, samengesteld door Hassan Bahara en Thomas
Blondeau. Hierin staan  verhalen  van jonge Nederlandse en Vlaamse schrijvers.
De ander is 20 onder 40,  samengesteld door Eva Berghmans en Harold Polis, met
alleen maar Vlamingen.

Het idee om jong talent te bundelen is niet nieuw. 20 onder 35 staat in een
traditie die ruim twintig jaar geleden begon met een bundeling door Jessica
Durlacher, Peter Elberse en Joost Zwagerman (de toenmalige redactie van het
literaire tijdschrift De Held). Net als nu was het toen geen programmatische
bundel maar een inventarisatie, en een poging 'de literatuurgeschiedenis voor te
zijn', zoals in het voorwoord in 1990 stond. Vijftien jaar later kwam er een
nieuwe bundel, en nu is er dus weer een.

Strenge inleiding

Als bloemlezingen een thermometer van nieuwe literatuur zijn, ga je je
onwillekeurig afvragen of de letteren misschien wat grieperig zijn: Hassan
Bahara en Thomas Blondeau (in de vorige bundel zelf nog een van de ontdekkingen)
komen namelijk niet verder dan 20 jonge schrijvers onder de 35 jaar, terwijl het
er altijd 25 onder 35 jaar waren. Daarvoor verantwoorden ze zich in hun strenge
inleiding.

Blondeau en Bahara wilden de vraag 'voegen deze auteurs iets toe aan het
bestaande' met elk verhaal bevestigend  kunnen beantwoorden. En meer dan hun
voorgangers willen ze iets laten zien; een verzameling 'agents provocateurs', de
origineelste jonge schrijvers, en geen literatuur vol 'verstilde boeken die op
een uitgekauwde manier uitgekauwde thema's behandelen' - ze noemen geen namen.

Wie de woordwolk  dan weer bekijkt, ziet naast Jarno de woorden: vrouw, moeder,
elkaar, laatste, mensen, alleen. Het lijkt alsof de schrijvers zich net als hun
voorgangers allemaal in de liefde, de dood of hun jeugd aan het verdiepen zijn.
Dat levert enkele mooie verhalen op, zoals dat van Jeroen Theunissen: 'Ernest'.
Hierin duwt Ernest  zijn vrouw de afgrond in en gaat de buitenwereld er vanuit
dat het om een  ongeluk gaat. Er is bewondering voor Ernest: hoe sterk hij zich
houdt,  hoe hij een nieuw leven opbouwt en zijn schoonouders ondersteunt. Van
schoonzoon weet hij zich op te werken naar de positie van zoon. Ook Franca Treur
schreef, met haar vertelling over een obsessieve man die de liefdes in zijn
leven met enge rechtlijnigheid wegjaagt, een goed kort verhaal.

Rode draad

Behalve liefde, dood en obsessie staan er ook maatschappelijke en politieke
verhalen in. En dat zijn niet de slechtste: over hoe de 'gewone man' bespeeld
wordt, over de rol van de islam of het effect van trompe-l'oeils in
bejaardenhuizen. Thomas van Aalten probeert, net als in zijn roman De
schuldigen, de tijdgeest in literatuur te vangen. Zijn verhaal 'Triomf van de
leeuw' gaat over hoe populistische partijen de media bespelen en zo de man in de
straat bereiken. Sympathiek om zo'n onderwerp in een kort verhaal te vatten,
maar uiteindelijk toch te eendimensionaal  om te beklijven. Dan is de manier
waarop Arjen van Veelen in  'Essay zonder zee' de misleiding door waanbeelden
neerzet sterker:  in dit geval een zorgcentrum waar een kamer is vol
luchtspiegelingen voor dementerenden.

20 onder 35 is gebaseerd op het jaarlijkse fictienummer van The New Yorker dat
de leeftijdsgrens iets ruimer maakt: 20 under 40 selecteren zij  er, en wanneer
je eenmaal in dat rijtje thuishoort weet je zeker dat je kostje voor de
eerstkomende twee romans gekocht is. Vlaanderen kopieert de NY-formule dus
nauwkeurig.

Terwijl Bahara/Blondeau in 20 onder 35 constateren: 'het gaat goed met de
literatuur' beweren Berghmans/Polis in hun inleiding: 'ze zeggen dat de
literatuur dood is'. Ook hier leidt de constatering niet tot een duidelijk
manifest, zoals dat vroeger gebruikelijk was in - overigens vooral -
poëziebloemlezingen.

De woordwolk van 20 onder 40 bevestigt dat beeld: geen opdringerige personages
ditmaal, en tussen de gewone woorden staan 'huis' en  'man' iets groter dan
'vrouw', maar 'moeder' is alweer wat aanweziger dan 'vader'. 'Nooit' staat er
prominent tussen, net als 'eerste' of 'ogen'. Er is kortom geen rode draad:
verloren liefdes, de dood van naasten en soms wat engagement, zo zou je de
bundel kunnen samenvatten.

Gordelroos

Knap opgebouwd, maar stilistisch minder sterk, is het verhaal van Maarten
Inghels 'Broadcast yourself' over de voorbereidingen van een zelfmoord. Maar de
mooiste in deze bundel  is 'Rigor mortis' van Annelies Verbeke. Het is een
verhaal over Daniël, een hypochonder met gordelroos of althans bulten die erop
lijken, die zijn bezoek trakteert op tv-series waarin hij heeft gespeeld. Hij
toont slechts fragmenten van twee seconden, omdat zijn rol nooit langer is: hij
is de man die in de eerste scène direct wordt doodgeschoten, waarna het verhaal
begint. De impact van deze telkens stervende acteur  op zijn naaste omgeving is
er niet minder om.

Jonge schrijvers zijn het vertellen voor zichzelf aan het ontdekken zonder zich
per se te willen afzetten tegen hun voorgangers, stellen Berghmans en Polis
terecht. Ze hebben allemaal vertrouwen in eigen kunnen en dus hebben ze het
'niet nodig om de traditie plat te branden'. Niets aan de hand dus:  nieuwe
namen, nieuwe vertellers, nieuwe verhalen, het komt wel goed met de
Nederlandstalige literatuur. Wie een woordwolk van dit stukje maakt, krijgt dat
ongetwijfeld bevestigd. Woorden als schrijvers, nieuwe, literatuur, goed -  die
zullen eruit springen.

Maak zelf een woordwolk op www.wordle.net.

LOAD-DATE: December 2, 2011

LANGUAGE: DUTCH; NEDERLANDS

GRAPHIC: 'Woordwolk' van de tekst van het boek Agents Provocateurs: 20 onder 35

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              23 of 200 DOCUMENTS



                                NRC Handelsblad

                            2 december 2011 vrijdag

Frankie dreigde, maar de wijkagent ging ook te ver;
De zitting

BYLINE: Merel Thie

SECTION: Binnenland; Blz. 8

LENGTH: 600 woorden

SAMENVATTING

Wie: Frankie V. (21)

Waar: Rechtbank Utrecht

Staat terecht voor: zich verzetten tegen aanhouding, het bedreigen en beledigen
van een agent

VOLLEDIGE TEKST:

De meeste verdachten zitten voor hun zitting stilletjes naast hun advocaat in de
hal, terwijl die ze bijpraat over de gang van zaken, straks in de rechtszaal.
Eenmaal tegenover de rechter is het moeilijk voorstelbaar dat de verdachten het
delict hebben gepleegd waarvan ze worden verdacht - zo timide en beleefd stellen
de meesten zich op.

De 21-jarige Frankie V. heeft een andere uitstraling. Hij draagt een groot,
gewatteerd jack en glimmende, zilverkleurige gympen. Zijn haar zit in een brede,
lage hanekam. Voor zijn zitting bij de politierechter loopt hij door de hal met
een uitdagende blik. Hij spuugt er nog net niet bij op de grond. En, zo
Nederlands als hij is, hij heeft zich een Marokkaans straataccent  aangemeten.

Frankie móét wel in zijn rol blijven, want er zijn negen vrienden en vriendinnen
meegekomen naar de zitting. Ze gaan op de achterste rij zitten. Dichterbij hem,
in het midden van de zaal, zit zijn vriendin, met lange blonde haren, nagellak
en matching lippenstift, jeugdpuistjes op haar voorhoofd.

Frankie is 21 en heeft al een uitgebreid strafblad, waar vooral diefstal op
staat. Vandaag komt hij voor iets anders bij de politierechter in Utrecht. In de
zomer heeft hij een agent beledigd en bedreigd en zich verzet tegen aanhouding.
Als de officier de tenlastelegging voorleest, luistert Frankie, achterover
geleund, kauwgom kauwend, met zijn armen over elkaar en zijn benen wijd.

Op 8 juli krijgen agenten in het dorp waar hij woont een melding over een
scooter die zonder kenteken rondrijdt. Als ze gaan zoeken, treffen ze Frankie,
die ze wel kennen, bij het huis van zijn zus. Hij wil niet dat ze er in de
schuur kijken, waar zijn scooter staat. Er ontstaat een woordenwisseling, er
wordt geduwd. Tegen een wijkagent die ,,al jaren de pik op hem heeft", zegt
Frankie: ,,Hou je tyfusbek." Hij zou ook hebben gedreigd zijn vader erbij te
roepen; Frankies vader heeft een zekere reputatie. De officier concludeert in
ieder geval dat de agent zich ,,hierdoor bedreigd mocht voelen". Frankie zegt
ook tegen één van de agenten: ,,Ik weet waar je woont."

Maar dan gaat de wijkagent zijn boekje te buiten. Hij dreigt dat hij nog wel
eens zijn 'magazijn zal leegschieten' op Frankie. Dát, vindt de officier, ,,kán
ook echt niet." Tegelijkertijd vindt zij het goed dat de wijkagent dit zelf
heeft opgenomen in het proces-verbaal. ,,Anders zou de indruk gewekt worden dat
zoiets onder het tapijt geveegd wordt."

Het Openbaar Ministerie eist standaard hogere straffen als niet een gewone
burger is belaagd, maar een dienstverlener met een publieke taak. Maar in dit
geval vindt de officier, moet het gedrag van de agent in het voordeel van
Frankie uitpakken. Ze eist 50 uur werkstraf, te vervangen door 25 dagen zitten
en twee weken voorwaardelijke gevangenisstraf met een proeftijd van twee jaar.

Als politierechter Koster vraagt of Frankie nog iets wil zeggen voordat hij zijn
straf te horen krijgt, zegt hij: ,,Ik hoop dat u de goede beslissing neemt."
Koster: ,,Ik doe mijn best."

Hij legt Frankie 80 uur werkstraf op, waarvan 40 uur voorwaardelijk. Die straf
is lager dan hij normaal zou hebben opgelegd, legt Koster uit, omdat hij het
optreden van de agent ,,op zijn minst genomen niet professioneel" vindt en ,,in
ieder geval hoogst niet passend".

Als Frankie zijn straf hoort, gooit hij zijn hoofd naar achteren alsof hij een
klap krijgt. Hij schuift zijn stoel naar achteren en loopt zonder iets te zeggen
de zaal uit.

LOAD-DATE: December 2, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              24 of 200 DOCUMENTS



                                NRC Handelsblad

                           30 november 2011 woensdag

De nieuwe burgerij;
Column

BYLINE: H.J.A. Hofland

SECTION: Opinie

LENGTH: 921 woorden


Het is nauwelijks vier maanden geleden. Nadat in Londen de politie een man had
doodgeschoten, braken daar omvangrijke rellen uit. Het geweld verspreidde zich
naar andere grote steden als Liverpool en Birmingham. Ten slotte was  een leger
van zestienduizend man met tanks nodig om de orde te herstellen.

In de Engelse achterbuurten is de toestand altijd min of meer explosief. De
economische crisis sluimerde al, maar had nog geen catastrofale gevolgen gehad,
zoals ook nu nog niet. Niettemin is het toen tot die uitbarsting gekomen. Al
veel eerder was het gebeurd in de banlieues, de Franse voorsteden met grote
concentraties immigranten, terwijl de economie nog redelijk floreerde.

Deze uitbarstingen hebben duidelijk gemaakt dat in veel van onze steden een
tijdbom is verborgen. Misschien is dit de eigentijdse versie van een
lompenproletariaat. We weten  uit ervaring dat deze  tot ontploffing kan komen
door een incidentele gebeurtenis, maar op z'n hoogst blijft gebrekkig
gedefinieerd waardoor het explosieve mengsel is ontstaan en wat  de
samenstelling ervan is.

Het ontbreekt ons  aan een bruikbare maatschappijanalyse. Die van Karl Marx en
de lange reeks van afleidingen zijn achterhaald. Het proletariaat in de
betekenis die hij eraan gaf, bestaat niet meer. In 1960 kwam Daniel Bell met
zijn The End of Ideology, in die tijd een baanbrekend essay. De grote massa van
het Westen veranderde naar mentaliteit geleidelijk in een minder of meer
welvarende middenklasse. Dit was nog voor de grote culturele gelijkschakeling
door de televisie en de enorme stijging van de algemene welvaart.

Daarna is  vooral in de Verenigde Staten ongelofelijk veel geschreven over de
veranderingen in de cultuur. Om een paar klassieken te noemen: Amusing Ourselves
to Death (1985) van Neil Postman, Life the Movie (1998) van Neal Gabler, en twee
jaar geleden Chris Hedges' Empire of Illusion. Een van de belangrijkste thema's
in deze boeken en alle verwante literatuur is de constant groeiende invloed van
de steeds leuker wordende media en het consumentisme op de massa en de daarmee
gepaard gaande depolitisering.

Dit alles is nuttige cultuurkritiek, maar nog geen maatschappijanalyse die de
grondslag kan zijn voor  politieke machtsvorming.  Ook deze heeft zich
voltrokken, maar op andere grondslagen.

In de loop van de jongste twee tot drie decennia begon de individuele burger
zich overal in het Westen  in toenemende mate bedreigd te voelen, in Amerika
vooral door het centraal gezag, het big government van Washington, en in
West-Europa door de immigratie. Dit is de grondslag geworden voor de nieuwe
machtsvorming van rechts. In de Verenigde Staten zal de Tea Party bij de komende
presidentsverkiezingen  misschien van doorslaggevende invloed zijn. In Frankrijk
wordt ernstig rekening gehouden met wat voorzitter Marine Le Pen van het Front
National ervan vindt. In Nederland wordt het kabinet gedoogd zolang Henk en
Ingrid ermee  kunnen instemmen.

Het opmerkelijke is dat de maatschappij als geheel er niet op vooruit is gegaan
met deze ontwikkeling. 'De' burger heeft zich  verder geëmancipeerd. Via
internet kan hij onophoudelijk de hele wereld laten weten wat hij van alles
denkt. Dit doet hij ook, vaak in de duidelijkste bewoordingen, maar
tegelijkertijd ervaart hij dagelijks dat de maatschappij hiermee niets opschiet.

Om een paar voorbeelden te noemen: de publieke opinie raakt in rep en roer als
de betrokken minister een paar geïmmigreerde en volkomen aangepaste kinderen wil
uitwijzen naar hun land van herkomst, maar gedraagt zich gelaten als bekend
wordt dat het aantal kinderen die het slachtoffer van huiselijk geweld zijn,
schrikbarend is toegenomen. Schrikbarend is hier dus niet het juiste woord.

Op een ander gebied, even ernstig: ondanks alle kritiek, verbeteringen en acties
blijft in onze kenniseconomie het aantal functioneel analfabeten stijgen.
Functioneel wil zeggen dat de betrokkene niet in staat is een wat ingewikkelder
tekst te ontcijferen, bijvoorbeeld van een recept of een proces-verbaal. Vorig
jaar waren het er meer dan anderhalf miljoen. In feite is dit een nationale
catastrofe. Deze analfabeten planten zich voort en leveren hun tekort over aan
het nageslacht.

Onder invloed van de media, en misschien vooral door het entertainment, groeit
door alle verschillen in welstand heen een nieuw, gedepolitiseerd deel van de
burgerij. Dit valt niet te vergelijken met de oude middenklasse. Die werd juist
gekenmerkt  door een flinke mate van geletterdheid en politiek
onderscheidingsvermogen.

In tijden van materiële voorspoed veroorzaken deze nieuwe burgers geen
problemen, maar nu de economische crisis zonder een geloofwaardige oplossing
voortwoekert en misschien binnen afzienbare tijd in het dagelijks leven voelbaar
zal worden, breekt een nieuwe periode aan van onzekerheid. Hoe zal deze nog
ongeorganiseerde burgerij zich dan  gedragen? Niet als het proletariaat in de
Britse en Franse steden. Het is mogelijk dat ze haar redding zoekt in een vlucht
naar rechts. Hiertoe is de aanzet al een jaar of tien geleden  gegeven. Deze
zich miskend voelende burgers zullen hun redding zoeken bij politieke
organisaties die althans hun verbale sporen al hebben verdiend, zonder dat
hiervan overigens veel werd gemerkt in de praktijk. Aan de andere kant zullen de
'relschoppers' in de steden zich op hun manier niet onbetuigd laten.

Een economische crisis met een escalatie van geweld - nieuw is het niet, maar
deze keer zou het wel anders worden.

Hoe zal deze nog ongeorganiseerde burgerij zich dan gaan gedragen?

LOAD-DATE: November 30, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              25 of 200 DOCUMENTS



                                NRC Handelsblad

                            29 november 2011 dinsdag

Een land beduusd van zijn eigen bevrijding

BYLINE: Hubert Smeets

SECTION: Het Grote Verhaal

LENGTH: 781 woorden

SAMENVATTING

In revolutiejaar 1969 maakte Eddy Posthuma de Boer ,,positieve" foto's van
talloze Nederlanders. Ruim veertig jaar nadat ze op de Wereldtentoonstelling in
Osaka hingen kwam er een boek van.

VOLLEDIGE TEKST:

In 1969 liepen 'de jaren zestig' op hun einde. Dit intussen bijna mythische
tijdvak, waarin een Hollandse culturele revolutie vorm kreeg, heeft maar kort
geduurd. Het begon in 1963 met de loonexplosie, die de materiële basis legde
voor de geestelijke en consumptieve zelfontplooiing van de gewone burger. Met de
keuterboerenopstand in Hollandscheveld en de politieke opmars van de
Boerenpartij van Hendrik Koekoek. Met monseigneur Bekkers uit Den Bosch die op
televisie uitlegt dat de kerk niet over anticonceptie gaat. En met de rellen
rond de NAVO Taptoe in het Olympisch Stadion van Amsterdam, waar linkse jongeren
ongeautoriseerd betoogden tegen het NAVO-lidmaatschap van het fascistische
Portugal van Salazar en zo de basis legden voor een nieuwe protestcultuur.

In 1969 waren de culturele jaren zestig alweer voorbij en begonnen de politieke
jaren zeventig. Met de studentenbezettingen van de Katholieke Hogeschool in
Tilburg en het Maagdenhuis in Amsterdam. Met de oprichting van Dolle Mina, die
zou leiden tot de abortuswetgeving van 1984. Met de acties Tomaat en Notenkraker
tegen het 'establishment' in het theater en in de muziekzalen. Met de
aanvaarding van een anti-KVP-motie door de leden van de PvdA. En met de eerste
Europese voetbalfinale voor een Nederlandse club, die Ajax overigens grandioos
verloor.

,,Inmiddels streven velen naar een nieuwe wereld en een nieuwe wijze van leven",
aldus koningin Juliana in het najaar van 1969 in haar Troonrede.

Zo was het inderdaad in het tussenjaar van het oude en nieuwe Nederland. Ad
Melkert, de toekomstige PvdA-leider en gesneefde opvolger van premier Wim Kok,
zat in 1969 nog gewoon in de brugklas van het Coornhert Gymnasium in Gouda. Zijn
latere tegenstrever Pim Fortuyn studeerde al sociologie aan de Vrije
Universiteit en flirtte daar als activist met de marxistisch-leninistische CPN.

In 1969 fotografeerde Eddy Posthuma de Boer talloze onbekende en enkele bekende
Nederlanders: individueel of in groepsverband. De foto's zouden een jaar later
hangen in het Nederlandse paviljoen op de wereldtentoonstelling van Osaka in
Japan, de eerste Aziatische tijger die in de jaren zeventig de Nederlandse
grootindustrie zou gaan beconcurreren, soms totdat het faillissement er op
volgde. Sindsdien zijn de foto's nooit meer geëxposeerd.

Uitgeverij Atlas heeft er nu een boek van gemaakt, aangevuld met een inleiding
van Remco Campert en in retrospectief geschreven bijschriften van Jan Mulder.

In zijn nawoord schrijft Eddy Posthuma de Boer dat hij Nederland in Osaka op een
,,positieve manier" wilde laten zien. En dat laat zich raden. In 1969 was
Nederland nog geen 'gidsland'. Nederland was dat jaar vooral beduusd van
zichzelf: van de onverschrokken snelheid waarmee het zich had ontworsteld aan de
verzuilde verstarring, van het ontzagwekkende tempo waarin het de Angelsaksische
culturele wereld had binnengehaald en omarmd, kortom, van de bevrijding.

Maar ondanks alle afbraakacties tegen het ancien regime bestond er ook nog
zoiets als groepsgevoel en beroepseer. De foto's van Eddy Posthuma de Boer
getuigen daarvan. Of het nu om burgemeester Auke Vleer van Enschede ging of om
tramconducteurs, verpleegsters en krantenjongens in Amsterdam dan wel arbeiders
bij Hoogovens, Fokker en Unox: allen lieten zich zonder schaamte en trots
fotograferen, in groepsverband ook.

Het lag natuurlijk iets gecompliceerder. De loonexplosie maakte veel vernedering
een beetje goed, voor het eerst in de geschiedenis. Socioloog/schrijver Abram de
Swaan zou dat in 1971 ontleden in de televisiedocumentaire Een boterham met
tevredenheid. Maar er was perspectief op meer, meer zelfstandigheid en meer
geld. Het woord arbeid betekende iets. Er was een arbeiderspartij, zij het dat
die gefrustreerd in de oppositie zat. Er bestond een arbeidsbureau, dat kon
bemiddelen of bestraffen. De pionierende uitzendbureaus Randstad en Tempo Team
waren nog maar negen jaar oud.

Kort gezegd was het eigenlijk heel simpel in 1969. Er was met krap 50.000
werklozen nagenoeg volledige werkgelegenheid. Mensen verdienden steeds meer, hun
kinderen gingen vaker studeren. En Nederland zette zijn eerste stap in de
Angelsaksische wereld: met het nummer Venus van Shocking Blue.

Er was eigenlijk maar één onomkeerbare tegenvaller voor de ontluikende
individuele consumptiemens: de invoering van de btw.

Eddy Posthuma de Boer: Kijkend naar Holland, 1969. Met een inleiding van Remco
Campert en bijschriften van Jan Mulder. Uitgeverij Atlas, 152 blz, 24,95 euro

LOAD-DATE: November 29, 2011

LANGUAGE: DUTCH; NEDERLANDS

GRAPHIC:  Amsterdams gezin in de na de Tweede Wereldoorlog gebouwde  tuinsteden

Arbeider in de walserij van Hoogovens, IJmuiden
Hostesses op de Huishoudbeurs in de RAI, Amsterdam
Arbeiders in de walserij van Hoogovens in IJmuiden
Ontwerpers van het Amsterdamse designbureau Keja Donia
Verpleegsters bij het Luthers Diaconessenhuis, Amsterdam

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              26 of 200 DOCUMENTS



                                NRC Handelsblad

                            29 november 2011 dinsdag

Cohen onderschat de dynamiek van deze samenleving

SECTION: Opinie

LENGTH: 710 woorden

SAMENVATTING

PvdA-leider Job Cohen stelde onlangs dat streven naar eigen verantwoordelijkheid
niet genoeg is. Met zijn alternatief zijn we evenwel alleen maar slechter af,
betoogt Frits Bolkestein.

VOLLEDIGE TEKST:

Op 18 november hield Job Cohen een lezing in het Amsterdamse Felix Meritis die
hij 'Voorbij de Meritocratie' heeft genoemd. Zij betrof het onderscheid tussen
de sociaal-democratie en het liberalisme. Zij is op 19 november in deze krant
afgedrukt. 'Meritocratie' definieerde hij als ,,heerschappij van de meest
verdienstelijken". De naam van de plaats van samenkomst was dus toepasselijk,
want die betekent 'gelukkig door verdiensten'.

Cohen zei dat socialisten en liberalen gelijke startkansen voor iedereen
nastreven. Daarna zou men het volgens de liberalen alleen moeten zien te redden.
,,Dan treedt de eigen verantwoordelijkheid in werking." Cohen berispt ,,linkse
progressieven", die zich ,,tamelijk klakkeloos" naar dit liberale ideaal hebben
gevoegd en zeggen: ,,wij zijn voor gelijke kansen, niet voor gelijke
uitkomsten". Zij ,,vallen de liberalen in essentie niet aan op hun ideeën", is
Cohens verwijt, ,,maar alleen op de uitvoering daarvan." Hij concludeert: ,,Hoe
zinvol is het voor links om primair de waakhond van rechts te zijn?"

Het is zeker waar dat liberalen voortdurend hameren op de eigen
verantwoordelijkheid. Daarbij passen twee opmerkingen. De eerste is dat de
meeste mensen meer eigen verantwoordelijkheid aan kunnen dan zij meestal
krijgen. Mijn jaren in het bedrijfsleven hebben mij dat geleerd. De tweede is
dat de sociale zekerheid de eigen verantwoordelijkheid althans ten dele
ondermijnt. Het misbruik dat van de bijstand en van de persoonsgebonden
budgetten wordt gemaakt, toont dat aan. In zeer algemene zin zou men kunnen
zeggen dat de sociale zekerheid de verantwoordelijkheidszin vermindert om
vervolgens voor de gevolgen van die vermindering op te draaien.

Het is ook waar dat ,,gelijke startkansen" nog lang niet overal en altijd zijn
bereikt en dat de sociale herkomst hierbij een rol speelt. Die ,,gelijke
startkansen" blijven niettemin het nastreven waard, omdat zij de eigen
verantwoordelijkheid mogelijk maken. Het liberale ideaal is de geemancipeerde
burger die in vrijheid vorm geeft aan zijn eigen leven.

Overigens zijn er ook velen die geen gelijke startkansen hebben gehad en toch
een indrukwekkende carrière hebben gevolgd. Mijn overgrootvader was melkslijter
aan het Frederiksplein te Amsterdam. Hij huisde in een kelderwoning die
onderliep als het hard regende. Hij had twee zoons. De oudste is minister van
onderwijs geworden. De jongste hoogleraar in de klassieke geschiedenis in
Utrecht. Cohen onderschat de dynamiek van de samenleving.

Cohen geeft de voorkeur aan de ,,welwillende Nederlander" boven de ,,
hardwerkende Nederlander" van Mark Rutte. Maar is dat niet een valse
tegenstelling? Kan een hardwerkende Nederlander niet ook welwillend zijn? Moeten
welwillende Nederlanders niet ook hard werken?

Sociaal-democraten en liberalen willen beiden dat de overheid randvoorwaarden
schept waarbinnen de eigen verantwoordelijkheid tot haar recht komt. Voor Cohen
is dit onvoldoende. Hij zegt: ,,ook met formeel gelijke kansen zijn er mensen
voor wie steeds nieuwe en onverwachte struikelblokken opdoemen." Dat is zo. Die
mensen wil Cohen niet alleen laten, maar ,,bij de les trekken". Dat klinkt
paternalistisch, zegt hij.

De politiek is toegepaste ethiek. Paternalisme is daar niet vreemd aan. Een
goede onderwijzer spijkert een zwakke leerling  bij. Het oude
sociaal-democratische ideaal dat ,,kunstspreiding" werd genoemd, was een goed
ideaal. Aan het einde van de negentiende eeuw waren liberalen voorstanders van
een beschavingsoffensief. Een herhaling daarvan zou  niet misstaan. Allemaal
paternalisme. Liberalen zouden daar geen moeite mee hebben.

Het gaat  om de maatvoering. Hoe meer de overheid slecht functionerende burgers
bij de kraag pakt, des te meer burgers zich op de overheid zullen verlaten. Ook
die dynamiek bestaat. Men noemt haar de vicieuze gewenning. Dat is de olievlek.

'Eigen verantwoordelijkheid' is een uitstekend ideaal. Hoe meer ervan, des te
beter de samenleving.

Frits Bolkestein is voormalig politiek leider van de VVD.

Een herhaling van een beschavingsoffensief zou niet misstaan

LOAD-DATE: November 29, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              27 of 200 DOCUMENTS



                                NRC Handelsblad

                           26 november 2011 zaterdag

De Nederlander is  geen navelstaarder

SECTION: Opinie & Debat

LENGTH: 1387 woorden

SAMENVATTING

Nederland keert zich naar binnen, oordelen sommige ambassadeurs. Is dit waar?
Diverse onderzoeken wijzen anders uit. De gemiddelde Nederlander is niet zozeer
provinciaals, maar vooral pragmatisch, aldus Herman Vuijsje.

VOLLEDIGE TEKST:

Nederland? Een provinciaals land. Dat was het oordeel van acht buitenlandse
ambassadeurs in deze krant van 29 oktober. Stuk voor stuk toonden zij zich
bezorgd en verbaasd over het ,,navelstaarderige" Nederland. Ze waren het erover
eens dat Nederland een in zichzelf gekeerde en verwarde natie is geworden, een
land dat bang is voor buitenlanders en zich, aldus de Britse ambassadeur, steeds
verder afsluit voor de buitenwereld.

Hebben deze ambassadeurs de tekenen des tijds vanuit hun Haagse residenties goed
verstaan? De afgelopen weken verschenen er twee onderzoeksrapporten die daar
licht op kunnen werpen: De Sociale Staat van Nederland 2011, het tweejaarlijks
trendrapport van het Sociaal en Cultureel Planbureau (SCP), en de gisteren
gepresenteerde Atlas of European Values, het negenjaarlijks vergelijkend
onderzoek naar waarden in Europese landen.

Is Nederland in de war? Als dat zo is, moet het een gelukzalig soort verwarring
zijn. Nederland staat boven aan de Europese ranglijst van gelukkigste landen. De
gelukkigste Europeaan is een universitair opgeleide, gehuwde, goed verdienende
Nederlander. Ook in hun sociale relaties nemen Nederlanders een
benijdenswaardige positie in. Samen met de inwoners van Scandinavische landen en
Zwitserland blinken ze uit in vertrouwen in de medemens. Nederland is een high
trust society en het SCP voorziet dat dit vertrouwen nog verder zal toenemen.

Het stabiel positieve mensbeeld dat uit deze gegevens naar voren komt, hangt
samen met onze economische voorspoed. Nederland is behalve het gelukkigste land
ook een van de rijkste landen van Europa en economische zekerheid baart
vertrouwen, maar er zijn ook andere factoren in het spel. In andere welvarende
landen, zoals België, Luxemburg en Oostenrijk, is het vertrouwen in de medemens
juist laag.

Te midden van de Europese naties lijken Nederlanders zich dus eerder te
onderscheiden door onverstoorbaarheid en door goedgemutstheid dan door
verwarring. Wel maken ze zich zorgen over de toekomst. Slechts een kwart vindt
dat het met Nederland de goede kant op gaat. 'Met mij gaat het goed, met ons
gaat het slecht', zoals het SCP de stemming in het land twee jaar geleden al
kenschetste.

De tweede en belangrijkste bewering van de ambassadeurs is dat Nederland zich
afsluit van de buitenwereld. Volgens de Britse ambassadeur is 'Henk', van Henk
en Ingrid, bangig voor immigranten. Had hij de Europese waardenatlas kunnen
inkijken, dan had de ambassadeur zich misschien wel even bedacht voordat hij dit
zei. Niet Nederland, maar Groot-Brittannië komt hierin naar voren als grootste
angsthaas van West-Europa op het gebied van immigratie.

'Er zijn te veel buitenlanders in mijn land' - 55 tot 70 procent van de Britten
onderschrijft deze stelling. In Nederland - met een feitelijk percentage
immigranten dat ongeveer gelijk is aan het Britse - is 40 tot 55 procent het
ermee eens.

Hetzelfde beeld komt naar voren bij andere vragen over immigratie. Britten
zeggen vaker dan Nederlanders dat immigranten uit minder ontwikkelde landen niet
welkom zijn en dat immigranten banen stelen van autochtone inwoners. Bijna de
helft van de Britten voelt zich door de aanwezigheid van immigranten wel eens
'vreemdeling in eigen land', tegen ruim een kwart van de Nederlanders.

Nederlands andere buurlanden, België en Frankrijk, scoren op de meeste van deze
vragen ergens tussen Nederland en Groot-Brittannië in. Terwijl de Britten zich
binnen West-Europa negatief onderscheiden, doen de Nederlanders dat in positieve
zin. Het duidelijkst blijkt dit als  wordt gevraagd of je voorouders de
nationaliteit van je land moeten hebben om je een echte inwoner van dat land te
kunnen noemen. Van de Britten vindt een derde dat 'heel belangrijk'.
Nederlanders vinden de vraag alleen al belachelijk en eindigen helemaal onder
aan de lijst van 46 Europese landen. Slechts 5 procent vindt de voorouderkwestie
heel belangrijk.

De uitlatingen van de Britse ambassadeur lijken vreemd, maar zijn verklaarbaar.
Vooral na de moord op filmmaker en columnist Theo van Gogh, in 2004, en de
daarop volgende opkomst van de PVV verloor een belangrijke stroming van
Nederlandse intellectuelen en opiniemakers zich in een golf van zelfkastijding.
Met ijzeren consequentie verkondigden zij dat Nederland ten prooi viel aan
intolerantie en vreemdelingenhaat en dat het werd aangevreten door racisme.

Het lijkt erop dat veel gewone Nederlanders dit uiteindelijk zelf ook zijn gaan
geloven. Het mechanisme voltrekt zich dan langs dezelfde lijnen die het SCP
schetste voor de opinie van Nederlanders over het algemene klimaat in ons land,
'met mij gaat het goed, met ons gaat het slecht'. Toegepast op de problematiek
van immigratie en integratie wordt dit: 'Zelf ben ik niet bang voor
vreemdelingen, maar de meeste anderen zijn dat blijkbaar wel.'

Het heeft er alle schijn van dat de ambassadeurs zich op hun beurt hebben
geconformeerd aan die keten van op hol geslagen gedachtenvorming.

Op hol geslagen - dat geldt ook voor de meer algemene uitspraak van de
ambassadeurs dat Nederland zich afsluit van het buitenland. Volgens de
Eurobarometer (een enquête van de Europese Commissie van februari/maart 2010)
behoren Nederlanders juist tot de meest internationaal georiënteerde Europeanen.
In hun persoonlijke relaties en levensstijl voelen ze zich sterk -  ook sterker
dan de Britten - verbonden met andere landen.

Nederlanders kruipen dus helemaal niet in benepenheid weg achter hun dijken,
maar de Eurobarometer voegt hieraan een interessante observatie  toe.
Nederlanders voelen zich slechts in geringe mate 'Europeaan'. In de meeste
Noordwest-Europese landen gaf het 'Europagevoel' de afgelopen twintig jaar een
flinke groei te zien. In Nederland bleef dit gevoel stabiel.

Ook met het politieke concept 'de Europese Unie' voelen wij ons veel minder
verbonden dan de meeste landen in de Europese Unie. In de toekomst zal dit
misschien nog minder worden. In bijna alle EU-landen voelen jongeren zich meer
verbonden met de EU dan ouderen. In Nederland is dit andersom. Nederlandse
jongeren scoren op dit punt zelfs het laagst van de hele EU, inclusief het
Verenigd Koninkrijk.

Zet Nederland zich hiermee alsnog te kijk als eurofoob? Integendeel - meer dan
tweederde van de Nederlanders is voorstander van het EU-lidmaatschap. Dit is
een topscore. Het punt is, zeggen de schrijvers van de Europese waardenatlas,
dat de EU een ,,verstandshuwelijk" is. Het concept werkt, maar de liefde die
mensen ervoor zouden kunnen voelen, laat staan de passie, is ver te zoeken. Voor
Nederland lijkt dit te gelden in bijzondere mate.

Het SCP omschreef Nederlands geestesmerk in het laatste deel van de vorige eeuw
graag zalvend als ,,prudent progressief". In onze dagen lijkt eerder het etiket
'pragmatisch progressief' of domweg 'pragmatisch' op zijn plaats. Nederland
heeft zijn hoge pretenties als gidsland, het land waar alles kan en waar
iedereen welkom is, opgegeven. Dit getuigt niet van verwarring, maar van
aanpassingsvermogen. Nederland is simpelweg een normaal Noordwest-Europees land
geworden.

Pragmatisme lijkt hierbij een belangrijke richtlijn. 'Henk' let ook op zijn
portemonnee en bepaalt met een blik daarop zijn houding tegenover Europa. Voor
zijn ideeën over immigratie en integratie geldt iets dergelijks. Nederlanders
zijn minder gastvrij geworden voor nieuwe immigranten, maar onderscheiden zich
daarin niet ongunstig van andere Europese landen en geven weinig blijk van
etnische vooringenomenheid.

Op de vraag wat ze het meest bedreigend vinden aan de aanwezigheid van
immigranten, antwoorden ze nuchter: de verhoogde criminaliteit. Slechts een op
de tien Nederlanders vindt immigratie en integratie het belangrijkste probleem
van nu. Dit cijfer is de laatste jaren stabiel en verschilt niet per
opleidingsniveau.

Henk is niet ,,bangig", zoals de Britse ambassadeur dacht. Hij heeft alleen geen
zin meer om Gekke Henkie te spelen, that's all.

Hollandse Henk wordt een gewone Europeaan. Dat is even wennen.

Herman Vuijsje is journalist en socioloog.

'Zelf ben ik niet bang voor vreemdelingen, de meeste anderen zijn dat blijkbaar
wel.'

LOAD-DATE: November 25, 2011

LANGUAGE: DUTCH; NEDERLANDS

GRAPHIC: liberia
nicaragua
oman
jamaica
laos
puertoRico
samoa
syria
india
vietnam
guyana
n-korea
timor
trinidad
uzbekistan
gabon
eritrea
congo
china
botswana
belize
bangladesh
bahrein
aruba
argentinie
angola
afghanistan

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              28 of 200 DOCUMENTS



                                NRC Handelsblad

                           26 november 2011 zaterdag

Snoeien, snijden, schrapen, schrappen

BYLINE: Marike Stellinga; Erik van der Walle

SECTION: In het nieuws

LENGTH: 2079 woorden

SAMENVATTING

Met een guur economisch klimaat op komst, kan het kabinet zich voorbereiden op
nieuwe bezuinigingen. Lastig, want de partijen zijn het niet eens. Waar kunnen
ze nog op bezuinigen?

VOLLEDIGE TEKST:

Niemand zegt wat, maar iedereen praat erover.

,,Wie nu nog niet over mogelijke bezuinigingen heeft nagedacht, hoort hier in
Den Haag niet thuis", zegt een politicus. Zonder naam, want nadenken over
pijnlijke maatregelen doen Kamerleden van de coalitie liever niet in het
openbaar.

Toch is de kans groot dat komend voorjaar nieuwe besparingen worden
aangekondigd. De coalitie heeft zich immers met zijn gedoogpartner ,,à la
Odysseus aan de mast" vastgeknoopt: als de overheidsfinanciën verslechteren, is
vluchten niet mogelijk, zoals een betrokkene zegt.

In het akkoord tussen VVD, CDA en PVV is afgesproken dat het begrotingstekort
niet meer dan één procentpunt mag afwijken van het begrote tekort. Gebeurt dat
wel, dan moet extra worden bezuinigd. Voor volgend jaar is een tekort van 2,7
procent afgesproken, terwijl het Centraal Planbureau nu nog van 2,9 uitgaat. Nog
even niets aan de hand dus, want de grens van 3,7 is nog niet in zicht.

Maar met een slechter economisch klimaat op komst wordt het in 2013 snel
lastiger: dan gaat het kabinet uit van een tekort van 1,8 procent en moet er dus
al extra worden bezuinigd als het tekort hoger dan 2,8 procent uitvalt. Het gaat
dan al gauw om miljarden euro's aan extra bezuinigingen (of lastenverzwaringen)
bovenop de 18 miljard die het kabinet al bespaart tot 2015. Een half procent
extra tekort betekent voor 3 miljard euro snijden.

Die afspraak is uniek: zo streng was een kabinet nog nooit voor zichzelf. Waarom
spraken Rutte, Verhagen en Wilders dit af? Kabinetten reageren normaliter niet
zo snel en hard op een economische dip. De gedachte daarachter was altijd dat de
overheid de terugval niet wil verergeren door net als burgers en bedrijven
minder uit te geven.

De reden is niet louter van economische maar ook van politieke aard. Solide
overheidsfinanciën zijn voor VVD en CDA heilig. Natuurlijk zag niemand bij de
formatie, bijna anderhalf jaar geleden, de (tweede) crisis aankomen. Maar de
overheidsfinanciën waren toen al danig verslechterd. ,,We gaan misschien een
lange periode van lage groei tegemoet", zegt een ingewijde. ,,Dan kan de
overheid niet op de oude voet doorgaan." Door de strenge afspraak over tekorten,
zou in slechte tijden vooral de PVV klem worden gezet. Die partij is economisch
gezien links, en hield grote bezuinigingen op de sociale zekerheid en de zorg
tijdens de kabinetsformatie tegen.

Geen wonder dat VVD en CDA om het hardst roepen dat afspraak afspraak is. Met
name het in de peilingen zo verzwakte CDA hoopt verlekkerd toe te kijken ,,hoe
Wilders nieuwe bezuinigingen aan Henk en Ingrid gaat uitleggen".

En met Jan Kees de Jager (CDA), altijd scherp op Zuid-Europa, op Financiën is er
nog wel een argument om het tekort niet te ver te laten oplopen. ,,Hoe kan je nu
met de vinger naar Zuid-Europa wijzen, als ons tekort zelf te hoog uitvalt?" In
Europa hebben de landen afgesproken dat hun begrotingstekort niet hoger wordt
dan 3 procent.

Wilders probeert op zijn beurt het CDA klem te zetten door een bezuiniging op
ontwikkelingshulp voor te stellen. Daar valt 4 miljard euro te snijden,
twitterde Wilders vorige week. Verhagen reageerde geïrriteerd. Die irritatie was
aan beide kanten oprecht, zegt een ingewijde. Als twee zo professionele politici
gebrouilleerd raken, kan dat maar één ding betekenen: er is iets misgegaan in de
onderhandelingen.

De gedoogconstructie kan onder de bezuinigingen bezwijken, zo klinkt het bij CDA
en VVD. Wilders' voornaamste reden om de coalitie te steunen - halvering van de
immigratie - lijkt onhaalbaar. En in het belangrijkste debat nu, de Europese
schuldencrisis, staat hij als euroscepticus aan de zijlijn van de discussie. Hij
gedoogt een kabinet dat miljarden euro's overmaakt naar Griekenland. Dat steekt.
Daar bovenop nog eens instemmen met extra bezuinigingen zou voor Wilders wel
eens teveel van het goede kunnen zijn.

Wilders zal daarom nu per se wél een punt uit zijn verkiezingsprogramma willen
binnenhalen: een forse bezuiniging op ontwikkelingshulp, aldus een ingewijde.
Hij zal een offer eisen van het CDA.

Maar afgelopen donderdag verzekerde CDA-staatssecretaris Ben Knapen
(Ontwikkelingssamenwerking) nog dat de ontwikkelingshulp tot het eind van de
regeerperiode op 0,7 procent van het nationaal inkomen blijft. In het
televisieprogramma Nieuwsuur was Knapen gisteravond terughoudender. Daar zei hij
te hebben gesproken over de begroting van voor 2012, en niet op de zaken vooruit
te willen lopen. Wilders was donderdag duidelijk: ,,Het kabinet en het CDA en de
VVD spelen met vuur", zei Wilders. ,,Eerst snijden in onzinuitgaven buitenland -
en dat is ontwikkelingshulp - en dan pas verder kijken."

De voor CDA en VVD voor de hand liggende bezuinigingen, bijvoorbeeld op de zorg
en de sociale zekerheid, zijn juist voor Wilders weer onacceptabel. Staat het
kabinet daarmee schaakmat? Bezuinigen moet, maar er is nauwelijks ruimte. Dat
valt te bezien, volgens betrokkenen. Wilders zegt heel lang nee, om dan plots
doodleuk onaangekondigd in te stemmen met een bezuiniging of een ingreep. Zoals
hij bij de formatie deed met de verlenging van de pensioenleeftijd naar 66 jaar.

Waarop kan worden bezuinigd? Die vraag wordt door veel politici liever omgezet
in: op welke uitgaven van de in totaal 257 miljard euro kan in elk geval niet
worden bezuinigd.

Eén stokpaardje delen coalitiepartijen en gedoogpartner. De afspraken rond de
hypotheekrenteaftrek blijven overeind. Dat is een grote kostenpost (circa 11
miljard euro) maar in de bezuinigingen zou die toch niet zo'n grote rol spelen.
Geen politicus pleit voor drastische ingrepen op de korte termijn want die
zouden fataal kunnen uitpakken voor de woningmarkt, en de belastingdruk voor
huizenbezitters sterk verhogen. Hervormingen die de oppositie bepleit, leveren
pas over enkele jaren geld op.

Een aantal maatregelen ligt op tafel, maar wanneer wordt duidelijk of vanaf 2012
boven de bestaande bezuinigingen van 18 miljard gesneden gaat worden? Daarvoor
komt op 13 december het eerste signaal. Dan komt het Centraal Planbureau met
nieuwe prognoses over 2012. Dat zegt nog niet alles over een tekort in 2013,
maar het is een indicatie. In februari volgt van het CPB een eerste raming over
2013. Niet toevallig moet in die maand het rapport van de PVV over de terugkeer
van de gulden gereed zijn. Dat kan het rumoer over nieuwe bezuinigingen wellicht
tijdelijk overstemmen. Vóór de voorjaarsnota - die voor 1 juni door de Tweede
Kamer moet zijn aangenomen - moet de discussie zijn beslecht want die nota vormt
het startpunt van de begroting voor 2013.

Heeft Nederland rond die tijd dan nog een kabinet? Of hebben VVD en CDA zich
tijdens de formatie door de strenge tekortregel zelf schaakmat gezet, terwijl
eigenlijk alleen de PVV schaakmat gezet moest worden?

Dat hangt grotendeels af van de inzet van Wilders. Hij zal het tijd vinden dat
ook zijn partij weer eens kan scoren. En Wilders weet dat hij met bezuinigingen
op ontwikkelingssamenwerking vooral het verzwakte CDA op zijn pad vindt. De
tactiek van Maxime Verhagen zal doorslaggevend zijn. Hij zit met zijn
aangeslagen CDA echt niet op verkiezingen te wachten. Maar ook voor Wilders zijn
verkiezingen een risico, ook al doet hij het nog zo goed in de peilingen. De
kans bestaat dat hij de verkiezingen wint en vervolgens aan de zijlijn belandt.
En dan bestaat de kans dat de door hem zo gehate PvdA weer mag regeren. Is dat
erger dan het in stand houden van ontwikkelingssamenwerking?

6 doelwitten van de bezuinigingen

1SprokkelwerkDe overheid geeft in 2012 257,4 miljard euro uit. Op zo'n bedrag
valt best een paar miljard euro aan bezuinigingen bij elkaar te sprokkelen.
Kleine versoberingen van de uitgaven zullen geen groot verzet opleveren, en zijn
daarom voor CDA, VVD en PVV aantrekkelijk. Zo zou het kabinet kunnen bezuinigen
op de subsidies aan het bedrijfsleven. Of nog meer taken doorschuiven naar
gemeenten zonder ze extra geld te geven.

Ook een optie is dat het kabinet een beloofde lastenverlichting voor 2013
schrapt. In 2012 verhoogt het kabinet de belastingen en premies voor burgers en
bedrijven met 5,5 miljard euro. Een deel van die lastenverzwaring in 2012 zou
tijdelijk zijn, beloofde het kabinet in de Miljoenennota. In 2013 zouden de
belastingen en premies weer dalen met 1,6 miljard  euro.

Het kabinet schuwt ook boekhoudkundige trucs niet, zo bleek bij zijn aantreden
en bij de presentatie van de Miljoenennota in september. Ministers halen graag
inkomsten naar voren, en schuiven uitgaven naar later jaren.

Nadeel: bij zijn aantreden sprokkelde het kabinet al een groot deel van de 18
miljard euro aan bezuinigingen en lastenverzwaringen bij elkaar via kleine
ingrepen. Het laaghangende fruit is grotendeels geplukt.

6 doelwitten van de bezuinigingen

2 De zorgDe grootste kostenpost op de rijksbegroting is de zorg voor zieken,
ouderen en gehandicapten. Tijdens deze kabinetsperiode groeien de uitgaven met
15 miljard euro naar 74 miljard euro. Hier valt veel geld te halen. Bezuinigen
kan door mensen meer zelf te laten betalen, bijvoorbeeld via een hoger eigen
risico bij ziekte, hogere eigen bijdrages bij ouderdom en door het basispakket
van de zorgverzekering te verkleinen. Dat doet het kabinet allemaal al, maar
vooralsnog bescheiden. Zo steeg het eigen risico van 165 euro per jaar naar 220
euro per jaar. Een verhoging naar 775 euro zou de overheid een bezuiniging van
3,8 miljard euro opleveren, zo berekenden ambtenaren in 2010.

Nadeel: Wilders is tegen grote bezuinigingen op de zorg. Burgers voelen de
ingreep direct in hun koopkracht. Als het kabinet een versobering ingewikkeld
inkleedt (zodat de gevolgen voor de koopkracht van burgers niet direct duidelijk
zijn) dan kan bezuinigd worden zonder dat Wilders gezichtsverlies lijdt.

6 doelwitten van de bezuinigingen

3 AOW-leeftijd Het kabinet kan de AOW-leeftijd nu al in stapjes gaan verhogen en
niet wachten tot 2020, zoals afgesproken. Vanaf 2013 gaan burgers dan
bijvoorbeeld elk jaar twee maanden later met pensioen. Dit is een relatief
pijnloze maatregel: burgers gaan er niet in inkomen op achteruit. Alleen moeten
de zestigers van nu twee maanden tot bijna een langer doorwerken. Het levert de
schatkist direct geld op. Mensen werken langer door en dragen daardoor langer
belasting af. Tegelijkertijd hoeft de overheid minder AOW-uitkeringen te
betalen. Opbrengst:  direct 300 miljoen en bijna 1 miljard euro in 2015.

Nadeel: het net moeizaam bereikte pensioenakkoord moet opnieuw uitonderhandeld
worden. De PVV steunde de nu afgesproken verhoging van de pensioenleeftijd (66
in 2020 en 67 in 2025) niet. Het kabinet wist de eerdere verhoging van de
pensioenleeftijd er met de steun van de PvdA door te krijgen. De vraag is of die
partij een nieuwe verhoging wil steunen.

6 doelwitten van de bezuinigingen

4OntwikkelingssamenwerkingIn 2011 geeft de overheid zo'n 4,2 miljard euro uit
aan ontwikkelingshulp, 0,7 procent van het bruto binnenlands product. Daarop
bezuinigen schaadt de Nederlandse economie niet direct, net zomin als het de
koopkracht van de burgers aantast.

Nadeel: VVD en PVV willen bezuinigen op ontwikkelingshulp aan arme landen, maar
het CDA niet. Staatssecretaris Knapen bevestigde donderdag nog eens dat de 0,7
procent overeind blijft.

6 doelwitten van de bezuinigingen

5AmbtenarensalarissenBezuinigen op ambtenaren doen VVD, CDA en PVV graag.
Alledrie zijn voorstander van een kleinere overheid. Ambtenaren korten op hun
salaris levert al snel miljarden euro's op. Het kabinet boekte bij zijn
aantreden een besparing van 900 miljoen euro in

voor het bevriezen van de salarissen van ambtenaren.

Nadeel: korten is makkelijker gezegd dan gedaan. CDA-minister Piet Hein Donner
heeft nog steeds geen akkoord weten te sluiten met de vakbonden over de nullijn
voor ambtenaren. Volgens het Centraal Planbureau zijn kortingen op
ambtenarensalarissen geen duurzame bezuiniging. In later jaren gaan de
salarissen extra omhoog, zo leert de ervaring.

6 doelwitten van de bezuinigingen

6WWAls het kabinet de duur van werkloosheidsuitkering WW verkort tot een jaar,
dan kan dat een miljard euro in 2015 opleveren, zo berekenden ambtenaren in
2010. Nu  kan de WW nog maximaal 38 maanden duren. Dat is lang, vergeleken met
andere Europese landen.

Nadeel: Wilders ziet het als een overwinning dat hij deze ingreep tijdens de
formatie blokkeerde.

LOAD-DATE: November 25, 2011

LANGUAGE: DUTCH; NEDERLANDS

GRAPHIC: Illustratie Rik van Schagen

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              29 of 200 DOCUMENTS



                                NRC Handelsblad

                           24 november 2011 donderdag

Er was iets met die schilders in de Gouden Eeuw

BYLINE: Joke Mat

SECTION: Het Grote Verhaal; Blz. 14

LENGTH: 1067 woorden

SAMENVATTING

Schilders en beeldhouwers in de Gouden Eeuw leefden langer dan leden van de
aristocratie, ontdekten demografen. Hoe dat komt, is een groot raadsel.

VOLLEDIGE TEKST:

Kunstschilders in de Gouden Eeuw staken de handen uit de mouwen. Ze moesten wel:
voor een behoorlijk inkomen moesten ze één à twee schilderijen per week maken.

Ze behoorden tot dezelfde ambachtsgilden als goud- en zilversmeden, glazeniers
en huisschilders. Gemiddeld verdienden ze twee keer zoveel als een timmerman.
Dat maakte hen redelijk welgesteld, maar ze behoorden zeker niet tot de elite
die  dagelijks copieus dineerde, in fraaie herenhuizen woonde, artsen kon
ontbieden, baby's kon laten zogen en emplooi gaf aan dienstmeisjes, knechten en
koetsiers.

Toch moet er iets zijn geweest. In hun gave, in hun levensstijl, werkdrift   of,
wie weet, verf moet iets hun buitengewoon veel goed hebben gedaan. Want
schilders maar ook beeldhouwers, tekenaars en etsers van de Lage Landen leefden
aanzienlijk langer dan de aristocratie, ontdekten drie demografen van het
Nederlands Interdisciplinair Demografisch Instituut (NIDI).

De afgelopen tien jaar is de levensverwachting van de gemiddelde Nederlander
sterk gestegen, maakte het Centraal Bureau voor de Statistiek gisteren bekend.
Die van vrouwen is nu ruim 82 jaar, die van mannen 78. Omdat Nederland net als
andere Europese landen nauwgezet geboorte- en sterftecijfers registreert, is het
een koud kunstje om dat  te bepalen.

Veel moeilijker is het uit te spitten hoe oud mensen werden in de tijd dat zulke
gegevens nog niet op schrift stonden, grofweg vóór de tweede helft van de
negentiende eeuw. Voorzover dat is onderzocht, gaat het bijna altijd over
hooggeplaatsten die hun sporen achterlieten in archieven: pausen, kardinalen,
advocaten, adel. Over de levensduur van de gewone man is vrijwel niets bekend.

Demografen Frans van Poppel, Dirk van de Kaa en Govert Bijwaard kwamen op het
idee een beroepsgroep te onderzoeken die historici tot de middenklasse rekenen:
kunstenaars in de Lage Landen (het huidige Nederland en Vlaanderen). Over deze
vooral in de Gouden Eeuw zeer productieve en succesvolle groep verzamelde het
Rijksbureau voor Kunsthistorische Documentatie veel biografische informatie. De
demografen konden beginnen met ruim 108.000 levensbeschrijvingen. Na die te
hebben gefilterd op ontbrekende geboorte- en overlijdensdata, doublures et
cetera hielden ze een 'schone' lijst over van 15.000 kunstenaars, geboren tussen
1500 en 1909.

Naast grootheden als Rembrandt, Rubens, Vermeer en Frans Hals bevat de lijst ook
tal van minder bekende schilders, zoals Dirck van Baburen die in 1624, nog geen
dertig jaar oud, aan de pest overleed. En Hendrick ten Brugghen, een leerling
van Abraham Bloemaert. En trouwens ook nog vijf Bloemaerts, drie Rubensen, drie
Vermeers en acht Halsen die niet de faam van hun naamgenoten verwierven.

Omdat baby- en kindersterfte niet werd geregistreerd, bekeken de demografen de
levensverwachting vanaf het twintigste levensjaar. Twintigjarige kunstenaars
geboren voor 1500 konden verwachten ongeveer 63 jaar te worden, berekenden ze.
Vanaf het begin van de Gouden Eeuw daalt dat naar zo'n 55 jaar, waarschijnlijk
door de vele pestepidemieën.

Eenzelfde dip in levensverwachting blijkt uit eerder onderzoek naar patriciërs
in Leiden en Zierikzee. Voor de Zeeuwen duurt de dip het langst, maar die
leefden in het algemeen korter, mogelijk doordat ze naast pest, pokken en
cholera ook te lijden hadden van overstromingen, malaria en door verzilting
vervuild water.

Na de zeventiende eeuw vertoont de levensverwachting van de kunstenaars echter
een stijgende lijn. Na 1850 komt hij voor het eerst boven de 70 jaar uit. Om aan
het begin van de twintigste eeuw te eindigen op 75 (mannen) en 79 (vrouwen)
jaar. Vergeleken bij aristocratische groepen uit dezelfde periode, steken de
kunstenaars vaak gunstig af. Ze leefden even lang als de Engelse lagere adel en
langer, soms wel tien jaar langer, dan andere groepen in de bovenlaag.

Dat is verrassend - tegenwoordig leidt een lagere sociaal-economische status
meestal tot een vroegere dood. Dat dat in het verleden soms anders was is vaker
beschreven. Mogelijke verklaringen zijn de ongezonde eetgewoonten van de
toenmalige elite, hun gebrek aan beweging, hun alcohol- en tabaksgebruik. Wat
wellicht ook meespeelde was dat schilders en beeldhouwers zelden ten strijde
trokken. En dat ze niet rijk genoeg waren om zich veel bedienend personeel te
kunnen veroorloven, dat vaak ziektes overbracht op bazen.

Wat echter sterk in het nadeel van de kunstenaars zou moeten zijn, is dat ze
veelal in de steden leefden, in de buurt van hun clientèle. De Lage Landen waren
al vroeg behoorlijk verstedelijkt gebied. In 1477 was 36 procent van de Vlaamse
bevolking stadbewoner, in Holland 45 procent. Wonen in de stad was niet
bevorderlijk voor een lang leven. Steden trokken reizigers en migranten uit alle
windstreken. Ze hadden open riolen en grote populaties ratten. Ziekten
verspreidden zich razendsnel.

En toch overtreft de levensverwachting van de stadse kunstenaars die van de
aristocratie op het veel meer beschutte platteland. ,,Dat trof ons erg", zegt
onderzoeker Frans van Poppel, ook bijzonder hoogleraar aan de Universiteit
Utrecht. ,,Daar kijken wij ook met verbazing naar."

Een verklaring hebben de demografen niet. Die zou gezocht kunnen worden in de
aard van de onderzochte groep: uitsluitend kunstenaars die zo bekend geworden
zijn dat  werk van hen bewaard gebleven is. Vakbroeders die dat niet gegeven is,
bijvoorbeeld omdat ze te vroeg overleden, staan niet op de lijst. Dat kan de
gemiddelde leeftijd hoger doen lijken dan hij in werkelijkheid was.

Van Poppel gaat er echter vanuit dat dit effect het onderzoek nauwelijks
beïnvloedde. ,,Natuurlijk zijn er kunstenaars van wie niets bewaard is gebleven.
Maar we hebben heel veel kunstenaars onderzocht. Er zitten er een heleboel bij
die zeker niet tot de top behoorden, en die ook niet zoveel geproduceerd
hebben."

Misschien waren kunstenaars wel ongewoon vitaal. Een aanwijzing daarvoor biedt
eerder onderzoek naar schilders en beeldhouwers uit de Italiaanse Renaissance,
geboren tussen 1250 en 1550, ook wonend in steden. Hun rooskleurige
levensverwachting kwam overeen met die van de hele bevolking van Engeland en
Wales, stad én platteland, in 1891 - vier tot zes eeuwen later.

Kunstenaars uit de Renaissance leefden ook langer dan gemiddeld

LOAD-DATE: November 25, 2011

LANGUAGE: DUTCH; NEDERLANDS

GRAPHIC:  De Kunstenaar in zijn Atelier door Rembrandt van Rijn, rond 1628
Collectie Boston Museum of Fine Arts

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              30 of 200 DOCUMENTS



                                NRC Handelsblad

                           24 november 2011 donderdag

Onderzoek naar  gulden is een  middelvinger ;
 Wilders kan met onzinnig idee komen doordat technocraten zo slecht luisterden
naar het volk

SECTION: Opinie

LENGTH: 1263 woorden

SAMENVATTING

Het idee om de gulden te laten terugkeren is volgens Ewald Engelen het logische
gevolg van een lange reeks besluiten van politici, waar het volk buiten werd
gelaten.

VOLLEDIGE TEKST:

De eurocrisis is te wijten aan grove nalatigheid. Toen het bankroet van Lehman
Brothers in september 2008 aantoonde dat banken gigantische balansen op
flinterdunne kapitaalbuffers hadden gebouwd, hadden ook banken in Europa moeten
worden gedwongen om zich te herkapitaliseren. In plaats hiervan kraaiden
Europese leiders dat de kredietcrisis het failliet had aangetoond van het
Amerikaanse kapitalisme en de superioriteit van het Europese. Het gevolg is dat
Europese banken drie jaar na dato nog altijd leuke bonussen uitkeren, maar een
afwaardering op Griekse staatsschulden nauwelijks kunnen absorberen.

Al even nalatig toonden Europese leiders zich bij het bestrijden van het Griekse
schuldenprobleem. Met een omvang van 3 procent van de eurozone had het Griekse
probleem  nooit mogen uitgroeien tot zo'n besmettingshaard. Of, zoals David
Miliband het verwoordde, de leiders van de eurozone zijn erin geslaagd om een
lokaal probleem van  vijftig miljard euro te laten uitgroeien tot een
geopolitiek vraagstuk van duizend miljard euro. Foute diagnoses, gemakzuchtige
probleemdefinities en ontoereikende analyses hebben geleid tot oplossingen die
keer op keer te klein en te laat waren. De leiders van de eurozone hebben elk
vertrouwen bij beleggers en analisten in effectief crisismanagement verspeeld.

Nalatig was ook de oplossing van 21 juli 2011. De inkt was nog niet droog of
Willem Buiter van Citigroup wees erop dat de leiders van de eurozone hadden
verzuimd het Europese reddingsfonds voldoende te verhogen. Het plan bevatte
afwaarderingen, nieuwe steun voor Griekenland, een nieuwe stresstest,
herkapitalisatie van banken en loze frasen over een Europees Marshallplan, maar
geen woord over een vangnet dat groot genoeg was om landen als Italië te
beschermen tegen tijdelijke liquiditeitsproblemen.

De erkenning dat dit een verwijtbare nalatigheid was, kwam schoorvoetend op 26
oktober. Toen werd beloofd het noodfonds te verhogen tot duizend miljard euro.
Concrete toezeggingen ontbraken. In plaats daarvan werd gegoocheld met
derivaten, hefbomen en verzekeringen, om het fonds de schijn te geven van
financiële vuurkracht, en werd  vertrouwd op de goedgelovigheid van Chinezen om
kapitaal te steken in een fonds waarin de lidstaten van de eurozone zelf geen
brood  zagen. Het fonds, dat als bazooka had moeten dienen, is  op sterven na
dood.

Afgezien van Frankrijk, dat vreesde voor zijn kredietwaardigheid, konden de
lidstaten ook geen extra toezeggingen doen aan het fonds. Daarvoor ontbreekt
stomweg het democratische draagvlak. In de woorden van premier Juncker van
Luxemburg: ,,We weten wat we moeten doen om de eurocrisis op te lossen, maar
weten niet hoe herkozen te worden als we dat hebben gedaan." Dat de oplossing
van de eurocrisis zo  lang op zich laat wachten, komt niet doordat het zo'n
onontwarbaar economisch probleem is, maar omdat alle effectieve oplossingen -
financiële toezeggingen aan het reddingsfonds, monetaire financiering door de
Europese Centrale Bank (ECB), euro-obligaties - onherroepelijk stuiten op het
nee van  het electoraat.

Het Europese integratieproject is altijd elitair geweest. Traditioneel kon het
evenwel rekenen op de stilzwijgende instemming van het merendeel van de kiezers.
Dit veranderde toen de Europese integratie in een stroomversnelling raakte, door
de Duitse eenwording en het 'Grote Akkoord' tussen Bonn en Parijs. Het Duitse
gevaar zou onschadelijk worden gemaakt door Duitsland in te kapselen in
Europese instituties, waaronder een monetaire unie en een Europese munt. In ruil
hiervoor zou de ECB worden gemodelleerd naar de Bundesbank en zou deze in
Frankfurt komen te staan. Voor de Britten, de Denen en de Zweden ging dit te
ver. De Fransen en de Ieren verwierpen het Verdrag van Maastricht per
referendum, om het alsnog door de strot geduwd te krijgen via een parlementaire
omweg.  In Nederland heeft de bevolking zich  nooit kunnen uitspreken over de
euro.

Nederland is altijd een van de grootste voorstanders geweest van Europese
integratie. Tot 2002 wees een op de zes Nederlanders integratie af. Het
percentage dat integratie toejuichte,  was geleidelijk  gedaald - van 80 procent
in 1983 naar 67 procent in mei 2002. Dit veranderde dramatisch na de introductie
van de euro. Eind 2003 bedroeg het percentage eurosceptici 34 procent. Slechts
iets meer dan helft van de mensen was nog voorstander van integratie.

In  2005 werd het referendum gehouden over het Grondwettelijk Verdrag. In
Nederland was dit de eerste kans voor kiezers om zich uit te spreken over
Europa. Het werd een aanfluiting. Een ongeïnspireerde campagne ('Europa. Best
belangrijk'), een domme mediastrategie (directeur Henk Brouwer van De
Nederlandsche Bank liet daags voor het referendum  optekenen dat de gulden was
ondergewaardeerd ten opzichte van  de euro) en een  SP die het Verdrag slim  als
voertuig van neoliberalisme wist  te framen, leverden de sceptici de overwinning
op.

Toen een paar dagen later ook de Fransen  het Verdrag afwezen, had dat een
stevige waarschuwing moeten zijn.  In plaats daarvan werden de burgers van
Frankrijk en Nederland alsnog  een cosmetisch gewijzigd Verdrag ingerommeld.

Door dit gebrek aan democratisch mandaat is de bewegingsvrijheid van Merkel,
Sarkozy en Rutte in Brussel uiterst beperkt. Europese besluiten worden eerst en
vooral bekeken door de bril van nationale belangen. Regeringsleiders vinden dat
ze dit hun kiezers verplicht zijn. Omdat in deze crisis de belangen van de één
(Duitsland) zelden parallel lopen aan die van de ander (Frankrijk) zijn de
uitkomsten van Europese onderhandelingen keer op keer slappe compromissen, bleke
beloftes en besluiten die te laat komen of te klein zijn.

Dat  in Duitsland, Nederland en Frankrijk steeds vaker over een afscheid van de
euro wordt gesproken hebben Rutte en de zijnen te danken aan zichzelf.  Nu  het
technocratische prestigeproject van de euro in de problemen is gekomen, zien
slimme politieke entrepreneurs hun kans schoon om hun machtsbasis te vergroten
met onzinnige voorstellen.

Het onderzoek naar de kosten van een terugkeer naar de gulden van de PVV is geen
constructieve bijdrage aan de discussie over de eurocrisis, maar dient
uitsluitend opportunistische doelen. De partij die haar succes  aan hoofddoekjes
dankt, tracht met deze noodgreep politiek profiel te verwerven in de economische
discussies die al drie jaar de politiek domineren. Door een  middelvinger op te
steken naar eurofiele technocraten die zich niets aan de wensen van hun kiezers
gelegen hebben laten liggen, kan de PVV zich wederom opwerpen als kampioen van
de gewone man - met dank aan de politieke elite.

Het zou komisch zijn als het niet zo tragisch was.

Ewald Engelen is hoogleraar financiële geografie aan de Universiteit van
Amsterdam. Een langere versie van dit artikel is te vinden op de site
http://mejudice.nl

Over de euro heeft het Nederlandse volk  zich nooit uitgesproken

Rectificaties / gerectificeerd           Correcties & aanvullingen           In
het artikel Onderzoek naar gulden is een middelvinger (24 november, pagina 17)
staat dat de Fransen en de Ieren het Verdrag van Maastricht, uit 1992,
verwierpen per referendum. Dit is niet juist. Beide landen keurden dit Verdrag
per referendum goed. Denemarken verwierp het Verdrag wel.

LOAD-DATE: 23 December 2013

LANGUAGE: DUTCH; NEDERLANDS

NOTES:                                Dit artikel bevat een correctie/aanvulling

PUBLICATION-TYPE: Krant

JOURNAL-CODE: NH_ART


                         Copyright 2011 NRC Media B.V.
                              All Rights Reserved

                              31 of 200 DOCUMENTS



                                NRC Handelsblad

                           24 november 2011 donderdag

Megastallen? Dit zijn familiebedrijven

BYLINE: Arjen Schreuder

SECTION: Binnenland; Blz. 6

LENGTH: 634 woorden

SAMENVATTING

Staatssecretaris Bleker doet even niets tegen megastallen. Hij is tegen
excessen, maar de eerlijke, hardwerkende boer moet z'n gang kunnen gaan.

VOLLEDIGE TEKST:

Eindelijk weer eens een onderwerp waarop het CDA zich mooi kan profileren. Is
het wenselijk dat intensieve veehouderij ,,ongebreideld" door blijft groeien?
Nee, stelt staatssecretaris Bleker (Landbouw, CDA) in zijn gisteren
gepresenteerde visie op megastallen.

Waarom eigenlijk? Niet omdat megastallen slecht zouden zijn voor het milieu -
grootschalig boeren is volgens Bleker immers vaak beter voor het milieu. Ook
niet omdat het welzijn van de dieren daaronder lijdt - de dieren hebben het niet
zelden beter dan in kleinere bedrijven. En evenmin omdat het landschap door die
lelijke stallen vernield zal worden - dat hangt volgens de bewindsman af van
lokale omstandigheden.

Nee, megastallen zijn volgens Bleker eigenlijk vooral onwenselijk als ze zomaar
in het landschap zijn neergekwakt, zonder geschiedenis in de de omgeving, door
cowboys die met ,,vreemd vermogen" bedrijven met drieduizend koeien of twee
miljoen vleeskuikens uit de grond stampen. Dat zijn ,,excessen" die de ,,schaal
van Nederland" te boven gaan, en die dit kabinet wil kunnen verbieden. Volgend
jaar komt er een wettelijke regeling om zulke ,,gigabedrijven" te weren. Indien
ze de volksgezondheid schaden. Omdat ze strijdig zijn met de ,,ethiek". Of omdat
de ,,sociaal-economische effecten" ervan ongewenst zijn - lees: omdat ze de
kleinere boeren wegconcurreren.

Alle andere bedrijven mogen doorgroeien, als het aan Bleker ligt. En die vormen
de overgrote meerderheid. Het betreft stallen gebouwd uit de ,,natuurlijke
behoefte" van traditionele gezinsbedrijven. Van families die in overleg met
supermarkten en vleesverwerkers ,,duurzaam" willen groeien om ,,een of twee
gezinsinkomens" te verwerven. Bleker schetst het beeld van eerlijke,
hardwerkende boeren, geworteld in lokale gemeenschappen, die het hoofd alleen
boven water kunnen houden als ze ,,geleidelijk" groeien. Henk en Ingrid op het
platteland.

Een duidelijke grens aan de groei is er wat het kabinet betreft niet. Het gaat
om bedrijven met aantallen dieren die net onder de grens liggen van wat nu onder
een megastal wordt verstaan. Bedrijven met drie- tot vijfhonderd koeien.
Zesduizend vleesvarkens. Honderdduizend legkippen. Internationaal gezien, stelt
Bleker, zijn het ,,middelgrote bedrijven". Niets bijzonders dus eigenlijk. Het
is alsof het kabinet de gestage opmars van flatgebouwen niet wil dwarszitten, en
alleen de bouw van enkele wolkenkrabbers wil verbieden. Wel vraagt Bleker
provincies en gemeenten voorlopig geen vergunningen af te geven voor nieuwe
bedrijven die zo groot zijn dat een bestemmingswijziging nodig is.

De reacties op de kabinetsplannen wisselen. De grootste strijder tegen
megastallen, Vereniging Milieudefensie, is teleurgesteld. ,,Bleker legt de groei
van megastallen geen strobreed in de weg, hij bagatelliseert zelfs de problemen
voor milieu, dierenwelzijn en volksgezondheid die samenhangen met
schaalgrootte."

Boerenorganisatie LTO Nederland steunt in grote lijnen het plan en waarschuwt
Nederland. ,,Geleidelijke groei en bedrijfsontwikkeling van familiebedrijven
mogen door het huidige debat over schaalgrootte niet in de knel komen", stelt
voorzitter Albert-Jan Maat.

Zo heeft Bleker de discussie over megastallen langzaam maar zeker een stukje
verlegd. Niet alleen de grootte of de mate van duurzaamheid van een bedrijf doet
ertoe, maar of de megastal toebehoort aan ,,gewone gezinsbedrijven". En de enige
megastallen die dit kabinet wil verbieden, zijn reuzenstallen die zulke
,,normale bedrijven" het leven onmogelijk maken. Het behoud van de boerenklasse,
daar gaat het dit kabinet om.

Een duidelijke grens aan de groei is er wat het kabinet betreft niet

LOAD-DATE: November 25, 2011

LANGUAGE: DUTCH; NEDERLANDS

GRAPHIC: Basisscholieren in het Noord-Limburgse Merselo aaien een big op een
varkenshouderij in hun dorp. De leerlingen bezochten het bedrijf,  met 2.000
fokzeugen en 10.000 biggen, onlangs op uitnodiging van de eigenaren, die zich
verzetten tegen alle negatieve verhalen over de grootschalige varkenshouderij.
Ruim twee maanden geleden richtten vijfhonderd varkensboeren om dezelfde reden
Varkens Vandaag op, een club die wil laten zien dat ze duurzame,
diervriendelijke stallen bouwen, het milieu sparen en goed voor hun dieren
zorgen.
Foto NRC Handelsblad, Rien Zilvold

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              32 of 200 DOCUMENTS



                                NRC Handelsblad

                           23 november 2011 woensdag

De financiële crisis is voornamelijk een morele crisis;
Wisselcolumn

BYLINE: Koppejan  Timmermans Dijkgraaf

SECTION: Opinie; Blz. 14

LENGTH: 716 woorden


'Deze crisis is de ergste crisis sinds de Tweede Wereldoorlog." Voormalig
president Jean-Claude Trichet van de Europese Centrale Bank gebruikte grote
woorden tijdens zijn laatste toespraak tot het Europese Parlement. Afgaande op
de jongste ontwikkelingen rond de Europese schuldencrisis - een krimpende
economie en stijgende werkloosheidscijfers - lijkt dit geen woord te veel,
vooral omdat het echte probleem veel dieper zit.

De financieel-economische crisis staat niet op zichzelf. In combinatie met een
schuldencrisis worden we geconfronteerd met een energiecrisis, een
grondstoffencrisis, een klimaatcrisis en een voedselcrisis. Al deze crises zijn
te herleiden tot één gemeenschappelijke oorzaak - menselijk falen, kortzichtig
en egoïstisch menselijk handelen dat vooral gericht is op kortetermijngewin, of
het nu gaat om de bonussen voor bankiers of om de roofbouw die wordt gepleegd op
de schaarse natuur en grondstoffen.

Toch is het te  gemakkelijk om alleen met het vingertje te wijzen naar toplieden
binnen de bankwereld en het bedrijfsleven. Ook wij, als burgers, hebben in de
afgelopen decennia meer uitgegeven dan verantwoord was. Hoe vaak staan we niet
rood voor een tweede of derde vakantie, of hebben we een extra lening afgesloten
voor die nieuwe auto of dat tweede huis? De schulden van de huishoudens in
Nederland zijn sinds 1990 explosief gestegen, van 111 miljard euro naar 755
miljard. Door de hoge private schulden verwachten analisten dat een economische
recessie Nederland extra hard zal raken.

Behalve bedrijven en burgers heeft ook de overheid boven haar stand geleefd. De
Nederlandse staatsschuld - niet geconsolideerd - steeg van 223 miljard euro in
1990 naar 433 miljard in 2010.

Hoe heeft het zover kunnen komen? In de eerste plaats hebben we te veel
vertrouwd op vrije marktwerking, in combinatie met de liberale ideologie die
ervan uitgaat dat een 'onzichtbare hand' zorgt dat alles goed komt. Dit gaat
terug op de veronderstelling - of is het een geloof? - dat mensen die handelen
uit eigenbelang uiteindelijk het algemeen belang dienen. Maar de praktijk laat
steeds weer het tegendeel zien. Te vaak gaat dit eigenbelang  ten koste van de
natuur, het klimaat en de  grondstoffen- en voedselvoorraden.

Na deze 'liberale' jaren loopt de  vrije markt  tegen haar eigen grenzen aan,
met alle gevolgen van dien. Het meest bizarre is  dat de overheid de problemen
van de vrije markt moet oplossen, om banken van de ondergang te redden.

Het marktvirus - het denken in vraag en aanbod - heeft ook de politiek besmet.
Wij, politici, zijn kiezers steeds meer gaan zien als consumenten, als klanten
met wensen die moesten worden vervuld. Dit heeft er toe geleid dat
opiniepeilingen, kiezersonderzoeken, koopkrachtplaatjes en inkomenseffecten
bepalend werden - bepalender dan de eigen liberale, sociaal-democratische of
christen-democratische maatschappijvisie.

Traditionele partijen als VVD, PvdA en CDA zijn steeds meer op elkaar gaan
lijken. De verkiezingsstrijd gaat steeds meer om de gunst van dezelfde
middeninkomens, diezelfde 'hardwerkende Nederlander', of ze nu Henk en Ingrid
heten of Jan Modaal. Onder onze handen ontstond een overheid die zo veel
mogelijk tegemoet wilde komen aan de consumptieve wensen van de burger, met als
gevolg dat allerlei perverse prikkels in ons belastingsysteem het maken van
schulden stimuleren (vennootschapsbelasting, hypotheekrenteaftrek) en het
opbouwen van eigen vermogen afstraffen (belastingen en vermogenstoetsen).

Deze crisis is daarom vooral een morele crisis. Het roer moet om. Niet het
eigenbelang en consumptieve behoeften, maar gedeelde waarden moeten weer het
leitmotiv worden voor ons handelen.

Het bedrijfsleven lijkt dit als eerste te begrijpen. Maatschappelijk verantwoord
ondernemen en duurzaamheid worden - naast winst, omzet en marktaandeel - steeds
meer geaccepteerde bedrijfsdoelen. Ook bij burgers en consumenten groeit het
besef dat niet alleen de prijs belangrijk is, maar ook de vraag hoe een product
tot stand is gekomen.

Nu de politici nog. Durven ook zij zich weer te laten leiden door waarden en
idealen en zich te onderscheiden met een eigen mens- en maatschappijvisie?

Ad Koppejan is Tweede Kamerlid voor het CDA. Hij schrijft deze wisselcolumn
beurtelings met Frans Timmermans (PvdA) en Elbert Dijkgraaf (SGP).

LOAD-DATE: November 25, 2011

LANGUAGE: DUTCH; NEDERLANDS

GRAPHIC: NH2ekamerLOGOnrctint
Politici Koppejan

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              33 of 200 DOCUMENTS



                                NRC Handelsblad

                            22 november 2011 dinsdag

Kerkgeschiedenis over de gewone man;
Arie van Deursen (1931-2011), historicus

BYLINE: Bart Funnekotter

SECTION: Binnenland

LENGTH: 380 woorden

SAMENVATTING

De zeventiende eeuw en religie - Arie van Deursen hechtte aan beide. De
gereformeerde historicus schreef er ruim dertig boeken over.

VOLLEDIGE TEKST:

Het geloof was een serieuze kwestie voor historicus A.Th. (Arie) van Deursen,
die gisteren in  Oegstgeest op 80-jarige leeftijd overleed. Op de eerste plaats
persoonlijk; de emeritus hoogleraar van de Vrije Universiteit was zijn hele
leven actief lid van diverse geformeerde kerkgenootschappen en polemiseerde
geregeld met mensen die zijn traditionele geloofsopvatting niet deelden.

Ook voor de historicus Van Deursen was religie belangrijk. Zijn bibliografie is
ruim dertig titels groot. Hij vestigde zijn naam met het in 1974 verschenen
Bavianen en Slijkgeuzen. Kerk en kerkvolk ten tijde van Maurits en
Oldebarnevelt. Dit boek over de kerkgeschiedenis beschreef niet alleen disputen
tussen de toenmalige politieke en theologische leiders, maar ook het dagelijks
leven van de gewone kerkganger. Naar wat voor diensten ging hij, hoe zag zijn
begrafenis eruit?

De 'gewone man en vrouw' stonden ook centraal in Een dorp in de polder: Graft in
de zeventiende eeuw, uit 1994. De recensent van NRC Handelsblad vergeleek deze
studie naar het leven van alledag met de klassieker Montaillou van de Franse
historicus Emmanuel Le Roy Ladurie.

Van Deursen zag met lede ogen aan dat de kennis over de zeventiende eeuw bij
veel Nederlanders steeds verder afkalfde, mede doordat er op school geen
aandacht meer aan werd besteed. In De last van veel geluk, een monografie over
de Gouden Eeuw uit 2004, mopperde hij: ,,De naam van Cats is zeer bekend
gebleven [...]. Dat zegt niet alles, omdat de gemiddelde beschaafde Nederlander
van Cats evenveel gelezen heeft als van Vondel of Huygens, dus helemaal niets."

Van Deursen trachtte met de geschiedenisboeken voor een breder publiek die hij
in de laatste fase van zijn loopbaan schreef, iets te doen aan dit euvel. Hij
kreeg daarbij de tijdgeest aan zijn kant. De onvrede over de geringe kennis van
de vaderlandse geschiedenis werd opeens ook een politiek item. Het zal hem
genoegen hebben gedaan dat Willem van Oranje en Michiel de Ruyter, over wie hij
biografieën schreef, en de Statenbijbel een plekje hebben gekregen in de
historische canon van Nederland, die in 2006 werd gepresenteerd.

LOAD-DATE: November 22, 2011

LANGUAGE: DUTCH; NEDERLANDS

GRAPHIC: Arie van Deursen
Foto Dijkstra

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              34 of 200 DOCUMENTS



                                NRC Handelsblad

                           19 november 2011 zaterdag

Ik wil niks weten als de camera niet loopt

BYLINE: Coen Verbraak

SECTION: Zaterdag & Zondag

LENGTH: 2761 woorden

SAMENVATTING

Op het IDFA deze week gaat de documentaire Alles van Waarde in première.
Cameraman en regisseur is Frans Bromet. Onderwerp: vader Bromet en zijn dochter
Laura, medewerker bij GroenLinks. Een interview over de boosaardige mens en het
belang van de camera. 'Het meeste van wat ik maak, is nog steeds televisie.'

VOLLEDIGE TEKST:

Laatst lag hij op zijn kantoor onder een bureau, om een snoertje van een
computer te verwisselen. Vroeg er toch zomaar even een stagiair: 'Zeg Frans, ben
jij daar niet te oud voor?' Frans Bromet moet erom glimlachen. Zevenenzestig is
natuurlijk ook niet gering. Hij voelt zich nog goed en energiek, maar om hem
heen gaan er langzaamaan meer mensen dood. En de serie pillen die hij moet
innemen - ,,tegen diabetes, hoge bloeddruk en prostaatklachten" -  herinnert hem
dagelijks genadeloos aan het onontkoombare verval en de vergankelijkheid. ,,Maar
verder gaat het goed, hoor", zegt hij, op die ondoorgrondelijk-ironische
Bromettoon. Hij heeft net weer een nieuwe documentaire toegevoegd aan zijn
oeuvre, Alles van waarde, die tijdens het aanstaande IDFA in première zal gaan.

Aanvankelijk wilde Bromet een film over Pim Fortuyn maken. ,,Vooral over de
manier waarop Fortuyn mensen op hun ontevredenheid en boosheid wist aan te
spreken." Hij interviewde de LPF-leider kort voor diens dood uitvoerig. Dat
gesprek had als uitgangspunt van de film moeten dienen. Maar in de
Teledoc-competitie waaraan Bromet vervolgens meedeed, zag men zijn plan niet
zitten. ,,Spijtig genoeg, want ik zag die film echt voor me. Peter van Ingen en
ik maakten ooit een interview met Fortuyn over politieke correctheid. Hij was de
eerste die goed kon uitleggen hoe erg politieke correctheid kan zijn. Dat
onderwerpen bewust niet benoemd mogen worden. Ik merkte bij mijn opnames in
achterstandswijken heel vaak dat mensen niet goed over dingen durfden te praten.
'Denkt u vooral niet dat ik een racist ben'."

Bent u zelf ook een boze ontevreden kiezer?

,,Ja. Maar ik zou nooit op de LPF gestemd hebben. Fortuyn was charismatisch,
maar ik vond hem bijvoorbeeld een heel slechte schrijver. Hij was een originele
geest, maar geen groot denker."

Waardoor werd u een ontevreden kiezer?

,,Ten tijde van de campagne in 2002 portretteerde ik voor de VPRO de toenmalige
lijsttrekkers. Toen vielen de schellen me van de ogen. De een bleek nog
verschrikkelijker dan de ander. Paul Rosenmöller spande de kroon; die ging na
het interview zelfs de andere lijsttrekkers waarschuwen dat ze vooral geen
interview met mij moesten doen. Ik knapte volledig op die politici af. Alleen
Jan Marijnissen en Pim Fortuyn bleven voor mij overeind."

Het is moeilijk om in een paar woorden te omschrijven waar uw nieuwe film Alles
van waarde over gaat. Kunt u dat wel?

,,Het gaat over mijn dochter Laura en mij, over een vader en een dochter. Wij
zijn allebei geïnteresseerd in politiek. Laura als beroepspoliticus  (ze werkt
als medewerker bij de GroenLinksfractie in de Tweede Kamer), ik als burger. Ik
probeer in de film mijn pijnpunten als burger aan haar duidelijk te maken, in de
hoop dat zij er wat aan kan doen."

Wat zijn die pijnpunten?

,,Die komen neer op diepe ergernis over de enorme invloed van managers, over de
managerscultuur. Een systeem waarbij het niet gaat om kwaliteit, maar waarbij
kille cijfers de doorslag geven. Neem mijn eigen vak: kijkcijfers zijn
allesbepalend. Kwaliteit is volstrekt onbelangrijk geworden. Dat vind ik
verschrikkelijk. Het is een schitterend vak waarin je mooie dingen zou kunnen
maken. En toch krijgen heel veel collega's en ikzelf daar steeds minder de kans
voor."

De film draait ook om de tegenstelling tussen het optimisme en de hoop van Laura
en het cynisme en de boosheid van u.

,,Maar bij mij leeft er ook nog hóóp, hoor."

Maar dan vooral hoop dat Laura iets verandert.

,,Ja. Het is nu aan haar generatie."

U had zo'n 75 uur aan ruw materiaal. Ook allerlei interviews met andere
gesprekspartners. Maar die gesprekken zijn goeddeels uit de film verdwenen.

,,Ik ben heel diep in de zorg en in het onderwijs gedoken. Daar is veel van
weggegooid. Sommige mensen zijn daar boos over. We hadden een paar heel
schrijnende gevallen in de zorg. Een vrouw die haar demente man weer naar huis
heeft gehaald, omdat hij in het tehuis mishandeld werd en honger leed.
Uiteindelijk is dat niet gebruikt. Pieter van Huystee (producent van de
documentaire) vond de scènes met Laura veruit het leukst. Dat andere materiaal
vond hij te televisieachtig."

Wat betekent dat precies?

,,Ja, dat weet ik eigenlijk niet. Misschien dat je op tv al zoveel interviews
ziet. De gesprekken tussen een vader en een dochter zijn wat ongewoner."

De film gaat in première op het IDFA. Toen daar drie jaar geleden een
retrospectief van uw werk draaide, beschouwde u dat als een late erkenning van
uw werk. Hoort u er nu echt bij?

,,Ik ben nog steeds geen deel van de documentairecultuur in Nederland. De wereld
van John Appel, Heddy Honigmann of Niek Koppen is echt een andere dan de mijne.
Je merkt dat zij hun eigen codes hebben. Een verklarende titel in beeld is
absoluut not done. Dat vinden ze televisie. Ik zit daar eerlijk gezegd wel een
beetje mee. Sommige mensen in de film zou ik graag een naamtiteltje meegeven.
Maar ja, dat hóórt niet. Dus dan conformeer ik me daar maar braaf aan. Als ik
het wel doe, word ik meteen beschuldigd van het maken van 'televisie'."

En dat is natuurlijk wel het allerlaatste wat u zou willen

,,Dat zou een drama zijn. Nee hoor, het meeste van wat ik maak is nog steeds
televisie."

Is een première op het IDFA bijzonderder dan een première op televisie?

,,Nou ja, televisie is er elke avond. Het IDFA is er maar een weekje."

In dat weekje zien een paar duizend mensen uw film. Op tv zien een paar
honderdduizend mensen uw film.

,,Wat dat betreft stelt de filmcultuur andere eisen. Als je met een documentaire
in de bioscoop tweehonderd mensen trekt, is het al bijna een kassucces."

Bent u met die documentaires op een nieuw spoor beland?

,,Weet ik niet. Ik kan een bedrijf als dit daar echt niet draaiend mee houden.
Wij doen heel veel, vooral televisie. Omdat de winstmarge op televisie zo klein
is, moét je wel veel produceren."

Waaraan merkt u dat er geen markt meer is voor kwaliteit?

,,Als ik 's avonds de tv aanzet, weet ik vaak niet hoe snel ik moet door zappen
naar buitenlandse zenders. Televisie in Nederland wordt nauwelijks nog met het
hart gemaakt."

Ligt dat aan de makers?

,,Voor een deel wel. De hele tv is in formats verpakt. Formats zijn in feite
handleidingen voor programmamakers. Een bepaald type maker leent zich daarvoor.
Eigengereide creatieve makers haken steeds vaker af. Die gaan biljarten of
pannenkoeken bakken."

U krijgt toch nog volop kansen?

,,Zoveel zie je niet van mij. Af en toe doe ik iets voor Dokument. En ik maak
voor de NTR Aanpakkers. Maar dat zit op een tijdslot waarop er bijna niemand
kijkt. In mijn vak geldt dat je toevallig te maken moet hebben met omroepbazen
die je mooi werk gunnen. Dat was zo bij Hans Maarten van den Brink van de VPRO,
en dat is gelukkig nog steeds het geval met Jelle Peter de Ruiter van de NCRV.
Een vanzelfsprekendheid is het allang niet meer."

Uw toptijd ligt achter u?

,,Mijn reputatie hangt grotendeels samen met Buren (de serie over burenruzies
die hij tussen 1991 en 1999 voor de VPRO maakte, red.). Terwijl het niet eens
zoveel programma's waren: in negen jaar tijd zijn er 75 afleveringen gemaakt.
Dat zijn er acht per jaar. De commerciële televisie maakt nu ook iets
dergelijks. Werkelijk niet om aan te zien. Er is altijd een presentator bij die
het belangrijkst wordt gevonden. Het moet bij hen ook nadrukkelijk een domme
uitstraling hebben, zodat Jan met de pet met een IQ van zestig het ook kan
volgen. Bij mij moest de kijker zelf maar zijn conclusies trekken."

Bij u hoefde het ook niet goed te komen.

,,Nee, dat hoefde bepaald niet. Bij de NCRV zijn ze het later gaan nadoen met De
Rijdende Rechter. Daar moet het natuurlijk ook allemaal keurig opgelost worden."

Vindt u het eigenlijk nog leuk om tv te maken?

,,Ik vind het nog steeds geweldig om met mijn camera op pad te gaan en met
mensen te praten. Daarin is niets veranderd. Dat je echt contact hebt, een
diepgaand contact met een wildvreemde, blijft fascinerend."

U hebt weleens gezegd: ,,Zonder camera ben ik niet geïnteresseerd in mensen."

,,Dat is nog steeds zo. Die camera is een essentieel deel van het contact."

Uw interesse houdt op als het rode lampje uitgaat?

,,Mijn belangstelling is functioneel. Na het interview heb ik ook geen contact
meer met ze. Als we mensen gedurende langere tijd volgen, loopt het contact via
de researcher. Ik kom alleen langs met mijn camera, voer een gesprek en ga
daarna weer weg. Ik kom met een heel duidelijk doel. Ze weten dat ik eigenlijk
niks wil weten als die camera niet loopt. Want alles wat ze daarbuiten
vertellen, héb ik niet. Dat voelen ze intuïtief goed aan."

U beaamde tegenover Theo van Gogh u in feite door mensenhaat gedreven wordt.

,,In Buren zag je keer op keer duidelijk dat de mens een hoogst bedenkelijke
soort is. Egoïstisch, agressief, zelfvoldaan. Die kanten vergrootte ik
nadrukkelijk uit. In Aanpakkers gaat het juist om mensen die zich inzetten voor
anderen. In feite is dat iets wat niet bij mijn overige werk hoort. Ik kan het
enorm waarderen als mensen zich inzetten voor het goede. Maar mijn persoonlijke
fascinatie ligt meer bij de boosaardige eigenschappen van de mens. Mensen
gedragen zich vaak zo onaangenaam. Dat wil ik laten zien."

U heeft drie kinderen (dochters Silvia en Laura, en zoon Ruben). Wat voor
wereldbeeld wilde u hun meegeven?

,,Dat je er zelf wat van moet maken in het leven. Vertrouw niet te veel op
anderen, verwacht niet te veel van je omgeving. Anders word je keer op keer
teleurgesteld.  Dus toch wel een zekere achterdocht jegens de medemens."

Leek dat op uw eigen opvoeding?

,,Nee. Ik ben juist heel idealistisch opgevoed. Met een duidelijke
socialistische ideologie op de achtergrond."

Terwijl uw vader in de oorlog bijna zijn hele familie kwijtraakte.

,,Het was misschien wel hun laatste houvast. Mijn vader zat in de confectie en
was actief in de vakbond. Ik begon weleens tegen hem over die dikke auto's
waarin die vakbondsbestuurders reden. Dan werd hij zó woest "

Uw ouders traden in 1974 op in uw eerste documentaire Het Drielandenpunt.

,,Een heel grappige film. Al begrepen ze er helemaal niks van. Mijn wereld was
geen deel van hun wereld."

U nam geen deel aan het gezin?

,,Ik was een stille jongen die het liefst op zijn kamertje zat. Ik voelde me een
buitenstaander, iemand die er niet bij hoorde. Ergerde me ook aan hun
vooroordelen. We waren ooit op vakantie in Engeland. Mijn moeder en mijn tante
zaten op de achterbank: 'Goh, wij dachten dat ze in Engeland altijd van die
leuke tuintjes hadden'.  'Die hébben ze ook', zei ik, 'maar die liggen achter
die muurtjes.' Een kwartier later begon het weer: 'Zie jij ergens leuke
tuintjes? Ik niet'."

Wat maakte die film over uw ouders u duidelijk?

,,In die film had ik voor het eerst sinds jaren weer contact met mijn ouders.
Echt een dialoog. Eigenlijk was ik een slechte zoon. Ik belde ze nooit op, ging
nooit langs, ging totaal mijn eigen gang. Voor het eerst in lange tijd was er
weer een gesprek tussen ons."

Dus weer: contact via de camera.

,,Precies. Ik kreeg toen weer meer sympathie voor ze. Niet lang daarna is mijn
vader gestorven. Ik zat in de voorbereidingen van Een tip van de sluier toen ik
telefoon kreeg dat ik onmiddellijk naar het Slotervaartziekenhuis moest komen.
Toen ik daar aankwam, bleek hij al dood te zijn. Mijn moeder en mijn tante
vonden dat ik hem toch nog een kus moest geven. Ik deed het, maar hij was al
koud." Merkbaar huiverend: ,,Dat vond ik het meest verschrikkelijke; dat koude
levenloze voorhoofd tegen m'n lippen

,,Door die film had ik meer gevoel voor ze gekregen, maar het bleven totaal
verschillende werelden. Een nichtje van mij zegt soms: 'jij háát familie'.
Terwijl ik hier in mijn bedrijf een echte familyman ben."

Uw dochter zei: ,,Het was geen gezin waarin echt over dingen gesproken werd."

,,Wij zijn niet zo analytisch met elkaar bezig, nee. Wij praten vooral over
werk. We delen dezelfde interesses. Dat is een blijvend onderwerp."

Dat onderwerp is dan toch vooral: het werk dat ú maakt.

,,Dat is niet waar. Silvia is als editor een heel belangrijke factor geworden
binnen het bedrijf. Zij heeft bij de laatste film bijna alle belangrijke keuzes
gemaakt."

Het klinkt als een Droste-effect: een film over een vader en een dochter wordt
gemonteerd door een andere dochter, terwijl pa op de achtergrond meekijkt.

,,Laten we het een zeer bijzondere wisselwerking noemen. Silvia is heel bepalend
geweest voor de montage. Ze is niet alleen editor, maar ook eindredacteur."

Wordt het zo langzamerhand geen tijd dat Bromet en Dochters wordt veranderd in
Bromet en Vader?

,,Ik wil graag dat Silvia en haar man het bedrijf overnemen. En dat ik af en toe
nog 'ns een film voor ze maak. Dat moment komt al behoorlijk dichtbij. Ik ben
aan het afbouwen. Dat is goed. Want als ik omval, mag de boel hier niet
instorten."

Bent u goed met die afgelopen 67 jaar omgegaan?

,,Als ik kijk naar mijn naasten denk ik dat het allemaal in redelijk goede
harmonie is verlopen. Natuurlijk had ik er meer voor mijn kinderen willen zijn.
Ik was vaak weg, werd in beslag genomen door mijn werk. Maar er zijn geen grote
rampen gebeurd, we zijn bij elkaar gebleven."

Hebt u bereikt wat u wilde?

,,Ik wilde vooral góed worden in iets. Een van de besten. Ik ben in eerste
instantie toch een van de topcameramensen in Nederland geworden. En daarna ben
ik bij de betere documentairemakers gaan horen. Terwijl ik, toen ik naar de
Filmacademie ging, werkelijk geen idéé had wat dat voor opleiding was. Ik was
geïnteresseerd in scheikunde en fotografie en dacht: 'Film zou best 'ns
interessant kunnen zijn.' Puur een gok. Maar wel een goede."

Wat hebt u door het maken van deze film geleerd over de relatie tussen u en uw
dochter?

,,Ik ben erachter gekomen dat we toch goed met elkaar kunnen opschieten en dat
we behoorlijk op één lijn zitten. En ook dat de irritaties die zij altijd bij
mij had in feite niet zo zwaarwegend zijn."

Was dat een opluchting?

,,Dat was zeker een opluchting. Ze kan vaak boos op me worden, ze ergert zich
snel aan mij. Een klein voorbeeld: in mijn stem zit een soort klikje. Ze zegt
geregeld: 'kun je niet eens ophouden met dat vervelende klikje?' Gek genoeg
lijken die ergernissen haar nu minder dwars te zitten."

Met dank aan de camera.

,,Dat zou je toch bijna zeggen, ja. Nadat ik die film over mijn ouders gemaakt
had, verliep het contact met hen een stuk prettiger. Datzelfde heb ik nu met
Laura."

Deze film heeft iets opgeklaard?

,,Ja. Zonder dat dat de bedoeling was. We delen nu iets extra's, we delen samen
een geheim: die film. Ik was enorm blij dat ze er tevreden over was. Dat maakt
de film voor mij bij voorbaat tot een succes."

Uw dochter Silvia vertelde in de documentaire die David de Jongh drie jaar
geleden over u maakte geëmotioneerd dat ze vaak het gevoel had dat u niet echt
in haar geïnteresseerd bent. Die scene was er in de eindversie uitgeknipt. Wilde
u dat?

,,Nee hoor, dat wilde Sylvia zelf."

Begreep u wat ze bedoelde?

,,Ik kan me er iets bij voorstellen. Ik zei al dat we geen familie zijn waarin
doorlopend over emoties en gevoelens gesproken wordt. Dat zou je dus ook kunnen
interpreteren als desinteresse. Maar dat is het wat mij betreft zeker niet."

Als je dagelijks programma's monteert van je vader waarin hij bij wildvreemde
mensen feilloos de vinger op de zere plek legt, ga je toch denken: 'En ik dan?'

,,Ja, als je het zo bekijkt, dan is het zelfs logisch." Bromet zwijgt, zucht een
paar keer diep en zegt dan grijnzend: ,,Ik denk dat de volgende film dus maar
over haar moet gaan "

Cameraman en regisseur

1944  geboren in Amsterdam

1950-1956 Corantijnschool in Amsterdam-West

1956-1962 Cartesius Lyceum in Overtoomse Veld

1962-1964 Filmacademie in Amsterdam

1963  debuutfilm Het gaat om het spel maar de knikkers zijn ook niet
onbelangrijk

1964  maakt als lid van zogenoemde 1,2,3 groep 1,2,3 Rhapsodie

1965-1990 cameraman bij speelfilms en televisieprogramma's waaronder Het jaar
van de kreeft, De Boezemvriend, An Bloem, Ciske de Rat, De stilte rond Christine
M., Berichten uit de samenleving, Gat van Nederland, Belevenissen, Van Kooten &
De Bie en Diogenes

1979 regisseert speelfilm Tip van de sluier

1991-heden maakt als cameraman/regisseur verschillende televisieprogramma's,
waaronder Buren, Zaal over de vloer, De achtste dag, De Verbouwing, Failliet of
niet en Late liefde.

2008 retrospectief op IDFA

2011 documentaire Alles van waarde.

LOAD-DATE: November 18, 2011

LANGUAGE: DUTCH; NEDERLANDS

GRAPHIC: Frans Bromet: ,,Kwaliteit is volstrekt onbelangrijk geworden. Dat vind
ik verschrikkelijk."
Foto Bram Budel

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              35 of 200 DOCUMENTS



                                NRC Handelsblad

                           19 november 2011 zaterdag

Job Cohen:    Meritocratie is niet genoeg  Geen mens kiest zijn eigen talenten

SECTION: Opinie & Debat; Blz. 1

LENGTH: 3233 woorden

SAMENVATTING

Met onderwijs, jeugdzorg en hulp moet de overheid gelijke kansen scheppen voor
iedereen, opdat het beste talent bovenkomt. Talent is toeval. Anders dan
liberalen helpen sociaal-democraten ook de achterblijvers.

VOLLEDIGE TEKST:

We kennen allemaal de ervaring dat we opeens bij onszelf een talent ontdekken
dat we niet eerder hadden vermoed. Je staat voor het eerst op een podium en
denkt na afloop: 'dit deed ik helemaal niet slecht'. We kennen ook de ervaring
dat iets niet lukt. Je staat voor het eerst op de tennisbaan en denkt na afloop:
'dit wordt nooit wat'.  Of zo'n ervaring nu positief of negatief is, we ervaren
onze talenten als onderdeel van onze identiteit. We denken al gauw: het zijn
mijn talenten. Ze zijn van mij. Geen ander mens heeft hierover iets te zeggen.

Deze gedachte is de bouwsteen van de Amerikaanse Tea Party en van ideologen die
zich 'libertariërs' noemen. Op deze gedachte volgt  een tweede gedachte: dat
alles wat iemand met zijn eigen talenten verdient, ook van hem is. Vooral in de
Verenigde Staten zijn er nogal wat mensen die zo denken.

Deze redering heeft enorme gevolgen voor de rol die deze mensen toebedelen aan
de staat. De staat komt in dit verhaal alleen maar voor als een bedreiging, als
een instantie die onze zuurverdiende inkomsten wil afpakken om aan anderen te
geven die het letterlijk en figuur niet 'verdiend' hebben. Belasting is
diefstal! De Tea Party is hiervan het beste voorbeeld.  Zij streeft een
volstrekt minimale staat na.

Is dit voor Nederland relevant? Wij kennen toch niet van dit soort pure
libertariërs? Onze liberale vrienden zijn niet uit hetzelfde hout gesneden,
hoewel ze altijd kritisch zijn op de omvang van de staat. Zij streven iets
anders na. Hun droombeeld is de volmaakte 'meritocratie' - de samenleving waarin
het ideaal van gelijke kansen voor iedereen is gerealiseerd.

Laat ons twee mensen voorstellen die bij hun geboorte exact even talentvol zijn,
maar van wie de één opgroeit in een rijk gezin, met ouders die hem stimuleren
het beste uit zichzelf te halen, en de ander in een gebroken gezin, waarin
weinig aandacht is voor zelfontplooiing. Een optimale meritocratie neutraliseert
deze verschillen in sociale achtergrond. Zo krijgen beiden op papier evenveel
kansen in het leven. Dit betekent dat de tweede persoon relatief meer geld zal
krijgen, om zijn achterstanden te compenseren. Goed onderwijs, goede jeugdzorg
en andere publieke voorzieningen kunnen hem helpen.

Als beiden eenmaal gelijk aan de start komen, moeten zij het  alleen redden. Dan
treedt de eigen verantwoordelijkheid in werking. Als de één lui is en arm
blijft, terwijl de ander ijverig fortuin maakt, is het verschil verdiend.

Nederlandse liberalen kunnen zich hierin helemaal vinden. Met de herverdelende
staat, die achterstanden in de beginsituatie bestrijdt, tonen zij hun sociale
gezicht en onderscheiden ze zich van Tea Party-achtige figuren. Dit presenteren
ze graag als een ruimhartige concessie. Kijk eens, wij zijn geen libertariërs.
We zijn sociale liberalen. Tegelijkertijd tonen zij hun strenge gezicht, met hun
nimmer aflatende nadruk op eigen verantwoordelijkheid. Ze zeggen: op een gegeven
moment is het genoeg geweest, de staat garandeert gelijkheid bij de start, maar
daarna geldt eigen verantwoordelijkheid." Zo lijken ze het precies goed te doen.
Ze zijn niet te streng en niet te soft.

Misschien maakte deze Januskop dat linkse progressieven zich inmiddels tamelijk
klakkeloos hebben gevoegd naar dit idee. Talloze linkse politici noemen zich
tegenwoordig 'links-liberaal' of 'sociaal-liberaal'. Om zichzelf te
verontschuldigen, zeggen ze: ,,we zijn voor gelijke kansen, niet voor gelijke
uitkomsten".

Zulke progressieve politici vallen liberalen  niet aan op hun ideeën, maar  op
de uitvoering ervan. Dit drijft ook hen naa

r de gedachte dat alles  begint en eindigt bij eigen verantwoordelijkheid en dat
de overheid slechts  randvoorwaarden biedt.

Door met het denken in eigen verantwoordelijkheden in te stemmen, bedelen
linkse partijen zichzelf een opmerkelijk marginale rol toe. Ze zijn de dempers
op een rechts ideaal. Ook in Nederland dreigen partijen ter rechterzijde bij
tijd en wijle te vervallen in de Amerikaanse libertaire reflex. De partijen ter
linkerzijde moeten hen bij de les houden en hen herinneren aan hun betrokkenheid
bij  gelijke kansen.

Hoe zinvol is het voor links om primair de waakhond van rechts te zijn?
Verspelen  linkse, progressieve politici hiermee niet hun belangrijkste munitie?

Ik denk dat we te gemakkelijk meegaan in het maatschappelijke ideaal van de
meritocratie. Dit  ideaal is problematisch en kan op z'n best de helft van het
verhaal zijn.

We geloven er heilig in dat we mensen in staat moeten stellen het beste uit
zichzelf te halen. Gelijke kansen op talentontplooiing zijn belangrijk, ook voor
ons. Wie door sociale of economische omstandigheden zijn talenten niet kan
ontplooien, kan  hevig gefrustreerd raken. We  vinden dat onderwijs voor
iedereen even toegankelijk moet zijn. We vinden dat ieder mens dezelfde rechten
moet hebben als hij door de overheid te woord wordt gestaan. We willen dat alle
burgers zich even gezien weten door de bestuurders.

De meritocratie is voordelig voor het land. Meritocratie betekent letterlijk:
'heerschappij van de meest verdienstelijken'. Iedereen profiteert ervan als
degenen met het meeste talent komen bovendrijven in het bedrijfsleven, de
politiek, de kunsten en wetenschappen. De meritocratie is een verbetering ten
opzichte van de aristocratie van weleer. Daarin bepaalde iemands stand  of hij
zou leiden of slechts zou worden geleid.

Het probleem is dat deze meritocratie niet is voltooid.

Liberalen  lijken vaak te denken dat gelijke kansen  bereikt zijn. Hun
gedachtengang is als volgt: 'Allerlei relatief gesloten gebieden van de
samenleving zijn de afgelopen eeuw ontsloten voor het grootste deel van de
bevolking.  Het onderwijs is voor iedereen toegankelijk.  In vrijwel alle
opleidingen die dit land kent, is geïnvesteerd.  Een brede infrastructuur maakt
het voor iedereen mogelijk om te genieten van kunst en cultuur. Iedereen kan
meedoen in het politieke proces. Het verdwijnen van de aristocratische
samenleving en daarna het verdwijnen van de klassensamenleving maakt dat ieder
dubbeltje  een kwartje kan worden.' De liberale conclusie luidt: 'Er bestaat
formele gelijkheid voor iedereen. De meritocratie is dus wel zo'n beetje af.'

De liberale formule is  een liberale utopie. Deze gaat ervan uit  dat er een
moment is gekomen  waarop ieder individu alleen nog afhankelijk is van zijn
eigen verantwoordelijkheid. Dit vind ik een naïeve gedachte. Hoe mooi het ook
zou zijn als deze gedachte waar zou zijn; het is niet zo.

Ook met formeel gelijke kansen zijn er mensen voor wie steeds nieuwe en
onverwachte struikelblokken opdoemen. Dit zijn  mensen die  nooit aanspraak
zullen maken op de 'formele gelijke kansen' van de liberalen. Zij zullen niet
naar de universiteit gaan, een ondernemende, 'hard werkende Nederlander' worden
of 'excellent' zijn. Deze mensen hebben nooit een kans gehad, om wat voor reden
dan ook - bijvoorbeeld omdat ze een ongeluk kregen  en zich vanaf dat moment
moeten redden in een lichaam dat niet meer werkt als tevoren, of omdat ze op
jonge leeftijd te maken kregen met drugs, geweld of onkundige ouders. Een
formele kans is voor hen een papieren kans. Een formele kans is geen  gelijke
kans.

Veel mensen ondervinden grote nadelen van de liberale utopie - niet alleen omdat
het hun niet lukt iets waar te maken, maar bovenal omdat ze impliciet steeds  te
horen krijgen dat iedereen die na de lange verheffingsgeschiedenis niet meer dan
een lage opleiding afrondt of een laag inkomen verdient,  dat  enkel en alleen
aan zichzelf te wijten heeft. De verzorgingsstaat compenseert alle sociale
achterstanden toch afdoende? Er is toch gelijkheid bij de wet? Wie het  niet
haalt, heeft dat aan zichzelf te wijten. Wie het  niet haalt, is een loser.

Als sociaal-democraat denk ik hier anders over.

De meritocratie roept nog een andere vraag op waar liberalen en
sociaal-democraten verschillende antwoorden op geven. Die vraag luidt: 'Hoe gaan
we om met mensen die het niet halen in de meritocratie? Moet je die mensen
actief bij de les trekken?'

Ik denk dat alle politici altijd uitgaan van een zekere mate van paternalisme en
dat de vraag of we paternalisme moeten toestaan, dus een schijnvraag is.
Politiek zonder paternalisme is geen politiek. Dat is hooguit een kaal soort
management. Zelfs premier Rutte, ogenschijnlijk een van de kampioenen van het
moderne, niet-paternalistische liberalisme, heeft een moreel programma.

Ook het idee dat de overheid alleen randvoorwaarden moet scheppen en dat de rest
met eigen verantwoordelijkheid  wordt ingevuld, is een moreel idee. Als Rutte
zegt dat we  naar ,,goed onderwijs", ,,goed bestuur" of een ,,veilige
samenleving" moeten streven, is  zo'n idee  moreel geladen.

Als  Rutte  over goed onderwijs spreekt, bepaalt hij  welke kennis en
vaardigheden we  aan scholieren aanbieden en welke niet. Hij zegt hoeveel uur
een kind zou moeten doorbrengen op school, wat de taak is van de school  in de
opvoeding en in welke mate kinderen vrij zijn om van school weg te blijven.

Ik vind dat de staat zodanig te werk moet gaan dat mensen worden aangemoedigd om
hun verantwoordelijkheid te nemen. Soms is het voldoende om mensen die graag
willen een extra zetje geven in de goede richting, maar soms moet notoire
niets-willers duidelijk worden gemaakt  dat hun levensstijl  anders moet. Dit
mag niet alleen gebeuren door hen financieel aan te pakken, maar ook door hen
moreel tot de orde te roepen.

Welbeschouwd geeft het liberale meritocratische ideaal mensen niet alleen het
recht om gebruik te maken van formele gelijke kansen, maar geeft het hun ook het
recht om hun leven te verprutsen. De meritocratie geeft hun the right to rot -
het recht om zichzelf en hun naasten te verwaarlozen, zolang ze maar niets
verkeerds doen. Dit miskent de ellende waarmee sommigen te maken krijgen in hun
leven. Deze ellende maakt het voor hen onmogelijk  het leven in eigen hand te
nemen. Zij kunnen niet, zoals de liberalen van hen verwachten, 'regisseur' zijn
over hun eigen leven. Deze mensen,  die nog niet eens bij de onderste treden van
de maatschappelijke ladder kunnen, hebben een duwtje in de rug nodig. In deze
prestatiemaatschappij bestaat het reële gevaar dat zij verzinken in  steeds
diepere ellende. Deze ellende kan zich  ook keren tegen de rest van de
maatschappij. Deze mensen moeten dus worden geholpen,  ook als ze daar zelf niet
op zitten te wachten.

Is de meritocratie rechtvaardig? Wat als we op een dag een voltooide
meritocratie zouden hebben, waarin gelijke kansen ook echte kansen zijn voor
iedereen? Is dat de best denkbare samenleving?

Mijn antwoord is 'nee'. Dan nog ben ik niet tevreden. In een voltooide
meritocratie komt iedereen weliswaar terecht waar hij zijn talenten ten volle
tot ontplooiing brengt, maar mensen met weinig talent worden nog steeds
bestempeld als losers. Dit is onverdiend.

Door het ideaal van gelijke kansen te omarmen, hebben liberalen erkend dat
iemand zelf niet verantwoordelijk kan worden gehouden voor de sociale en
economische omstandigheden die bepalen of hij zijn talenten kan ontwikkelen. Het
is een kwestie van toeval. Dan is het nogal raadselachtig waarom ze iemands
talent blijven bespreken in termen van 'eigen verantwoordelijkheid'. Geen mens
kiest immers zijn eigen talenten. Ze worden ons  ook maar gegeven bij geboorte.

Natuurlijk is de liberale reflex  begrijpelijk, omdat we die talenten
gevoelsmatig ervaren als een onlosmakelijk met onze identiteit verbonden
onderdeel, maar dit neemt niet weg dat de verdeling van talenten een
'natuurlijke loterij' is.

De liberalen verergeren de zaak door  uit te gaan van de manier waarop de markt
talent beloont. Iedereen heeft wel één of ander talent. Wat ongelijk verdeeld
is, is de waarde die deze talenten opbrengen op de markt. 'Als jouw talent een
lage marktprijs opbrengt, had je maar een ander beroep moeten kiezen', zo is de
gedachte. Dit miskent niet alleen dat velen niet de talenten hebben die
blijkbaar horen bij een hogere prijs op de markt, maar bovendien dat sommige
beroepen stelselmatig worden ondergewaardeerd door de markt. Beroepen als
onderwijzer en verpleegkundige staan continu onder financiële druk. Dit zijn
waardevolle beroepen, maar de markt blijkt deze waarde lang niet altijd tot
uitdrukking te laten komen in een passend salaris. Hetzelfde geldt aan de top.
Is er  een concurrerende markt voor topinkomens in het bedrijfsleven?

Het besef van de cruciale rol van het toeval in de verdeling van talenten dwingt
ons tot bescheidenheid. Het is het krachtigste tegengif tegen het om zich heen
grijpende egoïsme dat samenhangt met de gedachte: 'dit is mijn eigen
verdienste'. Dit bewustzijn dwingt ons ook tot dankbaarheid. We mogen gelukkig
zijn met de talenten die we hebben ontvangen. Ten slotte dwingt dit besef tot
schatplichtigheid. Het is de meest effectieve bescherming tegen de
voortwoekerende 'dit is van mij'-cultuur. Wie zich realiseert dat zijn talenten
giften zijn, die bovendien alleen tot volle wasdom kunnen komen met behulp van
de zorg van talloze anderen, zal voortdurend in het krijt staan bij de
samenleving waaraan hij zo veel te danken heeft. Waar dit besef verloren gaat,
dreigt de sociale samenhang te verkruimelen.

De voltooide meritocratie is een hardvochtige prestatiemaatschappij. Zo'n
maatschappij past niet in mijn sociaal-democratische bewustzijn. Hierin hebben
individuele prestaties en individuele verdiensten tegelijkertijd een
gemeenschappelijke component. Wij allen moeten het doen met de talenten die ons
nu eenmaal zijn gegeven.

Als we vanuit deze invalshoek naar de politiek kijken, valt op dat de
vraagstelling van de meritocratie ons op het verkeerde been zet. De meritocratie
is een antwoord op de vraag 'wie heerst'? Dit veronderstelt een beeld van de
samenleving als een hiërarchische piramide. De vraag is wie boven aan de
apenrots zit.

Twee Britse onderzoekers, Wilkinson en Picket, hebben onlangs  een meer
egalitaire samenleving bepleit.  Ze stellen dat mensen evolutionair gezien niet
alleen trekken hebben van chimpansees, die hiërarchisch zijn en op status
belust, maar ook van bonobo's, die egalitair en coöperatief zijn en conflicten
oplossen met seks. Meritocratie benadrukt alleen de hiërarchische kant van ons
mens-zijn, de chimpansee in ons. Liberalen, die alleen de meritocratie zien,
vergeten de bonobo.

In mijn ideale samenleving dienen de heersers iedereen, niet alleen degenen met
veel talent. Ruttes ,,hardwerkende Nederlander"  suggereert dat sommige
Nederlanders, die om wat voor reden dan ook niet hard kunnen werken, er niet bij
zouden horen. Hiertegenover zou ik de 'welwillende Nederlander' willen stellen.
Iedereen die welwillend is om iets aan de samenleving bij te dragen, verdient
ons respect, onze waardering en onze steun. Een samenleving van mensen van goede
wil is niet een permanente vergelijkingsmachine  - wie is meer verdienstelijk?
wie staat bovenaan? - maar een raderwerk waarin ook de kleinste tandwieltjes van
belang zijn om het geheel te laten draaien. Iedereen heeft hierin zijn eigen,
onmisbare plaats. Iedereen moet zich gezien en gerespecteerd weten door anderen.

We moeten erkennen dat mensen verschillende talenten hebben en niet alleen maar
respect hebben voor de talenten die het hoogste loon genereren. De onevenredige
bezuinigingen op de sociale werkplaatsen, de Wajong en persoonsgebonden
budgetten zijn  een schande voor ons land. Ze treffen degenen die van goede wil
zijn, maar het moeten hebben van een solidair georganiseerde samenleving om die
wil te kunnen tonen. Naast de eigen verantwoordelijkheid staat altijd een
gezamenlijke verantwoordelijkheid.

We moeten ook meer vragen van onze nationale elites. Tijdens de rellen in
Engeland van deze zomer zeiden sommigen dat de relschoppers moreel niet beter of
slechter waren dan de bankiers uit de City. Beide groepen graaiden wat ze konden
pakken, ten koste van de gemeenschap. Het verschil is dat de elite een
voorbeeldfunctie heeft. De uitdrukking noblesse oblige is nog steeds van
toepassing. De elite moet welbewust - op de werkvloer, in de publieke opinie en
in het dagelijks leven - de dominantie van het denken in termen van 'individuele
verdiensten' relativeren, laten zien dat iedereen een eigen talent heeft - wat
het ook is- en dat ook waarderen.

We moeten ten slotte blijven streven naar een gematigde verdeling van inkomens
en vermogens. Waar scherpe tegenstellingen tussen arm en rijk ontstaan, groeit
een voedingsbodem voor onvrede aan de onderkant en onverschilligheid aan de
bovenkant. Econoom en Nobelprijswinnaar Jan Tinbergen verdedigde  als redelijk
en rechtvaardig dat het hoogste salaris in de samenleving tien keer het laagste
salaris zou bedragen. Dit was geen slecht idee. De toegenomen scheefgroei van de
jongste decennia is voor niemand goed.

De rol van  bonussen in het ontstaan van de kredietcrisis wordt door niemand
meer ontkend. Ze gaven de verkeerde prikkels en zetten aan tot hebzuchtig
gedrag. Te hoge inkomens  hebben hetzelfde nadeel. Ze bevestigen de
meritocratische orde in plaats van deze te relativeren.

Dit laatste is broodnodig.

Job Cohen is partijleider van de PvdA en voorzitter van de PvdA-fractie in de
Tweede Kamer. Dit is een ingekorte versie van de Kerdijk Lezing, die hij
gisteren uitsprak.

Linkse partijen dichten zichzelf een marginale rol toe, als dempers op een
rechts ideaal

Een samenleving van mensen van goede wil is niet een permanente
vergelijkingsmachine

De samenleving is een raderwerk waarin ook de kleinste tandwieltjes van belang
zijn

De Kerdijklezing

De Kerdijklezing, die gisteren voor het eerst werd gehouden in het Amsterdamse
Felix Meritis, is genoemd naar politicus Arnold Kerdijk (1846 - 1905), afkomstig
uit een welgestelde, Rotterdamse koopmansfamilie en medeoprichter en voorzitter
van de Vrijzinnig Democratische Bond. Uit deze partij ontstonden na de Tweede
Wereldoorlog de PvdA en de VVD. Gisteren verscheen ook de biografie over
Kerdijk: ,,Vooruitgeworpen licht; de visionaire blik van een paternalistisch
liberaal", geschreven door zijn achterkleinzoon Wibo Schepel.

Verheffing was een belangrijk thema voor Kerdijk. Hij spande zich in voor
algemeen kiesrecht, arbeidsrecht, vrouwenrechten, de Ongevallenwet en de
leerplicht. Ook de Stichting Kerdijk, die de lezingen organiseert, hecht  aan
,,positief paternalisme".

In een interview met Kerdijkbiograaf Schepel zei voormalig VVD-leider Frits
Bolkestein, lid van het comité van aanbeveling van de Kerdijkstichting,
daarover: ,,Ik vind cultuurspreiding en een beschavingsoffensief belangrijke
zaken. Ik zou willen dat we dat weer konden ondernemen. Toen ik
fractievoorzitter was, tussen '90 en '98, heb ik ook gesprekken gehad met
verschillende geïnteresseerden over de mogelijkheid van een
beschavingsoffensief. Dus ik ben daar glad voor. Alleen komt het er op aan hoe
je dat gaat doen en wie dat gaat doen. Tot mijn droefenis moet ik erkennen dat
het verzand is."

Bolkesteins grootvader Gerrit, die Kerdijk nog heeft gekend, was voor en tijdens
de oorlog in Londen minister van Onderwijs Kunsten en Wetenschappen voor de
Vrijzinnig Democratische Bond. In het jaar 2008 heeft  Mark Rutte tevergeefs
geprobeerd de verheffing van de onderklasse te laten opnemen in het
beginselprogramma van de VVD.

LOAD-DATE: November 18, 2011

LANGUAGE: DUTCH; NEDERLANDS

GRAPHIC: Illustratie Rhonald Blommestijn

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              36 of 200 DOCUMENTS



                                NRC Handelsblad

                           19 november 2011 zaterdag

Dit cafékabinet hobbyt gestaag verder in natuur en strafrecht;
Opklaringen

BYLINE: marc chavannes

SECTION: Opinie & Debat

LENGTH: 926 woorden


Een hele geruststelling - staatssecretaris Bleker (CDA) onthulde dat hij  geen
natuurbarbaar is. Gisteren sloot de termijn voor reacties op zijn
ontwerpnatuurwet, die enkele wetten ter bescherming van dieren, bomen en planten
samenvat. En van hun essentie ontdoet, volgens natuurbeschermers.  Het is niet
het enige gebied waarop het cafékabinet ondanks de crisis vrolijk doorhobbyt.

De meeste politieke aandacht ging deze week naar de drukte die de PVV creëerde
rond het onderzoek naar herinvoering van de gulden, het  (door de PVV, tegen de
coalitie in, gesteunde) verbod op ambtenaren die geen homoseksuelen willen
trouwen en het Twitterschot voor de boeg dat Geert Wilders deed door in te
stemmen met extra bezuinigingen, zolang ze  maar ontwikkelingssamenwerking
treffen.

De invloed van de partij van de vermeende Henk en Ingrid reikt intussen veel
verder. De bewindslieden van de VVD en het CDA zijn dagelijks bezig tegemoet te
komen aan de veronderstellingen van een jaren miskende minderheid.
Immigratieminister Leers (CDA) kon de PVV bij zijn begrotingsbehandeling geen
gedaalde immigratiecijfers bieden. In 2013 zal de instroom van gelukzoekers heus
afnemen, als Wilders zo lang geduld heeft.

Staatssecretaris Teeven (VVD) sleepte intussen onder de radar een ander
verzoeknummer door de Eerste Kamer: een voorschot op de zeer omstreden
minimumstraffen die minister Opstelten heeft aangekondigd. Dinsdag werd, dankzij
steun van  SGP, ChristenUnie en de drie coalitiepartijen een wetsvoorstel
aangenomen dat de mogelijkheid schrapt van taakstraffen voor ernstige zeden- en
geweldsmisdrijven en bij herhaling van misdrijven.

'Effectieve Sancties vergroten Veiligheid', jubelt het ministerie. In het geval
van de taakstraffen is de winst voornamelijk publicitair. Aanleiding was een
Zembla-uitzending in 2007, die suggereerde dat softe rechters zelfs bij moord
taakstraffen oplegden. Onderzoek door de Raad voor de Rechtspraak leerde dat van
taakstraffen bij moord of doodslag geen sprake was geweest. Onafhankelijke
deskundigen twijfelden slechts in 4 procent van de opgelegde taakstraffen over
de zwaarte van de straf, rekende senator Beuving (PvdA) voor.

Teeven dacht dat het om 14 procent ging, al erkende hij dat zijn cijfers
misschien niet klopten - maar eigenlijk vond hij één geval er ook één te veel.
Hij beschouwde vooral eventuele slachtoffers als deskundigen en stelde dat de
wetgever ,,een stukje ruimte terugpakt" van de rechter. ,,Dat is de
duidelijkheid die we geven."

Het café is gerustgesteld, zonder aanwijzing dat de beschikbare feiten  hiertoe
aanleiding  geven. De rechter, die is gehouden alle feiten en omstandigheden van
slachtoffer en dader in een concreet geval te wegen, wordt daarin geblokkeerd.
Wantrouwen jegens de rechter mag, als de stemming erom vraagt.

Een ander onderwerp van ergernis aan de tap is natuurlijk de bescherming van
smienten en kussentjesmos. Boeren, jagers en ondernemers in het resterende
buitengebied kunnen hun hart ophalen met het wetsontwerp waarmee Bleker de
Flora- en faunawet, de Natuurbeschermingswet en de Boswet herschrijft.

Het wetsontwerp en de toelichting bewijzen lippendienst aan het
geitenharensokkenvolkje en inventariseren ijverig de Europese richtlijnen
waaraan de nieuwe Natuurwet toch maar mooi voldoet. Dat brave Europeaan-zijn van
deze staatssecretaris is dubbelzinnig. Als het even kan, ziet dit  kabinet
Europa niet  staan.

Bleker is,  sinds hij zich heeft mogen nestelen aan Verhagens zijde op het
nieuwe ministerie van Economische Zaken, Landbouw en Innovatie, bezig België en
de EU voor het hoofd te stoten door afspraken over het uitbaggeren van de
Oosterschelde en het onder water zetten van de Hedwigepolder te ontlopen. De
kans is denkbeeldig dat hij ook met deze Natuurwet tegen de Europees-rechtelijke
lamp loopt.

De EU heeft op allerlei gebieden gemeenschappelijke minimumnormen afgesproken.
Dit is geen dictaat van het Brusselse beest. Alle lidstaten samen leggen
dergelijke vast voor iedereen. Bleker wil van deze normen  de Nederlandse
bovengrenzen maken en negeert al doende de christen-democratische
subsidiariteitsleer. Deze leer bepaalt dat je dichtbij regelt wat niet verderop
hoeft te worden bepaald.

In dit steeds meer verstedelijkt en geïndustrialiseerd landje  is de laatste
tientallen jaren geprobeerd om zo veel mogelijk te redden van het beetje natuur
dat over is - vogels, bomen, kruiden, reptielen, insecten, alles wat samen
natuur is. Nederlanders maken hiervan massaal gebruik. Wie op een mooie dag maar
een vinger buiten de deur steekt, ziet mensen fietsen, hollen en varen in alles
wat we hier natuur noemen, bij gebrek aan meer diversiteit - 85 procent is al
weg.

Bleker doet alsof ondernemers hiervan verschrikkelijk veel last  hebben, hoewel
Nederland na Malta  de minste bos en natuur van Europa heeft. Juist in dit bijna
helemaal stadse land zijn waarden als stilte, duisternis en ongerept uitzicht
buitengewoon zeldzaam.

De landelijke overheid laat de bescherming hiervan schieten. Als een provincie
ervoor wil knokken is het best. Zo niet - pech. Wat door Europa niet wordt
verboden, mag van Bleker. Lekker orchideeën steken, jongens. Op=op.

Nederlanders die zich niet vertegenwoordigd voelden, hebben een stem gekregen.
Daarmee hoeven vooroordelen nog niet de plaats in te nemen van feiten. De
kwaliteit van het leven dichtbij is het kostbaarst voor mensen die zich geen
reisjes kunnen veroorloven naar landen met meer natuur.

U kunt de auteur emailen via opklaringen@nrc.nl

Wat door Europa niet wordt verboden, mag van Bleker. Lekker orchideeën steken
dus

LOAD-DATE: November 18, 2011

LANGUAGE: DUTCH; NEDERLANDS

GRAPHIC: Illustratie Ruben L. Oppenheimer

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              37 of 200 DOCUMENTS



                                NRC Handelsblad

                           17 november 2011 donderdag

theater

SECTION: Cultureel Supplement

LENGTH: 514 woorden


Midzomernachtdroom

Theu Boermans regisseert zijn debuut bij het Nationale Toneel nadrukkelijk op de
lach, en zegeviert groots: Midzomernachtdroom is ruim twee uur lang hilarisch,
van het type tranen van het lachen. Ondanks de vele seksuele toespelingen is de
voorstelling wel vet, maar niet plat. Dat is te danken aan het knappe, gelaagde
spel van veel van de acteurs, met name Antoinette Jelgersma als de vreemde,
nukkige Puck en Pierre Bokma als de hartveroverende sukkel Bok: type grote
woorden, klein hartje. Boermans' Midzomernachtdroom is een frisse
spektakelvoorstelling die drijft op de humor en sensationele effecten. Het is
lang wachten op de diepgang, maar als die komt, is het meteen een ijzingwekkende
kentering, en vloeien ook echte tranen.

Inl. http://nationaletoneel.nlWat nodig is

Het heeft er alle schijn van dat Laura van Dolron middenin een therapeutisch
proces zit. En ook Oscar van Woensel moet het nodige zielenonderzoek hebben
gedaan - hij kickte recentelijk af van een drank- en drugsverslaving. In  Wat
nodig is delen zij dapper hun nieuwe levensinzichten met het publiek;
openhartig, herkenbaar en ontroerend. Van Dolron  brengt het tempo terug, praat
weifelend en zacht, ademt diep, zwijgt veel. En brengt haar publiek zo in
dezelfde stemming. Want dat is nodig nu: even stilstaan, even rustig zijn, voor
even gelukkig misschien. Van Dolron weet dat gevoel daadwerkelijk bij haar
toeschouwers op te wekken. In elk geval voor even. In elk geval bij één.

Inl. http://nationaletoneel.nlWeer met Henk

Als de Henk uit de titel Weer met Henk ook maar een beetje verwijst naar de Henk
van Henk en Ingrid, kan Nilgün Yerli nooit Ingrid zijn. Ze betreedt het toneel
met één voet in een laars met hoge hak en de andere in een plat schoentje. ,,Ik
hink op twee gedachten", zegt ze, ,,en daardoor loop ik mank." Eén been staat in
Nederland, waar ze al dertig jaar woont. Maar het andere in Turkije, waar ze op
haar tiende wegging. Dat schept een lastige spagaat, zeker in een land waar ze
ergens op een muur las: ,,Alle Turken terug naar Marokko." In haar nieuwe
cabaretsolo is vlinderlichte spot het belangrijkste wapen van Nilgün Yerli. Met
laconieke grappen zet ze Nederland tegenover Turkije. Yerli bespeelt met
uitdagende flair haar publiek.

Inl. http://bostheaterproducties.nlDe Misantroop

In de regie van Erik Whien bij Toneelgroep Oostpool sprankelt Molières
Misantroop van het spelplezier. Hier schuilt de humor in de taal. De acteurs
laten de barokke zinnen met subtiele ironie gepast pedant de zaal in rollen,
waarbij ze zich richten tot het publiek; kijk mij eens? Die speelstijl klopt
precies. Er zijn hilarische bijrollen, van  Mark Kraan als de ijdele maar
onzekere Oronte, en Kirsten Mulder als Arsinoé: bekakt en kuis van buiten, maar
onderhuids zinderend van geilheid.  Den Hartogh is sterk als de steile
mensenhater; stiekem een idealist, ook in de liefde, tegen beter weten in. Maar
Alejandra Theus als zijn liefje Célimène steelt de show. Zij pakt iedereen
schaamteloos in, zaal incluis. Theus is koket, charmant en onweerstaanbaar.

Inl. http://oostpool.nl

LOAD-DATE: November 17, 2011

LANGUAGE: DUTCH; NEDERLANDS

GRAPHIC: Midzomernachtdroom
Foto  NRC Handelsblad, Leo van Velzen

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              38 of 200 DOCUMENTS



                                NRC Handelsblad

                           17 november 2011 donderdag

'Bij een klein gezelschap durf je meer'

BYLINE: Mischa Spel

SECTION: Cultureel Supplement

LENGTH: 1200 woorden

SAMENVATTING

Opera Zuid is Nederlands kleinste operahuis. Artistiek directeur Miranda van
Kralingen wil jong zangtalent koesteren. Deze maand zingt ze ook zelf mee, als
helse schoonmoeder in Janáceks Katja Kabanová.

VOLLEDIGE TEKST:

In een oude kerk in een buitenwijk van Maastricht - nu in gebruik als het
huistheater van Opera Zuid - tuurt Miranda van Kralingen (52) met adelaarsblik
naar de gebaren van dirigent Stefan Veselka. Zonlicht beschijnt door de vele
glas-in-loodramen het orkest, Janáceks meteen herkenbare, onheilszwangere
akkoorden dringen door de gluurdeur. ,,Ik ben niet snel echt enthousiast over
mensen, maar hij is een geboren operadirigent", wijst Van Kralingen. ,,Hij
speelt geweldig piano, weet maat voor maat wat hij wil horen én hoe hij dat moet
communiceren. Zowel naar de zangers als naar de regisseur."

Ze lacht. ,,Stefan is zelf zoon van Tsjechische ouders: hij heeft voor regisseur
Harry Kupfer het libretto woord voor woord vertaald. De behoefte daaraan typeert
zowel hem als Kupfer. Die weet ook heel precies wat hij scène voor scène wil
zien."

Veselka repeteert met het Limburgs Symfonie Orkest Janáceks hartverscheurende
opera Katja Kabanová. Morgen is de première in Maastricht, met Van Kralingen
zelf in de rol van de agressief conservatieve schoonmoeder Kabanicha Kabanová.
Dat is opmerkelijk, want Van Kralingen is als artistiek leider bij Opera Zuid
niet vaak meer zelf actief als operazangeres.

,,Ik wilde voor deze productie ontzettend graag Harry Kupfer aantrekken - juist
om de werkwijze die ik net omschreef. Hij zei: 'Mirandachen, oké, maar dan wil
ik ook een bekende in deze productie'. Dus vooruit dan maar. Ik ben ook nooit
écht gestopt met zingen. Ik geef masterclasses, ik zing nog losse concerten. Je
hoeft dus echt niet bang te zijn voor pijnlijk gewapper."

Pingpongtafel

Van Kralingen - zelf  zegt ze 'Kraal' of 'Mier' - spreekt klare taal. Wee de
solist die de sfeer bij Opera Zuid (pingpongtafel in de gang) op de proef stelt
met ongewenst divagedrag. Die kan rekenen op een 'reprimande van Moeder
Overste'.  Geen fratsen, menselijkheid voor alles.

,,Ik herinner me nog levendig de dag dat ik zelf weer eens moest voorzingen bij
een operahuis in Duitsland", zegt ze. ,,De meneer achter de tafel gebaarde dat
ik mocht stoppen met zingen als hij een speciaal daartoe bestemd schemerlampje
uitdeed. Dat was voor mij de spreekwoordelijke druppel. 'Bel mij niet, ik bel
u!' gilde ik - en ben huilend naar huis gevlucht. Zo onmenselijk kan het
zangersvak zijn."

En dus is Van Kralingen sinds acht jaar bezig van Opera Zuid het voorbeeld te
maken van hoe het óók kan. Een klein professioneel operahuis dat de aandacht
trekt door de werkwijze, die voor alles gericht is op het ontwikkelen van jong
vocaal talent. Het budget is met 2,7 miljoen een fractie van dat bij De
Nederlandse Opera (34,6 miljoen). De eigen inkomsten zijn er al relatief hoog.
Er werkt één timmerman, naast zes parttimers op het kostuumatelier. De jonge,
vaste zangerskern realiseert - tussen mindere producties, dat moet óók gezegd -
soms verbazend hoge kwaliteit.  Hét voorbeeld was vorig seizoen Strauss' Der
Rosenkavalier, waarin sopraan Karin Strobos (31) als het hitsige graafje
Octavian zodanig de aandacht trok dat ze de rol later dat jaar tussen een
sterrencast onder Sir Simon Rattle bij De Nederlandse Opera mocht hernemen.

,,Daarin heeft Opera Zuid zeker een rol gespeeld", zegt Strobos. ,,Je durft hier
hoger te springen, omdat je weet dat je niet kunt vallen. Dat zit hem in alles.
Toen ik hier een appartement zocht, ging er iemand van kantoor mee om te kijken.
En dat is maar een willekeurig voorbeeld. Het gevoel samen iets te maken, is
hier heel sterk aanwezig. De een zingt, de ander naait, maar iedereen telt mee.
Als ik toi-toi's maak [cadeautjes die zangers elkaar als mascottes geven voor de
première, red.], dan doe ik dat alleen hier voor iedereen. Artistiek is het fijn
steeds met dezelfde zangers op het podium te staan. In je spel durf je dan meer,
je hoeft elkaar niet meer af te tasten."

Miranda van Kralingen: ,,Het is belangrijk dat je jonge zangers de kans geeft
grote rollen in een veilige omgeving te leren kennen. Onze zangers weten dat ze
niet kunnen verdrinken. We zorgen voor ze. Het al te zware repertoire doen we
hier dus ook gewoon niet. Geen Wagner of andere brulstukken waar een jonge stem
zich gemakkelijk op kapot kan zingen."

Huisensemble

Voor Karin Strobos zitten haar jaren in het huisensemble bij Opera Zuid erop.
Nieuwe zangers, zoals Marjolein Bonnema, de bijna afgestudeerde Jacques de Faber
en Elmar Gilbertsson, zijn toegestroomd. Strobos zingt de komende tijd nog drie
rollen bij Opera Zuid, maar nu zonder vaste verbintenis: Charlotte in Werther
van Massenet, Suzuki in Madama Butterfly van Puccini en nu Varvara in Katja
Kabanová. ,,Dat zijn allemaal rollen die ik ontzettend graag aan mijn repertoire
wil toevoegen", zegt ze. ,,Dus natuurlijk doe ik die dan graag hier. Oók omdat
je hier de kans krijgt er nog wat naast en tussen te doen. Een operaatje elders,
een los concert."

Van Kralingen: ,,In Duitsland geldt Opera Zuid als Geheimtip onder de kleine
operahuizen. Maar wij betalen niet goed. Dan moet je je zangers ook wat
schnabbels toestaan. Ik probeer daar flexibel in te zijn."

Strobos: ,,Het was ook niet zo dat het storm liep na mijn debuut bij De
Nederlandse Opera. Maar ze hebben me wel teruggevraagd. In 2013 zing ik Flora in
La Traviata."

Van Kralingen: ,,Ja, sorry hoor, maar dat stoort me dan dus. Ik hoop wel dat ze
haar in de toekomst iets groters durven aan te bieden. Ze deed de rol van
Octavian geweldig. Zeker in tijden van minder middelen voor de kunsten, zouden
we er dan met zijn allen eens goed over moeten praten hoe we jong vocaal talent
binnen Nederland de kans geven zich steeds een stapje verder te ontplooien. Dat
gebeurt nu weer niet optimaal."

Maar Strobos ziet dat niet zo. ,,Ik ben gewoon dankbaar met alle kansen die me
worden geboden", zegt ze. ,,De een gedijt bij racen, ik bekijk liever stap voor
stap rustig wat ik wil doen."

De recente bezuinigingsslag heeft Opera Zuid redelijk goed doorstaan. Door een
motie van de PVV, CDA en VVD  is er toch nog 1 miljoen per jaar gereserveerd
voor een operagezelschap voor Zuid-Nederland. ,,Maar nee, het is echt niet zo
dat Henk en Ingrid ons hebben gered", zegt Van Kralingen. ,,Het was gewoon een
kwestie van politieke uitruil. De VVD 'redde' Tryater. En wat heeft de VVD nou
met Tryater?"

Opera Zuid blijft ook na 2013 dus drie producties per jaar maken. ,,Dat komt
sowieso goed", zegt van Kralingen. Ófwel door slim samen te produceren  met een
operahuis in het buitenland, ofwel doordat er aanvullende geldstromen
beschikbaar komen."

Van Kralingen blijft voorlopig in Maastricht  - ook al betekent dat eindeloos
heen en weer reizen tussen Limburg en thuisbasis Friesland. ,,We gaan nu net een
wat moeilijker periode tegemoet, dan loop je niet weg. Als je minder geld hebt,
word je nog creatiever. Dat waren we trouwens al."

Katja Kabanová van Leos Janácek door Opera Zuid en het Limburgs Symfonie Orkest
o.l.v. Stefan Veselka. Regie: Harry Kupfer. 18 nov. t/m 10 dec. in 9 theaters.
Inl. http://operazuid.nl

'Onze zangers weten dat ze niet kunnen verdrinken'

LOAD-DATE: November 17, 2011

LANGUAGE: DUTCH; NEDERLANDS

GRAPHIC: Karin Strobos (Varvara), Miranda van Kralingen (Kabanicha) en Johanni
van Oostrum (Katja) in 'Katja Kabanová'.
Foto Chris Keulen

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              39 of 200 DOCUMENTS



                                NRC Handelsblad

                           17 november 2011 donderdag

Televisiezenders SBS moeten zich binnen drie jaar bewijzen

SECTION: Media

LENGTH: 356 woorden


SBS moet zich binnen drie jaar hebben bewezen. De nieuwe eigenaren,
tijdschriften- en digitale uitgever Sanoma en televisieproductiebedrijf Talpa
van John de Mol, hebben het budget van SBS 6, Net 5 en Veronica gegarandeerd tot
en met 2014. Dat zei Georgette Schlick, de nieuwe directeur van SBS
Broadcasting, tijdens de programmapresentatie van SBS 6, Net 5 en Veronica,
gisteravond in Amsterdam. Het was de eerste presentatie onder Sanoma en Talpa
die SBS deze zomer overnamen van het Duitse ProSiebenSat.1.

Schlick noemde gisteren geen gewenste kijkcijfers of marktaandelen. ,,Ik kan
niet toveren. Wij hebben geld nodig en tijd. Gelukkig krijgen wij die van de
nieuwe eigenaren." Tijdelijk programmadirecteur Leo van der Goot, die in 2012
wordt opgevolgd door Remko van Westerloo (RTL), zei wel dat de marktaandelen van
SBS 6 nu ,,gruwelijk" zijn.

Zowel Schlick als Van der Groot was opvallend kritisch over de manier waarop SBS
de afgelopen jaren werd geleid. Schlick: ,,SBS heeft ontzettend veel beloofd,
maar helaas niet veel waargemaakt." De nieuwe topvrouw, afkomstig van facilitair
omroepbedrijf Dutchview, wil de drie zenders scherper profileren en meer
investeren in digitaal. Van der Goot toonde kort een zogenoemde
tweede-scherm-applicatie voor de iPad. Kijkers naar wedstrijden van Oranje op
Veronica kunnen op hun tabletcomputer extra informatie krijgen over het voetbal.
,,Dat is de toekomst van het televisiekijken."

Volgens Van der Goot leed SBS aan  ,,acute anorexia". ,,Een superslank bedrijf,
geheel gericht op de verkoop. Maar met een beperkt budget, angst voor
vernieuwing en een eendimensionaal inzicht in de kijker." Zenders worden
afgerekend op het aantal 'boodschappers tussen 20 en 49' dat heeft gekeken,
aldus Van der Goot. ,,Maar programmamakers kunnen daar niks mee. Kijkers willen
ook niet worden aangesproken als boodschappers." SBS 6 noemt zijn kijkers nu
,,onze helden,  hardwerkende Nederlanders die zich 's avonds wil ontspannen voor
de tv". SBS 6 verwacht veel van The winner is, Talpa's nieuwe muzikale
talentenjacht. Deelnemers kunnen besluiten zich terug te trekken in ruil voor
geld, tot 1 miljoen.

LOAD-DATE: November 17, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              40 of 200 DOCUMENTS



                                NRC Handelsblad

                           16 november 2011 woensdag

Welkom in de proeftuin van de betaalbare zorg

BYLINE: Wim Brummelman

SECTION: Economie

LENGTH: 2125 woorden

SAMENVATTING

Devi Shetty ontketent een omwenteling in de gezondheidszorg in India. Hoe groter
het ziekenhuis, des te lager de kosten en des te beter de kwaliteit, is zijn
devies. Daar kan Nederland wat van leren, vindt hij.

VOLLEDIGE TEKST:

In de entreehal van de Narayana Hrudayalaya hartkliniek in Bangalore staat een
fraai gestileerd beeld van de god Vishnu, de 'Schepper'. Honderden patiënten en
hun familieleden wachten geduldig hun beurt af. Nergens slingert ook maar een
snippertje papier op de grond. Op het gazon bidden moslims voor een witte
moskee.

Deze 'Tempel van het Hart' is het paradepaardje van de Indiase hartchirurg Devi
Shetty (57). Met meer dan vijftienduizend operaties op zijn naam is Shetty een
van de productiefste hartspecialisten ter wereld. Maar dat is niet de enige
reden waarom hij in India wordt bewonderd als baanbrekend hervormer.

Shetty is een man met een missie. ,,India wordt het eerste land ter wereld waar
toegang tot gezondheidszorg is losgekoppeld van de vraag hoe rijk je bent", zegt
hij in zijn ruime werkkamer op de eerste verdieping van zijn hartkliniek.
,,Hoewel er miljoenen en miljoenen mensen in krottenwijken wonen, zal India
bewijzen dat iedereen die ziek wordt, op waardige wijze eersteklas
gezondheidszorg kan krijgen."

Het is niet moeilijk om somber te worden over de Indiase gezondheidszorg.
Dankzij de opkomende middenklasse en het medisch toerisme groeit de Indiase
gezondheidsindustrie razendsnel. Gerenommeerde particuliere ziekenhuizen in
India doen niet onder voor westerse, maar zijn veel goedkoper.

Wie in India is aangewezen op de overheidshulp, is evenwel slecht af. De
regering spendeert een procent van het bruto nationaal product aan
gezondheidszorg, een van de laagste cijfers in de wereld. Meer dan 300 miljoen
mensen, een kwart van de totale bevolking, leeft onder de armoedegrens. Zij
hebben nauwelijks toegang tot gekwalificeerde artsen en goed uitgeruste
ziekenhuizen.

Zal die tweedeling verdwijnen? Het lijkt grootspraak. Maar Shetty wordt serieus
genomen. Toen de voorzitter van de Medical Council of India vorig jaar werd
opgepakt wegens fraude, moest Shetty daar puin ruimen. ,,Je hebt toegewijde
mensen nodig en Shetty is zo'n man", zegt K.K. Aggrawal, oud-voorzitter van de
Delhi Medical Association.

Shetty in Bangalore, de stad die wereldfaam geniet door zijn toonaangevende
IT-bedrijven, is een filantroop en een gewiekst ondernemer tegelijkertijd. Nadat
hij zijn specialisatie afrondde aan Child's Hospital in Londen, was hij begin
jaren negentig de lijfarts van moeder Teresa in Calcutta. Die leerde hem dat een
dienende hand vele malen ,,gewijder" is dan biddende lippen. Die les is hij niet
vergeten. Hij zal nooit iemand wegsturen die bij zijn kliniek aanklopt voor
medische hulp, hoe arm ook, zegt hij.

Maar liefdadigheid is niet de pijler waarop Shetty zijn businessmodel heeft
gebaseerd. De afgelopen jaren heeft hij een ziekenhuisketen opgebouwd met in
totaal 12.000 werknemers en een omzet van zo'n 100  miljoen euro. Zijn Narayana
Hrudayalaya hartkliniek met duizend bedden is een van de grootste hartklinieken
ter wereld, met een aparte afdeling van 75 bedden voor kinderen.

Op dezelfde campus in Bangalore staat ook een groot kankerziekenhuis (1.400
bedden), een oogkliniek, een instituut voor orgaantransplantatie en een
gemeenschappelijk laboratorium annex bloedbank. Dergelijke health cities zijn
ook verrezen in Jaipur, Hyderabad, Jamshedpur, Ahmedabad en Calcutta. Net als in
Bangalore herbergen ze diverse specialismen.

Daarmee is Shetty nog niet tevreden. Hij wil zijn ziekenhuisketen de komende
jaren uitbreiden tot negentien steden in India met elk meer dan een miljoen
inwoners. ,,We hebben nu in totaal vijfduizend bedden. Ons streven is 30.000
bedden in heel India",  zegt hij. Dan zal zijn concern zo'n 100.000 werknemers
tellen.

Waarom steeds groter? Moet hij zich zonodig bewijzen? In brochures van zijn
ziekenhuisketen toont Shetty zijn allerbeminnelijkste glimlach. Dezelfde
glimlach verschijnt nu op zijn gezicht. Nee, het gaat niet om prestige. Goedkope
efficiënte gezondheidszorg, daar gaat het om, legt hij uit. Hightech geneeskunde
draait niet om productinnovatie,  maar om efficiëntere procesbeheersing.
Vergelijk het met de omwenteling die Japan in de jaren tachtig in de
auto-industrie teweegbracht.

'We hebben alles in huis om voortreffelijke gezondheidszorg te ontwikkelen.
India levert jaarlijks het grootste aantal doktoren, verpleegsters en medische
technici af in de wereld. India telt het  grootste aantal
geneesmiddelenproducenten buiten de VS met een Amerikaanse toelating. Het enige
wat er aan mankeert is dat verreweg de meesten mensen  niet het geld hebben om
zorg te kunnen betalen", zegt Shetty.

Dát is de reden waarom hij steeds meer wil. Shetty is een aanhanger van de wet
van de grote getallen. Om meer patiënten te trekken, heeft hij acht jaar geleden
een micro verzekeringsplan voor miljoenen boeren op het platteland in Karnataka
gelanceerd [zie: Basisverzekeringsplan voor de zorg]. Maar het mes moet aan twee
kanten snijden. Arme of iets minder arme mensen kunnen zich alleen maar goede
gezondheidszorg permitteren als die gezondheidszorg betaalbaar is voor de gewone
man. Daarom wil Shetty steeds meer. ,,Hoe groter het ziekenhuis, des te lager de
kosten en des te hoger de kwaliteit van de zorg", is zijn basisfilosofie.

Shetty draagt een groene schort, straks moet hij weer opereren. Zijn hartkliniek
telt 24 operatiekamers. Bijna dertig hartchirurgen voeren er zes dagen in de
week operaties uit, gemiddeld twaalf  tot veertien uur per dag. ,,We hebben  de
capaciteit om dagelijks ongeveer  zestig openhartoperaties uit te voeren, maar
het maximum dat we tot  dusver hebben bereikt is 35. Afgelopen maand deden we
zeshonderd  hartoperaties", zegt hij. Dat aantal zal de komende jaren sterk
uitbreiden als veel meer mensen onder  het door hem gelanceerde
verzekeringsprogramma gaan vallen. ,,Ik  hoop dat we binnen drie jaar op een
gemiddelde van 45 tot 50 operaties  per dag komen."

,,Als een hartchirurg in de VS na 25 of 35 jaar met pensioen gaat, heeft hij
misschien tweeduizend tot drieduizend operaties gedaan. Hier lopen hartchirurgen
die meer dan drieduizend operaties hebben gedaan en die nog geen veertig jaar
oud zijn. Hun verrichtingen zijn gelijkwaardig aan of kwalitatief beter dan die
van hun westerse collega's. Ervaring bepaalt het succes van medische ingrepen."

Die schaalvergroting heeft een ander groot voordeel. Hartkleppen bijvoorbeeld en
medische apparatuur kan hij relatief  goedkoop inkopen, vaak rechtstreeks van de
producenten. Omdat  hij zo'n grote afnemer is. ,,Wal-Martisering" van de
gezondheidszorg, noemt Shetty dat.

Het resultaat is dat de operationele  kosten in zijn ziekenhuis relatief laag
zijn in vergelijking met andere privéziekenhuizen in India, en vele malen lager
in vergelijking met Europa en de VS. Om break even te draaien kost een
hartoperatie in zijn kliniek op dit moment omgerekend  zo'n 1.100 tot 1.300
euro, zegt Shetty. Naarmate er meer operaties worden uitgevoerd, kan die
basiskostprijs de komende jaren nog fors dalen. Tot minder dan 600 euro moet
mogelijk zijn, voorspelt hij. Maar als  je rijk bent, zoals de bezoeker uit
Nederland, betaal je al gauw meer dan  het dubbele (zo'n 2.800 euro) -  nog  een
schijntje in vergelijking met de  westerse tarieven.

Natuurlijk spelen ook de relatief  lage Indiase lonen en de langere werktijden
(zes dagen in de week) een belangrijke rol. Een hartchirurg in zijn ziekenhuis
verdient niet slecht naar Indiase begrippen: zo'n 70.000 tot meer dan 150.000
euro per jaar, afhankelijk van leeftijd en ervaring. Maar het leeuwendeel van de
12.000 werknemers in zijn concern krijgt veel minder. ,,In Europa en VS maken
loonkosten zo'n 65 procent van de omzet uit. Bij ons minder dan 20 procent."

De boodschap van schaalvergroting moet ook het buitenland zich aantrekken, vindt
Shetty. In een recent rapport van de Nederlandse Vereniging van Ziekenhuizen
staat dat patiënten bereid zijn een uur te reizen voor een operatie. Dat is
niets, zegt Shetty. In India zijn mensen drie tot vier dagen onderweg. ,,Als je
in een land als Nederland één of twee ziekenhuizen zou hebben waar alle
expertise in een bepaald specialisme is gebundeld, blijven de specialisten
opereren, gaat de kwaliteit omhoog, dalen de kosten en ben je uiteindelijk beter
af."

In het Westen wordt gezondheidszorg als een luxeproduct verkocht. De bevolking
wordt steeds ouder en de aanwas stagneert. Gezondheidszorg wordt een steeds
grotere financiële last. Alleen de  rijken kunnen zich goede gezondheidszorg
veroorloven. In de VS  wordt jaarlijks 2.500 miljard dollar uitgegeven aan
gezondheidszorg, en minder dan de helft van de bevolking is verzekerd. ,,Het is
een kwestie van  tijd of het hele systeem stort in elkaar. Het is niet
houdbaar."

Shetty gaat zijn businessmodel nu ook exporteren. Hij is in gesprek met
verschillende Afrikaanse regeringen. Met de regering van Kaaimaneilanden, ten
zuiden van Cuba  in de Caraïbische Zee, heeft hij een akkoord gesloten over de
bouw van  een Health City van tweeduizend bedden. Die moet over anderhalf jaar
klaar zijn.

De bevolking van de Kaaimaneilanden kan er dan van profiteren, maar de regering
gokt ook op een gestage inkomstenstroom van duizenden rijke (rentenierende)
Amerikanen die voor medische zorg op de Health City zullen afkomen. ,,De enige
voorwaarde die ik heb gesteld is dat alle Indiase diploma's voor doktoren,
verplegend personeel en medische technici worden erkend", zegt Shetty.

Als een Indiase chirurg in de VS of in Europa aan de slag wil, moet hij voor een
commissie verschijnen en opnieuw een proeve van bekwaamheid afleggen.
Discriminatie? ,,Nee", zegt Shetty,  ,,het is protectie". Elk land beschermt
zijn eigen beroepsgroep en houdt zo de mythe in stand dat gezondheidszorg per
definitie duur is  en duur zal blijven.

'India gaat iedere zieke eersteklas zorg bieden'

Devi Shetty, hartchirurg en ondernemer

Basisverzekeringsplan voor de zorg

Devi Shetty ontwierp het 'Yeshavini Scheme', een basisverzekeringsplan om
gezondheidszorg toegankelijk te maken voor de massa op het platteland. Hij
lanceerde het acht jaar geleden in de deelstaat Karnataka (hoofdstad Bangalore)
met steun van de deelstaatregering. 1,7 miljoen leden van boerencoöperaties
betaalden vijf rupee per maand in ruil voor gratis operaties en behandelingen
(mits noodzakelijk) met een limiet van 100.000 rupee (1.600 euro) per operatie.

Anno 2011 is de maandelijkse basispremie verdubbeld (tot bijna twintig eurocent)
en doen ruim drie miljoen boeren mee. Ze kunnen terecht in meer dan vierhonderd
(overheids- en particuliere) klinieken. De regering vult eventuele tekorten aan.
Maar Yeshavini kan zichzelf grotendeels bedruipen, zegt Shetty. Hij noemt
microverzekering essentieel om de armen en minder armen in India
basisgezondheidszorg te kunnen bieden. ,,India telt 750 miljoen mensen die
maandelijks 150 tot 170 rupee uitgeven aan mobiel bellen. Daarvan hebben we
slechts een fractie nodig om het grootste verzekeringsprogramma voor
gezondheidszorg in de wereld te kunnen financieren."

Ook andere deelstaten tonen belangstelling. ,,Er is altijd ruimte voor
verbetering, maar 'Yeshavini' is het beste initiatief om tegemoet te komen aan
de noden van de armen", zegt Sanjay John Damodar, consultant in de
gezondsheidszorg in Bangalore.

Ondernemer Shetty is niet vies van winst. Die schommelt volgens hem rond de 7 à
8 procent van de omzet van zijn ziekenhuisketen, na aftrek van belasting. Maar
anders dan veel grote particuliere ziekenhuizen, zijn zijn ziekenhuizen er niet
alleen voor de rijken. Een groot deel van zijn patiënten, onder wie de
verzekerde boeren, behoort tot de onderste lagen van de bevolking. Hun rekening
is niet zo hoog als voor rijken, maar ze krijgen dan minder faciliteiten.
Twintig  procent van de patiënten komt uit het buitenland, uit Bangladesh,
Pakistan, Maleisië en uit Afrika. In totaal gaat het om  meer dan zeventig
landen.

Als iemand niet kan betalen, springt de charitatieve tak van het Narayana
Hrudayalaya ziekenhuis bij. Die krijgt  donaties van de middenstand en
zakenlieden uit Bangalore en van weldoeners elders. Zo worden in Bangalore elke
maand zestig tot zeventig gratis hartoperaties uitgevoerd bij kinderen.

De meest hartchirurgen zijn mannen. Maar 95 procent van het personeel is vrouw.
,,Als ik een schoonmaker  4.000 rupee (ruim 60 euro) in de maand betaal, houdt
hij 2.000 rupee  voor zichzelf en gaat 2.000 rupee  naar zijn gezin. Als ik een
vrouw de baan geef, zal ze haar gehele loon aan haar gezin spenderen en zal haar
positie en die van haar kinderen verbeteren", zegt Shetty.  Zo is de
arbeidsintensieve gezondheidszorg ook een belangrijke motor voor economische
ontwikkeling.

LOAD-DATE: November 16, 2011

LANGUAGE: DUTCH; NEDERLANDS

GRAPHIC: Kinderafdeling van de hartkliniek Narayana Hrudayalaya in Bangalore,
opgezet door de Indiase hartchirurg en ondernemer Devi Shetty.
Foto's Wim Brummelman

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              41 of 200 DOCUMENTS



                                NRC Handelsblad

                            14 november 2011 maandag

De halfgelaarsde Nilgün Yerli spot met Nederland en Turkije

BYLINE: Henk van Gelder

SECTION: Cultuur

LENGTH: 253 woorden


Weer met Henk, door Nilgün Yerli. Gezien: 11/11 in de Kleine Komedie, Amsterdam.
Tournee t/m 12/4. Inl: http://bostheaterproducties.nl

Als de Henk uit de titel Weer met Henk ook een beetje verwijst naar de Henk van
Henk en Ingrid, kan Nilgün Yerli nooit Ingrid zijn. Ze betreedt het toneel met
één voet in een laars met hoge hak en de andere in een plat schoentje. ,,Ik hink
op twee gedachten", zegt ze, ,,en daardoor loop ik mank." Eén been staat in
Nederland, waar ze al dertig jaar woont. Maar het andere in Turkije, waar ze op
haar tiende wegging. Dat schept een lastige spagaat, zeker in een land waar ze
ergens op een muur las: ,,Alle Turken terug naar Marokko."

In haar nieuwe cabaretsolo is vlinderlichte spot het belangrijkste wapen van
Nilgün Yerli. Met laconieke grappen zet ze Nederland tegenover Turkije, maar ook
een prozaïsche echtgenoot (Henk dus) tegenover de romantische droom van de
Bouquet

reeks. Ze vertelt komisch over de cultuurclash van een Turks gezin dat kort na
aankomst in Nederland de film Spetters ziet, en speelt met virtuoze
stembuigingen een vrouw die per telefoon een escortman wil bestellen. Daarbij
levert toetsenist Wim Veenhof geregeld droogkomisch tegenspel.

Soms neemt Nilgün Yerli zo'n Bouquetboekje ter hand om daaruit - al of niet
gefingeerde - passages voor te lezen. Dat verveelt op den duur. Maar er staat
tegenover dat ze voortdurend met uitdagende flair haar publiek bespeelt. En dat
ze die teleurstellende echtgenoot aan het slot toch nog een verrassend aardig
trekje geeft.

LOAD-DATE: November 14, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              42 of 200 DOCUMENTS



                                NRC Handelsblad

                           12 november 2011 zaterdag

Oeps

BYLINE: Bas Heijne

SECTION: Vooraan

LENGTH: 678 woorden


Jammer: toen hij tijdens het debat tussen de Republikeinse presidentskandidaten
zijn   blackout kreeg, was Rick Perry net lekker op stoom. Belastingen flink
omlaag, zodat de hardwerkende Amerikaanse burger dollars overhoudt om te kunnen
investeren in dit prachtige land - en toen was daar die uitglijder. Perry
kondigde aan drie departementen te schrappen en kon er, ook na aandringen,
slechts twee noemen.

,,Oops."

Zei hij echt oops? De commentaren waren snoeihard. Perry kon zijn kandidatuur
vergeten. De burger had toch al het gevoel dat hij zijn zaakjes niet op orde had
- stel dat hij tijdens gesprekken met wereldleiders oeps zou zeggen?

Een journaliste zei op tv tegen Perry: ,,Overtuig ons ervan dat dit niet het
einde van uw campagne is." Waarom waren de journalisten zo stellig?
Waarschijnlijk verloor Perry zijn gezicht doordat hij geen draai aan zijn
blunder wist te geven. De kijker keek in de totale leegte. Perry's woorden
bleken retoriek. Hij lulde maar wat.

De kiezer kent dat natuurlijk wel van politici, hij wil het alleen niet zien.
Hetzelfde zagen we - we dalen af naar microniveau - bij PVV-Kamerlid Dion Graus
tijdens de eerste verhoordag van de enquêtecommissie-De Wit. De kleine Limburger
die ons de animal cops gaf (Amsterdam alleen al moet er meer dan vijftig agenten
voor vrij maken), dezelfde man die onlangs Kamervragen stelde over het olifantje
Radza dat in een greppel was gevallen, ging nu gestrekt tijdens het verhoor van
voormalig ABN-Amro-topman Schmittman.

Graus: ,,Was het niet verstandiger geweest om enkel het ABN-Amro deel te
nationaliseren?" Schmittman, na een lange stilte: ,,Bij mijn weten is het
ABN-Amro deel genationaliseerd. (Pijnlijke stilte) Is er nog een ander deel?"

Ongetwijfeld is het Wilders zelf geweest die Graus de opdracht heeft gegeven de
commissie met onmiddellijke ingang te verlaten, om erger te voorkomen. Ook het
kabaal dat Graus daarna maakte, was bedoeld als rookgordijn voor het kennelijk
halfdebiele, eindeloos manipuleerbare koppel dat in die partij Henk en Ingrid
wordt genoemd. De commissie had Graus de mond willen snoeren! De NOS had de
beelden zo ,,lullig" gemonteerd, zodat het ,,lijkt alsof ik een of andere halve
gare idioot ben die niet weet waar het over gaat". Onzin! ,,Ik was de terrier
van de commissie. Ik zou de zware verhoren gaan doen: Zalm, Kroes, Bos en
Wellink. Graus zou die gaan verhoren. Dat zegt wel wat."

Jij zegt het, Dion.

De dag na het debacle kondigde Wilders, snel en inventief als altijd, in de
Telegraaf een onderzoek aan naar wat het ons oplevert om de gulden weer in te
voeren. Gaat dat werken? Beuken vanaf de zijlijn heeft resultaat zolang het
gevoel overheerst dat er hard met de gevestigde orde afgerekend moet worden.
Datzelfde gevoel overheerst ook in de Verenigde Staten. Men ziet dat Obama de
crisis niet kan oplossen, dus is het vrij schieten voor populisten. Tot je in de
gaten krijgt dat je met hen nog veel slechter af bent. Perry weet niet eens
welke departementen hij wil opheffen.

Het gaat weer goed met Nederland wanneer we Dion Graus de gulden laten
herinvoeren. Je kunt je kiezers bedriegen met valse sociale betrokkenheid, je
kunt het gedrag van PVV-Statenleden die zichzelf inhuren als medewerker
goedpraten (,,Dit model past bij een jonge partij in opbouw"), je kunt eindeloos
lachwekkende Kamervragen blijven stellen - maar zelfs Hollandse balorigheid kent
grenzen.

Dé ontdekking in de politiek van de afgelopen jaren was dat je de burger telkens
cadeautjes moest toestoppen: dierenpolitie, tien kilometer harder op de snelweg,
een digitale schandpaal voor overvallers - het maakte niet uit, zolang je maar
dicht bij herkenbare emoties bleef. Groupon-politiek: het stelt niks voor, maar
het lijkt heel wat. Een tijd lang werkte het. Zelfs de PvdA heeft het nu
ontdekt; beoogd voorzitter Spekman beloofde het partijkantoor van de sjieke
gracht naar de volkse wijk te verplaatsen.

Te laat, zoals gewoonlijk bij deze partij. Kleine symboolpolitiek is
achterhaald. De wereld kraakt in haar voegen.

Groupon-politiek: het stelt niks voor, maar het lijkt heel wat

LOAD-DATE: November 11, 2011

LANGUAGE: DUTCH; NEDERLANDS

GRAPHIC: baslogoDEZE

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              43 of 200 DOCUMENTS



                                NRC Handelsblad

                            11 november 2011 vrijdag

De dromen en zorgen van Ben en Ina

BYLINE: Herien Wensink

SECTION: Cultuur

LENGTH: 639 woorden

SAMENVATTING

De Veenfabriek speelt de voorstelling 'Bang' in raadszalen door het land. 'Bang'
toont de zorgen van Henk en Ingrid, hier Ben en Ina geheten.

VOLLEDIGE TEKST:

Scènes voor Henk en Ingrid, die titel was te heftig, vond men bij
muziektheatergezelschap De Veenfabriek. De wens was om een stuk te spelen in
gemeenteraadszalen in het land  - de angst was dat wethouders bij zo'n titel
'nee' zouden zeggen. Dus nu heet het stuk, toepasselijk, Bang. Het gaat morgen
in het stadhuis in Leiden in première, en toert daarna langs raadszalen in onder
andere Den Haag, Utrecht, Groningen, Enschede en Arnhem.

Dramaturg Paul Slangen: ,,We wilden dit stuk spelen op een plek middenin de
samenleving. Daar waar beleid wordt gemaakt dat de burger direct raakt. Met Bang
tonen we de zorgen van de burger in het centrum van de politiek. En we brengen
ons publiek, heel concreet, naar de plek waar politiek wordt bedreven."

Bang mag een iets minder aansprekende titel zijn, het concept is hetzelfde
gebleven. Drie schrijvers, Gerardjan Rijnders, Rob de Graaf en Arjen Duinker
schreven elk een dialoog die een nieuw perspectief moet bieden op 'Henk en
Ingrid'; het alledaagse echtpaar dat Geert Wilders verzon als belichaming van
zijn achterban. Het werden drie totaal verschillende teksten, die tezamen breed
zicht bieden op hoe het individu zich verhoudt tot de snel veranderende
samenleving.

Rijnders is in zijn tekst het meest concreet. Hij schiep Ben en Ina, een
echtpaar op leeftijd, dochter Gonnie is uit huis. Ze hebben kleine dromen, en
grote zorgen. Ze verlangen naar Kinderdijk, met zijn molens en boerderijen.
Zouden blij zijn met een gezellige buurtsuper. Hun grootste plezier is hun
kleinzoontjes zien. Maar er zijn geen winkels meer behalve  Albert Heijn. Daar
zitten hoofddoekjes achter de kassa, die thuis worden mishandeld. Goeie mensen
krijgen Parkinson, of een zakbreuk. En Gonnie wil de kereltjes niet meer
brengen. De benzine wordt ,,te begrotelijk".

Ze zijn niet slecht, Ben en Ina, hooguit een beetje dom. Ze kunnen de wereld
niet meer bijhouden, en bezien alle veranderingen met onbegrip (hij) en angst
(zij). Rijnders maakte van hen geen platte karikaturen. Echt innemend of zielig
zijn ze evenmin. Het zijn mensen, mensen die het moeilijk hebben. En dat het
niet beter wordt, staat vast.

Rijnders schreef steeds net naast het cliché. ,,Ik wilde weten wat er achter hun
opvattingen zit. Ben en Ina zijn oudere mensen, die het allemaal niet meer zo
goed kunnen volgen. Hun onbegrip leidt tot angst. Ze proberen er wel nog iets
van te maken, maar stuiten enkel  op  nieuwe tegenslag. Ina wil  een moslima
helpen, en die lacht haar in haar gezicht uit." Sympathie voelde Rijnders niet
speciaal voor zijn personages. ,,Maar ik leef mee met hun geworstel. Ik vind het
deels herkenbaar; onbegrip en angst ken ik ook. Op een ander vlak, maar toch. Ik
snap bijvoorbeeld niets van de economie, en denk nu ook vaak: waar gaat dit in
godsnaam heen? Dat is hetzelfde gevoel."

Rob de Graaf creëerde het diapositief van Ben en Ina. Een naamloze man en vrouw
die het hebben gemaakt. Hard gewerkt, geluk met de  aandelen, en nu stroomt het
geld lekker binnen. Zij (Lizzy Timmers, die ook Ina speelt) voelt daarbij nog
een soort onbehagen. Wat zij te veel heeft, komt een ander dat niet te kort?
Maar hij (Reinout Bussemaker, ook Ben) houdt een gevaarlijk overtuigende,
neodarwinistische apologie van  hun succes en overvloed.

Het contrast is bewust, zegt Slangen. ,,We leven in een diplomademocratie. Hoger
opgeleiden hebben kansen, geld. Lager opgeleiden herkennen zich niet meer in
onze samenleving." Rijnders: ,,Wie beter begrijpt wat er om zich heen gebeurt,
zal sneller een oplossing vinden. Degenen die het het minst begrijpen, worden
ook het eerste slachtoffer."

'Bang' van De Veenfabriek. Première 12/11. Inl. http://www.veenfabriek.nl

LOAD-DATE: November 11, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              44 of 200 DOCUMENTS



                                NRC Handelsblad

                            9 november 2011 woensdag

PVV voert druk op na 'zorgelijke' immigratie

SECTION: Vooraan

LENGTH: 395 woorden


Gedoogpartij PVV toont zich ontevreden over de meest recente migratiecijfers.
Volgens PVV-Kamerlid Sietse Fritsma laten die ,,te wensen over" en moet het
kabinet ,,als een haas" de afspraken uit het regeerakkoord uitvoeren. ,,Onze
steun aan dit kabinet is van de resultaten afhankelijk", zo schreef hij
gisteravond in een persbericht nadat minister Leers (Immigatie en Asiel, CDA)
nieuwe cijfers over aanvragen voor verblijfsvergunningen naar de Tweede Kamer
had gestuurd.

Het aantal aanvragen voor verblijfsvergunningen is in de eerste helft van 2011
met 10 procent gestegen in vergelijking met dezelfde periode in 2010, zo meldt
Leers. In de eerste helft van 2011 vroegen bijna 27.000 mensen een vergunning
aan, in dezelfde periode vorig jaar ging het nog om 24.500 mensen. Het aantal
aanvragen voor gezinshereniging steeg met 21 procent, het aantal aanvragen om
hier te werken steeg met 20 procent, die voor studie met 45 procent. Er werden
wel 2 procent minder asielaanvragen gedaan, maar tegelijkertijd nam de terugkeer
van afgewezen asielzoekers ook af, met 8 procent.  Volgens Leers bevatten de
cijfers ,,positieve tendensen" maar ook ,,zorgelijke aspecten".

Voor de PVV is het terugdringen van de immigratie de belangrijkste reden om het
kabinet te steunen. Van de door PVV-leider Geert Wilders gewenste
immigratiedaling is, iets meer dan een jaar na het aantreden van het kabinet,
niets zichtbaar.

Het aantal aanvragen zegt overigens niets over hoeveel mensen Nederland binnen
mogen. Aanvragen kunnen ook worden afgewezen. De daadwerkelijke immigratie
bereikte vorig kwartaal het hoogste niveau van de laatste tien jaar. Dat bleek
zaterdag al uit cijfers van het Centraal Bureau voor de Statistiek. Van juli tot
en met september kwamen ruim 57.000 mensen naar Nederland. Deze stijging is
vooral toe te schrijven aan immigranten vanuit andere EU-landen zoals Polen en
Duitsers. Marokkanen en Turken, waarvoor de PVV erg gevoelig is, dragen veel
minder bij aan de immigratie.

Wilders zegt deze week in  Panorama dat hij is  ingehuurd om ,,als een politieke
wolf" op te komen voor zijn kiezers. De 18 miljard aan bezuinigingen is de prijs
die hij voor het gedoogakkoord heeft betaald, zegt hij. ,,Dus als Leers zegt dat
de terugdringing van immigratie geen doelstelling is, dan moet ik daar iets van
zeggen. Niet om hem te pesten, maar om voor Henk en Ingrid op te komen."

LOAD-DATE: November 9, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              45 of 200 DOCUMENTS



                                NRC Handelsblad

                            7 november 2011 maandag

Het Noord-Korea van  Kim Jong-il  is de facto een kapitalistische natie

SECTION: Opinie

LENGTH: 936 woorden

SAMENVATTING

Iedereen praat elkaar na over Noord-Korea. Het land zou zo langzamerhand op
instorten staan. Dit is niet het hele verhaal. De handel met Rusland en China
bloeit juist op, constateert Remco Breuker.

VOLLEDIGE TEKST:

Noord-Korea haalt meestal het nieuws doordat het dreigt met de ontwikkeling van
kernwapens of door opvolgingsperikelen binnen de familie Kim. Elke keer wordt
de onafwendbare instorting van Noord-Korea genoemd. Noord-Korea is een staat die
op zijn laatste benen loopt. Dit is al geruime tijd aan de gang, als we waarde
hechten aan wat zo'n beetje elke expert zich de afgelopen drie decennia
publiekelijk heeft afgevraagd - niet of, maar wanneer Noord-Korea instort.

Dit is niet het hele verhaal.

Poetin richt zijn blik oostwaarts, onder meer op Noord-Korea. Dit heeft een
reden. Recentelijk is  veel geïnvesteerd in een gemoderniseerde
goederentreinlijn van de Noord-Koreaanse havenstad Rajin naar Moskou en in de
aanleg van grote Noord-Koreaanse containerhavens met enorme pieren. Hiervan
hebben  Rusland en China voor vijftig tot zeventig jaar het exclusieve
gebruiksrecht  gekocht. Ook worden  serieuze onderhandelingen gevoerd over een
mogelijke gaspijpleiding van Rusland via P'yongyang naar Seoul.

China doet volop mee. Het investeert in  economische investeringszones in
Noord-Korea, dat zelf  - bij monde van het eigen investeringsbedrijf Taep'ung
('tyfoon') - serieuze, internationale investeringsplannen  in de grensregio met
China presenteerde. Deze zijn begroot  op 100 miljard dollar. Zuid-Korea praat
over heropening van het industriële park in Kaesong. Dit wordt uitgebaat door
Zuid-Koreaanse multinationals.

Deze relevante ontwikkelingen mogen we niet  over het hoofd zien.

De economische ambities van Noord-Korea passen slecht bij het gangbare beeld van
het land als een curieus overblijfsel uit de Koude Oorlog. Ook het aanleggen van
een gaspijpleiding door Noord-Korea om Russisch gas goedkoop naar Zuid-Korea te
voeren, is zo'n initiatief dat wringt met het Noord-Korea zoals het normaliter
in het nieuws is. Dit is te zien aan de reacties. Tot nog toe zijn analyses
voornamelijk van economische of politieke aard geweest. Wat te doen als
Noord-Korea de kraan dichtdraait? Dit zijn legitieme kwesties, maar het
Noord-Koreaanse perspectief ontbreekt. Het ligt niet voor de hand dat een op
instorten staande, stalinistische staat dit soort diplomatiek gecompliceerde,
kapitalistische manoeuvres onderneemt.

Noord-Korea manifesteert zich steevast als het land van de massabijeenkomsten,
de persoonlijkheidscultus en het Juchegedachtengoed. Dit streeft  complete
autarkie na. Ook al is de Noord-Koreaanse ideologie strijdig met de  economische
ontwikkelingen, toch kan ze niet worden afgedaan als simpele propaganda.

De ideologie van Noord-Korea is een variant van het Blut und
Boden-gedachtengoed. Dit is gericht op de uitverkoren positie van het eigen
land, het eigen volk en de eigen cultuur. Universalistisch socialisme heeft
Noord-Korea nooit echt gekend.

Noord-Korea-experts kijken vaak naar Engelstalige analyses en Noord-Koreaans
propagandamateriaal dat is bedoeld voor de export. Interne Noord-Koreaanse
propaganda is van een ander kaliber. Dit  richt zich op de uniciteit van het
Koreaanse volk.

De reden dat chronische economische tekorten het Kimregime niet zo snel de das
zullen omdoen, is dat het regime zijn lot nooit heeft verbonden aan economische
welvaart. Het lot is verbonden aan het verdedigen van het Koreaanse volk tegen
de vijandige buitenwereld. Dit doet het met verve, in een strijd die wordt
geleid door de Geliefde Leider. Het geraffineerde  - en  tragische - is dat
zowel het volk als de staat hierbij zware offers verwacht.   Hoe meer het volk
lijdt, des te meer de staat gelijk lijkt te hebben. Dit is een deel van de
realiteit in Noord-Korea, net zoals de  markteconomie dat inmiddels is.

Het voldoet niet langer om  Noord-Korea te zien  als 'het laatste stalinistische
land ter wereld', als het dit al ooit is geweest. Noord-Korea is  een
kapitalistisch land - niet dat het als zodanig is begonnen en het is ook geen
kapitalistisch succesverhaal, maar na de hongersnoden van de jaren negentig is
het de bevolking pijnlijk duidelijk geworden dat een socialistische staat nog
geen verzorgingstaat is en dat ze beter voor zichzelf kon  zorgen. Een nieuwe
hongersnood is niet ondenkbaar, maar deze keer zegt de gewone man zelfredzamer
te zijn. Elke Noord-Koreaan verhandelt zelfverbouwde groente, smokkelt of
handelt. Pogingen van de staat in 2009 om de markten weer onder controle te
krijgen, faalden miserabel en veroorzaakten voedselschaarste. Intussen bepaalt
de markt weer hoeveel een kilo rijst kost en hoeveel een usb-stick met de
nieuwste Zuid-Koreaanse tv-series opbrengt. Grijze markten domineren het
dagelijks leven. Topbureaucraten verdienen goed aan internationale handel en
smokkel. De grens met China is extreem poreus voor goederen en drugs.

Het gaat volgens mij  best goed met de Noord-Koreaanse staat.  Al dertig jaar
lang voorspelt een gemêleerde coterie aan Noord-Korea-experts dat het land
weldra in elkaar zal storten. Op deze toekomstvoorspellingen kunnen we
terugkijken met gepaste nostalgie. Dit in allerhande varianten herhaalde
scenario kan worden bijgezet in het curiosakabinet. Noord-Korea blijft nog wel
even bestaan. Dit is   niet  het schokkendst. Dat is het feit dat Noord-Korea
kapitalistisch  is.

Remco Breuker is historicus en hoogleraar Koreastudies aan de Universiteit
Leiden. Op Twitter: @koryoinleiden

Noord-Korea-experts kijken slechts naar Engelstalige bronnen

Het Kimregime heeft zijn lot nooit aan welvaart verbonden

LOAD-DATE: November 7, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              46 of 200 DOCUMENTS



                                NRC Handelsblad

                           3 november 2011 donderdag

Opsluiten, uitsluiten

BYLINE: HERIEN WENSINK

SECTION: Het Grote Verhaal

LENGTH: 1670 woorden

SAMENVATTING

PVV-Kamerlid Fleur Agema ontwierp voor haar master architectuur een beklemmende
gevangenis met streng regime. Kunstenaar Jonas Staal maakte er een project over.
,,Ze lijkt gechoqueerd door wat ze zelf heeft bedacht."

VOLLEDIGE TEKST:

'De bunker. Het betonnen gebouw is berucht en alle gedetineerden brengen de
eerste tijd van hun straf hier door. [ ] Ik zie een grote betonnen blinde muur
voor me [ ] Tot zover als ik kan zien is het hele terrein bedekt met grind, het
grind is zwart van kleur."

Dat schrijft Fleur Agema, Tweede Kamerlid voor de PVV, in 2004, in haar
masterscriptie voor de opleiding architectuur aan de Hogeschool voor de Kunsten
in Utrecht. De scriptie, 344 pagina's, fraai gebonden en verpakt in een matte
zwarte doos, wordt bewaard in de bibliotheek van de HKU. Beeldend kunstenaar
Jonas Staal stuitte erop toen hij voor een eerder project onderzoek deed naar
Agema.

Staal heeft Agema's gevangenisontwerp geleend, gelezen en samen met drie
architecten 'gerealiseerd', in de vorm van een film, maquette en een
theaterevenement. Vandaag verschijnt eerst het boek, Gesloten architectuur,
waarin hij Agema's schetsen in confronterende computertekeningen tot leven wekt.
Dat mag: een masterscriptie is openbaar bezit en mag worden gebruikt voor
onderzoek.

Staal is een politiek geëngageerde kunstenaar van progressief-liberale snit.
Agema is een rechts-populistisch politica. Maar hun levens zijn minder ver van
elkaar verwijderd dan je zou denken, zegt Staal. ,,We zijn ongeveer even oud en
hebben allebei een kunstvakopleiding aan de AKI in Enschede doorlopen. Door
omstandigheden zijn we aan twee uitersten van het politieke spectrum beland. Dat
is een van de redenen dat ik mij voor haar en haar maatschappijvisie ging
interesseren. Met dezelfde bagage kun je blijkbaar een volstrekt andere afslag
nemen."

Die afslag kondigt zich al aan bij Agema's afstuderen, wil Staal in zijn boek
laten zien. Tucht en conditionering staan in haar gevangenissysteem centraal.
Het ontwerp bestaat uit vier fasen: 'De bunker', 'het wennen', 'het wachten', en
'het licht'. Elke gevangene begint in het donker, in volstrekt isolement. Bij
goed gedrag verhuist hij naar de volgende fase, met meer licht en ruimte. In
haar ontwerp komt er in de cel in elke fase een raampje bij, lichten de betonnen
wanden steeds iets op, en verkleurt het grind op het terrein van zwart via
donkergrijs en lichtgrijs naar wit. Wie niet presteert, wordt achteruitgezet in
het programma.

Staal: ,, Het is bijna karikaturaal; de verschillende fasen, hoe ze met licht
werkt. Op heel letterlijke wijze wordt het 'kwaad' van de gevangenen
weerspiegeld in hun omgeving. Gedraagt iemand zich niet goed, dan verdwijnt hij
steeds dieper in de duisternis. Agema wil gedetineerden heropvoeden in een
simpel systeem van straffen en belonen - dat getuigt van een extreem
conservatief wereldbeeld."

In de uitwerking van Staal is 'de bunker' een deprimerende, beangstigende
omgeving. Het massieve gebouw is groots, donker en dreigend; opgetrokken uit
zwart en grijs beton en omringd door torenhoge hekken. Minuscule reepjes raam
kunnen maar nauwelijks het gesloten karakter van het bouwwerk doorbreken. Het
spreekt vanzelf dat ze weinig licht toelaten. De cellen zelf zijn betonnen
holen. Het bed een stenen verhoging met een matrasje erop, de wc een betonnen
uitstulping met een gat erin. Een spleet in de muur geeft een streepje licht. Er
kan geen gordijn voor.

Strenge, spartaanse architectuur is het. Wie Staals uitwerking ziet, denkt
meteen: hij moet gemanipuleerd hebben. Het is geen geheim dat Staal kritiek
heeft op het gedachtegoed van de PVV: eerder maakte hij bermmonumenten voor
partijleider Geert Wilders. Maar volgens Staal is Agema's ontwerp zo
gedetailleerd dat het geen ruimte laat voor twijfel: zo heeft zij het bedoeld.
,,Als zij het ziet, zal ze denk ik moeten erkennen dat het precies is wat zij
voor zich zag, en mogelijk zelfs beter. Natuurlijk, ons wereldbeeld verschilt
fundamenteel. Maar mijn doel was zo precies mogelijk haar idee uit te werken.
Door dat te doen wordt haar ontwerp in mijn ogen een aanklacht tegen zichzelf.
Ik verzet mij tegen het idee van een gesloten, repressieve samenleving. Maar een
groot deel van haar achterban zal haar ontwerp zoals ik het heb gerealiseerd een
prima plan vinden."

In haar scriptie bezoekt Agema fictief haar eigen gevangenis. Dat levert
opmerkelijk proza op. ,,De beveiliging en de hekken geven mij een beklemmend
gevoel", schrijft ze. Wanneer zij een cel bezoekt in de bunker, lijkt ze zich te
verbazen over de spartaanse omstandigheden. ,,Oei, wat is het hier klein en laag
ook. [ ] Dat is het dan: een bed, een wc, een wastafel en een spleet in de muur
die de naam raam niet eens mag dragen."

Fascinerend, vond Staal. ,,Ze lijkt gechoqueerd door de omstandigheden, maar die
heeft ze zelf bedacht! Ik vond dat een voorbeeld van de dubieuze kracht van de
verbeelding. Aan de ene kant is die het mooiste wat de mens bezit,  we kunnen
dingen  verzinnen die onszelf overstijgen. Maar dat ze ons overstijgen en we ze
vervolgens buiten onszelf plaatsen alsof we er niet verantwoordelijk voor zijn,
is tegelijk een groot gevaar. Dit is daarvan een voorbeeld."

De laatste fase van haar gevangenis, Het Licht, ontroert Agema zelf. ,,Ik zie
voor mij een zeer indrukwekkend, haast lichtgevend gebouw [ ] de zon weerkaatst
als een glimmende schittering op het natuursteen, prachtig vind ik het",
schrijft ze. En: ,,Ik krijg een lentegevoel over me". In de fase van 'Het Licht'
verbouwen gevangenen hun eigen voedsel in kassen en moestuinen, ze hebben
inpandig de beschikking over winkeltjes; een wasserette, kapper, kiosk en een
snackbar. Hier worden gedetineerden in een gesimuleerde werkelijkheid voorbereid
op hun terugkeer in de samenleving. In de definitieve versie van haar ontwerp
zijn de fasen later iets aangepast, en krijgen ze militaire termen als naam:
'Het Fort', 'De Legerplaats',  'Artillerie Inrichting' en  ook 'De Wijk'. Bij De
Legerplaats leven gedetineerden in tenten, half onder de grond. De Wijk is een
imitatie-vinexwijk met camerabewaking.

In zijn boek probeert Staal een relatie te leggen tussen Agema's toenmalige
ontwerp en haar huidige maatschappijvisie. In de inleiding constateert hij dat
Agema's heropvoedingsmodel weinig ruimte laat voor intellectuele ontplooiing. Zo
is er nergens een bibliotheek. Het motiveren van de gedetineerden gebeurt
uitsluitend met het verstrekken van luxeproducten: als ze zich beter gedragen
krijgen ze de beschikking over moderne apparatuur en sportfaciliteiten. Als
zodanig is het gevangenismodel van Agema een fabrieksmatige plek, stelt Staal,
,,waar dissonanten binnentreden en hardwerkende Nederlanders uit behoren te
komen."

Zo sluit haar ontwerp volgens de kunstenaar aan bij een bredere
maatschappijopvatting die nu ook buiten de PVV opgang maakt: het streven naar
een samenleving gericht op discipline, efficiency en productiviteit, waarin alle
'onproductieve elementen' worden weggezuiverd. Staal: ,,Hier zijn het
gevangenen, maar het zijn in de PVV-ideologie net zo makkelijk moslims,
werklozen of kunstenaars. Iedereen die niet past in hun productiviteitsmodel
wordt uitgesloten."

Uitsluiting  is een leitmotiv geworden in Staals onderzoek naar Agema. Daarbij
begeeft hij zich voorzichtig ook op persoonlijk gebied: hij gebruikt Agema's
biografie - voor zover ze daar zelf openheid over heeft gegeven - om haar
verhouding tot het fenomeen uitsluiting te onderzoeken. En komt dan uit bij de
spierziekte die zich tijdens haar masterstudie manifesteerde en die een carrière
in de architectuur onmogelijk maakte nog voordat die echt begon: in 2003 is zij
als architect arbeidsongeschikt verklaard.

Ze maakt dus een gevangenisontwerp, schrijft Staal in zijn boek, precies op het
moment dat zij gevangen raakt in haar eigen lichaam. Na haar gedwongen afscheid
van het architectenbureau waar ze werkte, sluit Agema zich in 2003 aan bij de
Lijst Pim Fortuyn. In 2006 volgt de PVV.

Staal:  ,,Het is moeilijk om die persoonlijke ontwikkeling los te koppelen van
haar politieke opvatting." Volgens Staal, die zich baseert op interviews, heeft
Agema voordat ze ziek wordt geen aantoonbare  interesse in de politiek. ,,Maar
wanneer haar ziekte zich manifesteert, begint ze te werken aan haar gevangenis,
en zoekt contact met de LPF."

Het brengt Staal tot de veronderstelling dat Agema's ziekte en de uitsluiting
die erop volgt, maken dat zij afslaat in de richting die haar uiteindelijk
ideologisch lijnrecht tegenover hem plaatst. ,,Voor mij laat dit zien aan welke
toevallige condities onze overtuigingen onderhevig zijn. Je kan geluk hebben of
ziek worden. Daar heb je geen controle over, maar het vormt je wel."

Na het ongewenste einde van haar architectencarrière slaat Agema in de woorden
van Staal ,,dramatisch terug":  met haar politieke loopbaan en de invloed die
die haar verschaft. ,,Daarin zie ik een parallel met haar electoraat. Die groep,
die zich duidelijk ook uitgesloten voelde, sloeg terug in de opkomst en snelle
groei van de PVV. De steun aan die partij zegt iets over ons systeem, dat
blijkbaar niet in staat is iedereen te vertegenwoordigen."

Zo wordt zijn kunstproject discussiestuk: ,,Als het systeem niet werkt, maar
Agema's antwoord volstaat in mijn ogen ook niet, wat is dan het alternatief?"
Met die vraag nodigt Staal komende maanden kunstenaars en filosofen uit tot
debat, naar aanleiding van zijn boek.

Zal Agema zich roeren in die discussie? Ze wilde vanochtend niet reageren op het
project. Staal heeft zich vanzelfsprekend afgevraagd of ze het vervelend zal
vinden dat hij haar tot onderzoeksobject heeft gemaakt. ,,Maar het gaat mij om
haar ideologie, niet om haar persoon." Hij zal haar het boek opsturen, belooft
hij. Met een nette brief erbij.

Gesloten Architectuur verschijnt bij uitgeverij Onomatopee.  Inl.:
onomatopee.net.  Maquette en film zijn te zien vanaf 17/11 in Extra City,
Antwerpen. Inl.: extracity.org.  De theateravonden zijn 21 en 22/12 in Frascati
te Amsterdam. http://Inl.theaterfrascati.nl.

LOAD-DATE: November 3, 2011

LANGUAGE: DUTCH; NEDERLANDS

GRAPHIC: Schets van Fleur Agema van de laatste fase 'Het Licht', uit het boek
van Jonas Staal.
Schets van Fleur Agema van een cel in de eerste fase, 'De Bunker', uit het boek
van Staal.
 Ontwerpen van Fleur Agema uitgewerkt door Jonas Staal, met de klok mee: de
buitenkant van 'De Bunker', cellengalerij in De Bunker, en onder: interieur van
een cel in De Bunker.

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              47 of 200 DOCUMENTS



                                NRC Handelsblad

                            2 november 2011 woensdag

Rusland aast op toegang tot de wereldhandel, maar waarom?

BYLINE: Michel Krielaars

SECTION: Economie

LENGTH: 934 woorden

SAMENVATTING

Na achttien jaar onderhandelen zal Rusland binnenkort waarschijnlijk toetreden
tot de wereldhandels- organisatie WTO. Maar kenners van de Russische economie
betwijfelen of het land daar blij mee moet zijn.

VOLLEDIGE TEKST:

Georgië ligt als enige van de 153 leden van de Wereldhandelsorganisatie (WTO)
nog dwars. Om de eenvoudige reden dat het maar geen compromis met Rusland kan
bereiken over zijn handel met zijn afvallige provincies Abchazië en
Zuid-Ossetië, die zich na de Georgisch-Russische oorlog van 2008 onafhankelijk
hebben verklaard.

Maar als het kleine landje een dezer dagen toch zijn zin krijgt aan de
onderhandelingstafel in Zwitserland, zullen de Russische inspanningen om tot de
WTO te mogen toetreden na achttien jaar eindelijk worden beloond.

Of Rusland blij moet zijn met die status, is de grote vraag, zeggen tal van
specialisten. Want met een WTO-lidmaatschap krijgt zijn economie met een aantal
moeilijk oplosbare kwesties te kampen.

Een daarvan is de door de WTO geëiste standaarderkenning van intellectueel
eigendom. In een land waar computerprogramma's en -spelletjes vaak illegaal
gekopieerd zijn, vormt zo'n eis een enorm probleem.

De onlangs ontslagen minister van Financiën Aleksej Koedrin, die elf jaar lang
op de schatkist zat, vindt dat Rusland snel lid van de WTO moet worden, zonder
een uitzonderingspositie op een aantal punten te verlangen. Maar ook hij meent
dat het lidmaatschap behalve voordelen ook nadelen bevat.

Zo kan de Russische staat de economie dan niet meer reguleren, zoals nu nog in
overtreffende trap het geval is. Daarnaast is de interne markt minder goed te
beschermen tegen buitenlandse concurrentie. De enige barrières die daar nog
tegen kunnen worden opgeworpen zijn verlaging van de exporttarieven,
antidumpingmaatregelen (om te voorkomen dat Russische goederen in het buitenland
voor een lagere prijs op de markt komen dan in Rusland zelf), protectietarieven
en prijscompensatie, aldus Koedrin.

Met het WTO-lidmaatschap verkrijgt Rusland wel stabiele regels voor zijn interne
markt, waardoor die aantrekkelijker wordt voor buitenlandse investeerders. Ook
verwerft het toegang tot de wereldmarkt, wordt het makkelijker om
handelsconflicten op te lossen, mag het zelf nieuwe regels voor internationale
handel introduceren en worden de investeringsmogelijkheden voor andere
WTO-lidstaten in Rusland gunstiger.

Volgens ex-minister van Financiën German Gref levert het WTO-lidmaatschap de
federatie jaarlijks 20 miljard dollar aan inkomsten op. Veel Russische economen
reageren daar echter woedend op en zeggen dat de WTO-status Rusland alleen maar
geld kost en de dood betekent voor de Russische industrie. De activiteiten van
westerse investeerders komen volgens hen de Russische schatkist amper ten goede
en hun winsten stromen bovendien naar het buitenland.

Voorstanders van de WTO beweren op hun beurt dat de Russen meer zullen gaan
consumeren, omdat er meer concurrentie komt en de tarieven voor verzekeringen,
leningen en mobiele verbindingen lager worden.

,,Het WTO-lidmaatschap is een paspoort voor de internationale markt", zegt
Roeslan Grinberg, directeur van het Instituut voor Economie van de Russische
Academie van Wetenschappen. ,,We zijn het enige land van de G20 dat niet in de
WTO zit. Daarom wordt er tegen onze handel een oorlog gevoerd en zijn er zo veel
antidumpingmaatregelen tegen ons getroffen. De WTO biedt ons de mogelijkheid om
naar internationale rechtbanken te stappen en conflicten te voorkomen."

Ondanks dit enthousiasme heeft ook Grinberg zijn twijfels over het lidmaatschap.
Vooral als het over de Russische landbouw gaat. ,,In andere WTO-lidstaten wordt
veel meer subsidie aan de landbouw toegekend dan bij ons", zegt hij. ,,Bovendien
is de kwaliteit van onze landbouwproducten slecht. Als Rusland tot de WTO
toetreedt, zullen er veel meer buitenlandse landbouwproducten worden ingevoerd
dan voorheen. En die producten winnen het van de onze, waardoor de Russische
landbouw meerdere miljarden dollar per jaar verliest."

Het WTO-lidmaatschap betekent volgens Ginsberg ook een lagere
verbruiksbelasting. ,,En dat houdt in dat nieuwe meubel- of papierfabrieken niet
in Rusland worden gebouwd, maar in Finland of Polen", zegt hij, doelend op de
doelmatigheid en het moderne karakter van de houtindustrie daar.

Ook krijgen andere WTO-landen dan toegang tot de Russische markt. En dat is zeer
nadelig voor het prille Russische midden- en kleinbedrijf. ,,Dat verkeert in een
te slechte conditie om de strijd aan te kunnen met kapitalistische haaien en zal
als gevolg daarvan ten onder gaan. Ook de gewone burger wordt door het
WTO-lidmaatschap geraakt, omdat de tarieven voor elektriciteit en gas op
internationaal niveau moeten worden gebracht en ze daardoor behoorlijk zullen
stijgen."

Alleen voor de zware industrie is een WTO-lidmaatschap gunstig, zegt de econoom.
,,Er bestaat een kans dat de metaal- en de chemie-industrie erop vooruit gaan,
ook omdat het moderne bedrijfstakken zijn. De EU en de VS  hebben de afgelopen
jaren tal van obstakels opgeworpen om concurrentie uit die hoek tegen te gaan."

Datzelfde bevestigt ook Vasili Koltasjov, hoofd van het Centrum voor Economisch
Onderzoek. ,,De metaal-, gas- en olieproducenten krijgen het makkelijker", zegt
hij. ,,Maar tegelijkertijd zullen de VS en de EU Rusland alleen als afzetgebied
gaan beschouwen. Datzelfde is al eerder gebeurd in de Baltische landen. Want
waarom heb je nog een lokale infrastructuur nodig als je ze al alles kunt
verkopen? Als dat Baltische scenario wordt herhaald in Rusland, zullen onze
industrie en landbouw zich nooit kunnen ontwikkelen."

LOAD-DATE: November 2, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              48 of 200 DOCUMENTS



                                NRC Handelsblad

                            1 november 2011 dinsdag

Al die Blekers;
Dag

BYLINE: Frits Abrahams

SECTION: Achterpagina; Blz. 20

LENGTH: 569 woorden


Soms komt er een moment waarop de ijdeltuit zichzelf ontmaskert.

Henk Bleker, prominent CDA'er, overkwam dat vrijdagavond in het tv-programma
Pauw & Witteman. In een opwelling van generositeit schoof hij een briefje over
tafel naar Mauro met de tekst: ,,Als je (met je moeder) meewilt naar FC
Twente-PSV, dan kan dat!"

Met een alertheid die je van zo'n dromerig uitziende jongen niet zou verwachten,
mompelde Mauro terug: ,,Mooi niet."

Het gebeurde aan het einde van een programma, waarin Bleker zich in alle
denkbare farizeïsche CDA-bochten gewrongen had om de uitzetting van de jonge
Angolees te rechtvaardigen. ,,Ik walg zelf van de woorden", liet hij zich zelfs
ontvallen, waarna hij onmiddellijk zijn mantra hervatte over de rechtsstaat die
zou bezwijken als de regels niet werden nageleefd.

Twee dagen later was het CDA in de peilingen naar het historische dieptepunt van
elf zetels gezakt. Bedankt, staatssecretaris!

Als Bleker zijn onblusbare, naar publiciteit hunkerende ijdelheid voor één keer
in toom had gehouden, zou hij het briefje pas na afloop van de uitzending aan
Mauro gegeven hebben. Maar nee, heel Nederland moest paf staan van de nobelheid
van de CDA-topman, die in zijn vrije tijd ook maar een gewone Nederlander met
een gevoelig voetbalhart is. Mauro, ga mee, en als we het samen leuk hebben, kom
ik je straks op Schiphol uitzwaaien. Wat maakt het uit? You win some, you lose
some.

De televisie is verzot op de Blekers van deze wereld. Je ziet ze voortdurend
aanschuiven in de praatprogramma's. Extraverte mensen, het hart op de tong die
altijd in beweging is. Lullen maar, het maakt niet uit waarover. Ze zijn de
ultieme redding voor de ideeënarmoede op de redacties achter die programma's.
Wie zullen we vragen? Gaat het over politiek? Henk Bleker? Maar zat die
eergisteren al niet ? Ach, dat is iedereen alweer vergeten. En als Bleker niet
kan? Jack de Vries - ook een leuke ouwehoer.

Zo kan het gebeuren dat mensen als Bleker zichzelf kwaliteiten gaan toedichten
die ze niet hebben. Als hij niet zo goed was, zouden ze hem toch niet zo vaak
voor de tv vragen? Nou dan. Hij kon zich wel wat permitteren, hij was inmiddels
hoog genoeg gestegen.

IJdel zijn we allemaal, de kunst is om het beest zoveel mogelijk in de kooi te
houden. Went het aan zijn vrijheid, dan is er geen land meer mee te bezeilen.

Neem Diederik Stapel, de frauderende hoogleraar sociale psychologie. Hij nam het
beest mee naar buiten, ravotte ermee in de zon, stak af en toe - en steeds
langer - zijn kop in de muil. En, opeens, wraahhh!, lag zijn eigen kop eraf.
Ongeveer zoals die avonturier overkwam in Werner Herzogs documentaire Grizzly
Man, toen hij te familiair werd met een beer.

,,Het zijn allemaal buitengewoon ijdele mensen, die op hun omgeving een
briljante indruk maken", zegt André Köbben, emeritus-hoogleraar, over zulke
fraudeurs. Hij wijst erop dat het sociaal vaardige mensen zijn. Ook de vlot
formulerende Stapel was een graag geziene gast op de tv. Köbben noemt tevens de
op plagiaat betrapte hoogleraar René Diekstra, die ook op tv alweer aan een
comeback bezig is. Zelf moet ik denken aan telegenieke Boudewijn Büch die een
reputatie op leugens bouwde.

De televisie is uitgegroeid tot de favoriete speeltuin voor deze ijdeltuiten.
Sommigen zwaaien zo hoog door op hun schommel dat ze eraf lazeren, maar er
staat altijd weer iemand klaar om het over te nemen.

De tv als valkuil voor buitengewoon ijdele mensen

LOAD-DATE: November 1, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              49 of 200 DOCUMENTS



                                NRC Handelsblad

                            31 oktober 2011 maandag

Europa valt nu weer door de mand

SECTION: Opinie; Blz. 14

LENGTH: 1071 woorden

SAMENVATTING

Het is begrijpelijk dat de euforie over het EU-akkoord snel wegzakt. Leverage
komt neer op bijlenen voor rekening van de belastingbetaler, aldus Sweder van
Wijnbergen.

VOLLEDIGE TEKST:

En weer valt Europa door de mand.  De 'definitieve oplossing' blijkt slechts
een besluit over wat anderen moeten doen. Banken moeten hun kapitaalsratio
aanscherpen, met als tactisch gekozen peildatum juli volgend jaar, drie maanden
na de Franse verkiezingen. Wie dan leeft, die dan zorgt. De euforie is dan ook
snel weggezakt, Italiaanse rentes zijn weer even hoog als voor de top. Een
analyse van het pakket maakt duidelijk waarom.

Allereerst Griekenland. Het hervormingsprogramma loopt door, zij het moeizaam,
met een streng Internationaal Monetair Fonds  en een naar het schijnt te
vergevingsgezinde ambtenarij vanuit Brussel. Griekenland moet orde op zaken
stellen, daarover geen discussie. Maar het binnenlandse draagvlak voor die
aanpassingen kalft af, omdat in Griekenland het gevoel leeft dat het land voor
alles moet opdraaien terwijl de bankiers die profitabel de Griekse extravaganza
hebben gefinancierd buiten schot lijken te blijven.

Goed is dat 'Merkozy' nu wel door heeft dat de Griekse schuld te hoog is, zelfs
voor een hervormd Griekenland. Vasthouden aan het originele bedrag (bijna twee
keer het Griekse bnp)  biedt lokale investeerders geen  perspectief, alleen maar
vooruitzicht op langdurige stagnatie en hoge belastingen. Dus investeringen voor
langdurige groei komen er zo niet. Schuldsanering is onvermijdelijk. Experts
schatten dat 50 procent schuldreductie nodig is om het land op een hoger
groeipad te krijgen en daarmee de vooruitzichten op terugbetaling van de
restschuld te verbeteren. Die schuldreductie is geen charitas, maar ook in het
belang van crediteuren: meer eisen betekent minder krijgen, wegens het
doodgewicht van de schulden op de economische groei in Griekenland.

Maar hier gaat Merkozy in de fout. Want Griekenland krijgt geen 50 procent
schuldreductie, alleen private crediteuren moeten 50 procent inleveren. Anders
dan vijftien jaar geleden, bij de 'Bradydeals' voor Mexico, Brazilië et cetera,
doen overheden nu niet mee. Buitenlandse private crediteuren hebben minder dan
eenderde van de Griekse schuld in handen, dus van die 50 procent blijft voor
Griekenland nog geen 15 procent over, evident veel te weinig. Brussel komt met
grotere getallen,  omdat het ook afschrijvingen van Griekse banken telt als
schuldverlichting. Maar met een  haircut van 50 procent zijn de Griekse banken
blut en moeten ze door de Griekse overheid geherkapitaliseerd worden. Dat
betekent meer Griekse schuld. Zo geeft  Griekenland schuldverlichting aan
zichzelf. Rekenen we alleen de schuld in buitenlandse private handen mee, dan
blijft er van de schattingen van de Europese Commissie weinig over.

Zo zijn er meer luchtkastelen. Bij de financiering zit 65 miljard   aan
privatiseringsopbrengsten. Maar in de huidige omstandigheden levert
privatisering niets op, zeker niet onder tijdsdwang. Dus er zit een  gat van 65
miljard euro  in de financieringsplannen. Het meest curieuze element is dat
Griekenland verondersteld wordt zelf extra te lenen om onderpand te kunnen
leveren voor die private crediteuren. Lijkt slim, de Grieken betalen en private
crediteuren krijgen garanties, maar zo wordt de Griekse schuld  riskanter,
private crediteuren blijven buiten schot en dat extra risico komt terecht bij de
Nederlandse en Duitse belastingbetaler. Weer een luchtkasteel dat ploef zal
zeggen als erin geprikt wordt.

En dan de bazooka. Alle kranten staan vol over de briljante techneuten die onder
bewonderende blikken van de politiek geld uit niets maken met het toverwoord uit
de kredietcrisis, leverage. De zes AAA-eurolanden leveren wat in feite
risicodragend kapitaal is aan het steunfonds EFSF, dat door bij te lenen vijf
keer meer slagkracht krijgt. In het Kamerdebat werd het voorgesteld als geld uit
niets. Het kost de belastingbetaler niets extra. Dat is extreem misleidend.
Leverage, bijlenen dus, leidt tot een opeenstapeling van risico voor
risicodragende kapitaalverschaffers: een vijf keer groter fonds loopt vijf keer
meer risico en dat komt allemaal bij de AAA-belastingbetalers terecht. Henk en
Ingrid leggen niets bij, maar gaan wel minder terugkrijgen van wat ze betaald
hebben. Risico is nou eenmaal niet gratis. Zo schuiven politici extra risico
naar hun belastingbetalers, zonder dat toe te geven. En dan maar verbaasd zijn
over toenemend cynisme ten opzichte van de politiek.

Hoe moet het dan wel? Dat is verrassend eenvoudig, het draaiboek van de
Bradydeals van vijftien jaar geleden kan zo gebruikt worden. Allereerst:
Griekenland moet door met hervormingen, maar leg het toezicht daarop bij het
IMF, dat doet al veertig jaar niks anders, en maak schuldverlichting afhankelijk
van vooruitgang met het IMF-programma. Het IMF brengt geloofwaardigheid, de
Europese Commissie niet. Twee: voeg daarbij echte schuldenvermindering, zodat
Griekenland op een totale schuldenlast uitkomt die in lijn ligt met zijn
betalingscapaciteit. Om de Europese Centrale Bank (ECB) niet in gevaar te
brengen, zou de ECB haar verliezen vanuit het EFSF vergoed moeten krijgen;
linksom of rechtsom komt het toch bij de belastingbetaler terecht, maar zo
overleeft de ECB ongeschonden. Drie: bankenherkapitalisatie moet doorgaan, dat
is het enige goede uit het laatste Brusselpakket. Gekoppeld aan strenge
boekhoudregels zal dat kapitaal goedkoper worden, en niet duurder zoals de
bankierslobby vreemd genoeg beweert, omdat met meer kapitaal elke gestorte euro
minder risico draagt. Alleen zo kan infectie over de grenzen via zwakke banken
gestopt worden. En vier, haal voor de bazooka het Witteveenmechanisme van stal:
een door het IMF geadministreerd, speciaal fonds waar zowel de AAA-eurolanden
als China voor financiering kunnen zorgen. Precies zoals toenmalig IMF-directeur
Witteveen het optuigde in de jaren na de oliecrisis. Transparant, helder en
bevrijd van verdoezelende Europese politici.

Misschien kunnen die zich dan  wijden aan de echte langetermijnagenda: hoe
vermijden we het Japanse  stagnatiescenario en krijgen we weer groei in Europa?
Want dat is natuurlijk de enige goede oplossing voor de schuldenproblematiek.

Sweder van Wijnbergen is hoogleraar economie aan de UvA.

Van die 50 procent blijft voor Griekenland nog geen 15 procent over

Zo schuiven politici extra risico naar hun belastingbetalers

LOAD-DATE: October 31, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              50 of 200 DOCUMENTS



                                NRC Handelsblad

                            29 oktober 2011 zaterdag

Intussen in Den Haag

SECTION: Binnenland

LENGTH: 488 woorden

SAMENVATTING

Deze rubriek beschrijft elke zaterdag de achterkant van het politieke bedrijf.

VOLLEDIGE TEKST:

 Een Kamerlid met een jaarverslag, dát is transparant

Voor een dichte deur staan is niet leuk. Dus verlangen journalisten altijd
'transparantie', een toverwoord in de Haagse politiek. Maar transparantie kan
ook doodslaan. Want wat als een open deur niets anders laat zien dan een hard
werkend, serieus bestaan?

Neem Metin Çelik, sinds een jaar Kamerlid voor de PvdA. De in Turkije geboren
politieman - breed gezicht, middenscheiding, ringbaardje - heeft uit naam der
transparantie gisteren een jaarverslag van zijn verrichtingen op het internet
gezet.  Hij meldt 122 gesprekken met deskundigen, 88 werkbezoeken, en hij geeft
verslagjes van debatten waaraan hij deelnam. Op een kwinkslag of grap is hij
niet te betrappen. Op een spannende onthulling evenmin. Maar transparant, dat is
het zeker.

Een lobbyist in de wandelgangen van de Tweede Kamer oordeelt hard: ,,Aan die man
is voor jullie journalisten geen eer te behalen." Çelik zelf is tevreden over
het eerste jaar. Toch gaat hij komend jaar iets anders doen. ,,Contacten met de
media versterken."

Maar vereist dat niet een andere werkwijze? Denk aan: frivole Kamervragen,
pakkende oneliners en het anoniem leveren van primeurtjes in donkere
parkeerkelders?

Çelik ziet dat niet zitten. ,,Weet u  het klinkt misschien gek voor een
politicus, maar ik ben niet mediageil." Hoe moet dat dan komend jaar? ,,Tja, dat
weet ik eigenlijk ook nog niet precies." (PvO)

De PVV stookt, maar wordt ook zelf uit elkaar gespeeld

Ook deze week wist de PVV weer onrust in de regeringscoalitie te zaaien. Het
begon met een tweet van Geert Wilders waarin hij zei dat trouwambtenaren niemand
mogen weigeren, ook homo's niet: pijnlijk voor het CDA.  Daarna, woensdag, riep
Hero Brinkman het kabinet op te stoppen met de voorgenomen fusie van
Noord-Holland, Utrecht en Flevoland: pijnlijk voor de VVD, die de fusie graag
wil.

Maar er was ook een andere kant. Het was óók de week waarin de oppositie blij
peurde in een barstje in het doorgaans gesloten front van de PVV. Het gebeurde
in een achterafzaaltje. De beroemde klokkenluider  Fred Spijkers zat op de
eerste rij en hoorde hoe PVV'er Marcial Hernandez zich keerde tegen een nieuwe
bemiddelingsronde in zijn zaak.  Die Spijkers had van de overheid al genoeg geld
gekregen, vond Hernandez. Dat krijg je aan Henk en Ingrid niet meer uitgelegd.

Maar hé, dat is gek, meenden Evelien Eijsink (PvdA) en Ineke van Gent
(GroenLinks). Had Hero Brinkman niet onlangs die nieuwe bemiddeling bepleit?
,,Toen ik hem vertelde hoeveel Spijkers al heeft gekregen van de overheid,
schrok-ie zich het apezuur", retourneerde Hernandez.  Nonsens, vonden Eijsink en
Van Gent.  Zo is Hero niet. ,,Die neemt z'n dossiers altijd eerst goed door
voor-ie iets zegt."  Het kan verkeren: Brinkman als held van de oppositie. (RT)

Bijdragen vanPieter van Os en Roeland Termote

LOAD-DATE: October 28, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              51 of 200 DOCUMENTS



                                NRC Handelsblad

                            29 oktober 2011 zaterdag

'Nederland is te veel met zichzelf bezig' Nederland? 'Een provinciaals land'

BYLINE: Martijn van der Griendt; Huib Modderkolk; Freek Staps

SECTION: Zaterdag & Zondag; Blz. 18

LENGTH: 3370 woorden

SAMENVATTING

De gasten maken zich zorgen. Ambassadeurs van ons bevriende landen geven
ongekend openhartig te kennen dat Nederland een in zichzelf gekeerde natie
geworden is. ,,Het is belangrijk dat Nederland naar buiten blijft kijken."

VOLLEDIGE TEKST:

Zet alsjeblieft niet, vraagt de Britse ambassadeur bijna smekend, boven dit
artikel de kop 'Britse ambassadeur waarschuwt Nederland'. En liever ook niet
deze: 'Kan de laatste ambassadeur het licht uit doen?'

Maar het punt wil Paul Arkwright wel gemaakt hebben: ,,Nederlanders gaan
misschien wel naar het buitenland met vakantie. Maar het land sluit zich steeds
verder af voor de buitenwereld. En dat kan de internationale reputatie kwaad
doen."

Dat zijn ongebruikelijk harde woorden. Voor een diplomaat. Van een  bondgenoot
bovendien.

De afgelopen maanden sprak deze krant met acht in Den Haag gestationeerde
ambassadeurs van landen die voor Nederland relevant zijn. België wegens de
geografische nabijheid, Duitsland en Groot-Brittannië als Europese grootmachten,
Pakistan wegens de moslimpopulatie. Japan om zijn economische slagkracht,
Afghanistan wegens de oorlog, India als een van de snelst groeiende economieën,
en Israël als het enige land dat wordt genoemd in het regeerakkoord. Er gingen
ook uitnodigingen naar de ambassadeur van de Verenigde Staten, maar die stond op
het punt van vertrekken. En naar die van China, maar die wees het verzoek af. De
hoogste vertegenwoordigers van de landen die wel wilden meewerken zijn stuk voor
stuk bezorgd en verbaasd over het navelstaarderige Nederland.

Er zijn gradaties - de Belg is aanmerkelijk positiever   - maar de gemene deler
is dat Nederland een naar binnen gekeerd en verward land aan het worden is. Een
eurokritisch land, dat daarmee de eigen economie benadeelt, een land dat ten
onrechte bang is voor buitenlanders die juist nodig zijn om vacatures op te
vullen, en een land waarvan politici en bevolking doen alsof het gevaarlijk is
op straat.

De Israëliër Harry Kney-Tal: ,,Nederland kijkt vol vertwijfeling naar de
toekomst en weet niet welke kant het op moet."

De Duitser Heinz-Peter Behr: ,,Ik krijg de indruk dat jullie te veel met jezelf
bezig zijn."

De Pakistaan Aizaz Ahmad Chaudhry: ,,Overal in de wereld hielden mensen van de
Nederlandse vlag. Die stond voor het oplossen van problemen, niet voor het
creëren ervan."

De Japanner Takashi Koezuka: ,,Het is belangrijk dat Nederland naar buiten
blijft kijken."

En de Indiase Bhaswati Mukherjee: ,,Ik koop op de Haagse markt mijn tomaten bij
de Marokkaan, met wie ik Frans praat. Ik haal mijn kaas en olijven bij een
Nederlands-Frans stel. En bij een Indonesiër koop ik mijn vis. Ik zie het
probleem niet."

Bevoorrechte positie

Diplomaten zijn professionele toeschouwers. Ze worden betaald om de sfeer te
proeven en daarover thuis op evenwichtige en geserreerde wijze te berichten.
Zich uit laten over de binnenlandse politiek van het gastland is niet de
bedoeling. Hun werk is achter de schermen.

Neem de eerste werkdag van de Brit Arkwright en zie ook hoezeer sommige van de
ambassadeurs ook verweven zijn met de Nederlandse dagelijkse politiek. ,,'s
Ochtends was ik bij de koningin, 's middags lunchte ik met toenmalig minister
van Buitenlandse Zaken Maxime Verhagen en zijn Britse ambtgenoot David Miliband,
's avonds had ik een afspraak met Britse parlementariërs. En dat was nog maar
dag één."

De ambassadeurs zijn zich bewust van hun bevoorrechte positie als hoogste
vertegenwoordiger van een bevriende natie in Nederland. En ze buiten die uit. De
Israëlische ambassadeur - die de dag na het interview met pensioen ging - had
met grote regelmaat een wat hij noemde 'tête-à-tête' met minister Uri Rosenthal
van Buitenlandse Zaken.

De ambassade van Pakistan organiseert jaarlijks een hockeytoernooi met
Kamerleden en ambtenaren van Buitenlandse Zaken. Goed voor de contacten. En zo
kwam het dat Hero Brinkman, wiens PVV in het openbaar Pakistan een corrupt land
noemt, dit voorjaar kebab met rijst at bij ambassadeur Chaudhry thuis, in de
residentie. ,,Niet te scherp hoor", zegt Chaudhry. ,,Dat zijn ze niet gewend."

Telt Nederland mee? Voor België wel. Voor dat land is er bijna geen belangrijker
land dan Nederland, in het  buitenlands beleid trekken de twee bijna altijd
samen op. Geen van de ambassadeurs is dan ook zo enthousiast over het kabinet
als de Belgische.

Voor Pakistan - die hier ,,tekenen van islamofobie" constateert  - komen eerst
de buurlanden, zegt ambassadeur Chaudhry: India, China, Iran en Afghanistan. Dan
de wereldmachten VS, Rusland, het Verenigd Koninkrijk, Japan, Duitsland. Op de
derde rang zit de Europese Unie - en daarmee België - en Italië. ,,En daarna
komt de tweede categorie in Europa. In die categorie zit Nederland."

Nederland stond jarenlang bekend om zijn blik naar buiten. Stónd, want de
ambassadeurs constateren dat dit veranderd is. Maar waar Nederland dan precies
moeite mee heeft, daarover heerst verwarring.

Nederlanders zijn kritisch over Europa, begint de Duitser Behr, maar dat hoeft
niet negatief te zijn. Deze ,,euroscepsis" kan een beter functionerend Europa
tot gevolg hebben. Mits het maar niet doorslaat naar klagen om het klagen. Dat
zou contraproductief zijn. Het is überhaupt een kwestie van volksaard, denkt de
Duitser. ,,Nederlanders zijn over alles kritisch."

De Brit Arkwright ziet zowel politieke als economische gevaren van het gegeven
dat Nederland in zichzelf gekeerd is. Volgens hem bestaat de perceptie bij
organisaties als de VN, de EU en de NAVO dat ,,de Nederlandse blik naar buiten
niet meer zo vol vertrouwen is". Het gevaar daarvan? Het kan geld kosten. En:
,,Er is een risico dat een land dat eerst beschouwd werd als een betrouwbare
internationale bondgenoot, nu minder als zodanig wordt gezien."

Ali & Najiba

De ambassadeurs zoeken de oorzaken van de Nederlandse verwarring in een
potpourri van historische gebeurtenissen (de dood van Fortuyn en Van Gogh, de
opkomst van Wilders), economische problemen (de eurocrisis) en sociale en
demografische eigenaardigheden. Dit zegt de Israëliër Kney-Tal: ,,Er is een
crisis in de Nederlandse familiestructuur ontstaan." Als hij met zijn
kleinkinderen naar de Efteling gaat, ziet hij kinderen met één ouder. ,,Zelden
met allebei." Dat doet hem denken aan de Verenigde Staten, aan de armste
bevolkingsgroepen daar. Aan zwarte Amerikanen. Kney-Tal maakt zich zorgen over
de afbrokkelende familiewaarden in Nederland. Minder religie in de maatschappij,
meer druk op familiewaarden. ,,Dat de kerken leegstaan of worden gebruikt voor
een concert, dat zegt iets."

Van Henk en Ingrid, de door de PVV bedachte 'ijk-Nederlanders', hebben alleen de
Belg en de Brit gehoord. Als hij dan snapt wie en wat er mee bedoeld wordt,
begint de Afghaan Enayatullah Nabiel te gniffelen. Mag hij een voorstel doen?
Vanaf nu, zegt hij, moeten we deze Nederlanders maar Ali & Najiba noemen.

Volgens de ambassadeurs is Henk oprecht hardwerkend en bangig voor immigranten
(de Brit), behoort hij niet tot de ,,grachtensocialisten" (de Belg), lijkt hij
op de typische Duitser (zegt de Duitser) en als hij je niet kent, wil hij ook
niet met je praten (de Afghaan). Ingrid houdt het gezin bijeen maar ,,verknalt
haar carrière voor een vent door deeltijd te werken terwijl ze denkt haar
loopbaan te helpen door zich flexibel op te stellen" (de Indiase). Samen zijn ze
vervreemd van de politiek en aangetrokken door Geert Wilders, daarover is
iedereen het wel eens. ,,Ze vragen zich af wat met hun land gebeurt", zegt Harry
Kney-Tal uit Israël. ,,Ze weten het niet."

Is dat een terechte vraag? ,,Het laat de ongerustheid van mensen zien. Iets zit
ze dwars." Of wordt tegen ze gezégd dat iets hun dwars zit? Komaan, zegt
Kney-Tal. ,,Nederlanders zijn intelligent. Politici kapen dat gevoel en gaan
ermee aan de haal. Ze zetten het in voor eigen gewin." Heeft de ambassadeur het
misschien over Alexander Pechtold? ,,Nee, doe nog eens een gok." Hij heeft het
over Wilders. ,,Ja, daarin zie je dat veranderend Nederland: toen ik hier kwam
in 2005 was hij een eenmansfractie. Nu is hij in de peilingen de tweede partij
van het land." Is Kney-Tal het met Wilders eens? ,,Het is soms beter niet te
reageren."

Sahar en Mauro

Israël is het enige land dat genoemd wordt in het regeerakkoord, de banden
moeten nog beter en Wilders is overtuigd aanhanger van Israël. Ambassadeur
Kney-Tal zegt nu alleen dat die steun ,,aardig" is, maar ,,Israël niet verder
helpt." Politiek gaat ook over het sluiten van compromissen, zegt de diplomaat.
,,En dat doet Wilders niet."

De politieke macht van Wilders is volgens Frank Geerkens eenvoudig te duiden -
iedereen in België snapt dat hij niet in de regering zit. De Brit Arkwright ziet
dat anders: ,,Mensen begrijpen wél dat er een soort verband is tussen Wilders en
de regering. Mensen begrijpen níét dat Wilders formeel geen deel uitmaakt van
die regering."

De Duitser Behr wil het hebben over het beleid, over integratie. Het goede
nieuws is dat de 24 zetels van de PVV bewijzen dat Nederland het onderwerp
serieus behandelt. Maar de gedachte erachter deelt hij niet. ,,Jullie nemen het
zo serieus omdat jullie het als een probleem zijn gaan beschouwen. Dat is het
niet." Een uitdaging wil hij het wel noemen, maar verder wil Behr niet gaan.
,,Het is de uitdaging immigranten de juiste middelen aan te reiken om beter te
integreren."

Er is nog meer kabinetsbeleid van het afgelopen jaar waarop de ambassadeurs
onverwacht harde kritiek hebben. Bijvoorbeeld op het beleid rond minderjarige
asielzoekers. Voor Sahar, het 14-jarig Afghaanse meisje uit Leeuwarden, heeft
minister Leers (Inmigratie en Asiel, CDA) na flinke politieke consternatie een
uitzonderlijke bepaling bedacht zodat ze in Nederland mocht blijven. Voor de
Angolese jongen Mauro (18) lijkt er geen verblijfsvergunning in te zitten.
Ambassadeur Enayatullah Nabiel zegt dat ,,iedereen van de ene naar de andere
plek toe zou moeten kunnen verhuizen. Deze planeet hoort toe aan alle menselijke
wezens." En daarom, zegt Nabiel, is Nederland ,,erg provinciaals bezig".

Nog een laatste kritiekpunt dan. Iets eigenaardigs heeft de Israëlische
ambassadeur opgemerkt aan de Nederlandse verzorgingsstaat. Als hij ziek is, wil
hij een dokter zien. Kney-Tal: ,,Dan bel ik de dokter, maar krijg ik de
assistent aan de lijn. Ik beschrijf de symptomen waarop zij zegt: drink maar wat
thee en kom over twee dagen anders eens langs." Waarom zegt ze dat, vraagt hij
retorisch. ,,Omdat het in Nederland makkelijk is thuis te blijven van je werk.
Je belt je baas, zegt dat je ziek bent en je blijft thuis. Op de ambassade hier
is zo een aantal mensen al maanden afwezig. I hate this system."

Maar. Na alle negatieve constateringen zijn er ook complimenten. De Japanner is
nog steeds overdonderd door de steun die zijn land kreeg na de aardbeving van
maart. De Indiase had hier nog nooit het gevoel dat ze haar tas goed moest
vasthouden uit angst voor dieven. En de Pakistaan roemt onze duidelijkheid. ,,Ik
neem niet te veel van jouw tijd, jij niet te veel van de mijne."

De Belgische ambassadeur Geerkens, die vóór Nederland in vier buitenlanden
woonde, verpakt zijn advies diplomatiek als compliment. ,,Wij Belgen kunnen van
Nederland leren communiceren. Hoe we een boodschap overbrengen, hoe we moeten
praten. Maar wat Nederland van ons kan leren is luisteren."

'Nederland kijkt vol vertwijfeling naar de toekomst'

'Jullie nemen integratie zo  serieus, jullie vinden het een probleem. Dat is het
niet.'

Enayatullah Nabiel van Afghanistan

De inrichting is nog spaarzaam, de  gordijnen hangen nog niet al te vast  aan
het plafond. Op de grond ligt een Afghaans tapijt  en op  tafel naast de thee
een paar schaaltjes. Pistachenootjes en gevulde koeken. Een veelzeggende
combinatie.

Enayatullah Nabiel, ambassadeur  namens de Islamitische Republiek  Afghanistan,
zit met zijn gasten op het groenlederen bankstel in de Haagse woning die sinds
kort de Afghaanse ambassade in Nederland is. De eerste ooit, zegt hij.

Hij vertelt over de Nederlandse gastvrijheid. Laatst reed hij door Rotterdam en
zijn navigatiesysteem bracht hem naar een opengebroken straat. Op de stoep stond
een groepje jonge dames, meisjes eigenlijk. Hun Engels was niet zo goed en hoe
graag ze hem ook wilden vertellen hoe hij de stad  uit moest rijden, het lukte
niet.

De  meisjes - eentje met een hoofddoek,  benadrukt de ambassadeur - sprongen op
hun fiets. Volg ons!

En zo reden ze anderhalve kilometer door  Rotterdam. Drie meisjes op de fiets,
de ambassadeur in zijn  dienstauto er achteraan. Typisch Nederlands? Nou, zegt
hij, in ieder geval typisch voor immigranten. Hij denkt na. Het zullen wel
Marokkanen of Turken geweest zijn.

Enayatullah Nabiel van Afghanistan

Eerst een verontschuldiging: die vlek op de schouder van zijn verder schone
overhemd komt van zijn kleinste. Dan vertelt Frank Geerkens, de Belg, dat hij
zijn zoon van 23 excuses moest maken voor de nieuwe standplaats.

Vanuit Brussels standpunt bezien is Den Haag misschien een prominente functie,
maar als exotische vakantiebestemming schiet het wel een beetje tekort. Ook zijn
vrienden hadden hem bijvoorbeeld liever in Rome of Bangkok gezien. Eerder zat
hij in Los Angeles en Azerbajdzjan.

De taal werkt hier in zijn voordeel, de geografische nabijheid, de vergelijkbare
politieke discussies. Voert Nederland een wietpas in? Dan heeft dat effect voor
Belgische blowers. Wil een staatssecretaris de Hedwigepolder wel of niet laten
onderlopen? Dan is het spitsuur voor de ambassadeur. Wordt in Nederland gewerkt
aan een pensioenakkoord? Dan kan hij Agnes Jongerius van de FNV op de residentie
uitnodigen.

Zijn dat van die voordelen van kleine buurlandjes? ,,Ach", zegt Frank Geerkens.
En, helemaal enthousiast: ,,Dat moet u als laatste zin opschrijven. Dat u dat
zegt, en dan mijn 'ach'."

En dat wij dan als journalisten vragen: 'wat nou ach'? Dan hééft hij het niet
meer. Proestend: ,,Doe eens normaal man!"

Frank Geerkens van België

Paul Arkwright en zijn kinderen zijn de enigen die hier met  helmpjes op
fietsen. Nederlanders hechten nou eenmaal, zegt hij, aan hun onafhankelijkheid.
Daarom weigeren ze  iets beschermends  te dragen.

Arkwright is al een flink deel van  zijn leven weg uit eigen land. Hij gaf
Engelse les in Japan, werkte in West- Berlijn toen de Muur viel. Later bij  de
VN in New York met als aandachtsgebieden Liberia en Haïti. Toen naar Parijs en
Brussel. Ondanks de verschillende landen zegt hij in bijna accentloos Nederlands
minderheidsregering,  Bernard Wientjes, gedoogakkoord. Al is dat laatste niet te
vertalen als hij rapporteert  aan Londen. Tolerance agreement?  Toleration
agreement?  Met  steun van, is het geworden. Hij kijkt  trots. Nu alleen nog een
decent biertje in een Haagse pub.

Paul Arkwright van Groot-Brittannië

Overal waar Takashi Koezuka zich beweegt, wordt precies gehandeld. De Lexus met
gordijntjes waarin zijn chauffeur hem aflevert, stopt precies voor de
hoofdingang van de ambassade. Centimeter achteruit, twee vooruit, dan komt
Koezuka eruit.

In de antichambre komen drie medewerkers achter elkaar zich verontschuldigend
afvragen of er genoeg thee en koffie is voor het gezelschap. Elke keer dat de
deur open zwaait, staat iedereen op. Het zou maar zo de ambassadeur kunnen zijn.

Op zijn kaartje staat een functieomschrijving. Ambassador Extraordinary and
Plenipotentiary. Het is de meest klassieke omschrijving van het ambt, nauwelijks
vertaalbaar. Het gesprek duurt 61 minuten, waarin de Buitengewoon Gevolmachtigd
ambassadeur 37 maal zijn dank uitspreekt voor de  compassie, steun en
solidariteit die volgde op de rampen in Japan dit voorjaar.

Een half jaar voor de ramp kwam Koezuka  hier aan. Tussen Schiphol en Den Haag
zag hij precies wat hij verwachtte: windmolens langs de A4 en groene weiden bij
Leiden. Maar niets heeft hem meer geraakt, hij zegt het nog maar eens, dan de
steun en solidariteit van de Nederlandse bevolking met Japan. Brieven en
steunbetuigingen blijven maar binnenstromen. Nog steeds.

Takashi Koezuka van Japan

Regelmatig zegt Aizaz Ahmad Chaudhry tegen Pakistani in Nederland dat ze hun
nieuwe thuis hebben gekózen. En daarom moet je je aan de regels van dit huis
houden. Toen hij in 2009 aankwam zag hij een open samenleving. Naar buiten
gekeerd. Nu niet meer. De maatschappij -  zijn vrouw en Chaudhry doen zelf
boodschappen - verandert. Hij ziet tekenen van islamofobie. Toch kan hij zich
als moslim ontspannen. Doordat contacten met Nederlanders overzichtelijk zijn.
Toen Mark Rutte nog Kamerlid was, gaf hij de ambassadeur zijn 06-nummer. Hij
mocht altijd bellen. Maar nu is hij terughoudend. Een premier zal het wel druk
hebben.

Aizaz Ahmad Chaudhry van Pakistan

Het is laatste interview dat hij geeft als ambassadeur van Israël - de dag erna
gaat hij met pensioen - en dat uitgerekend met de krant die volgens hem past in
het rijtje 'te kritisch voor Israël'. Ook Nederland, zegt Harry Kney-Tal, heeft
te maken met een nieuwe vorm van antisemitisme. Was het eerder extreem-rechts en
eng, nu is het bon ton. Op de universiteit scoor je er een date mee. En dat
baart hem zorgen.

Als ervaren diplomaat merkt hij dat de houding ten opzichte van Israël is
veranderd. De Israëlische kant van het verhaal wordt niet langer gehoord, we
worden genegeerd.

Dat geldt niet voor de contacten met Nederlandse politici die Kney-Tal heeft.
Zonder schroom stelt hij dat hij regelmatig met alle belangrijke politici
overlegt, ook privé. Kney-Tal is bijzonder openhartig over Nederland, dat hij in
vijf jaar snel zag veranderen en onzekerder worden.

Die onzekerheid ziet hij wel op straat, niet bij de Albert Heijn; de prijs van
yoghurt is al vijf jaar hetzelfde. Aan het begin van het gesprek zegt hij te
hopen dat zijn opvolger in Nederland er in slaagt goed om te gaan met zijn
laatste interview. Tegen de tijd dat het gepubliceerd wordt, zit Harry Kney-Tal
alweer in Israël.

Bhaswati Mukherjee van India

Bhaswati Mukherjee had geen cent te makken, maar ze wilde zo graag naar
Amsterdam, naar het Anne Frank Huis. Het was 1979, ze was jong - érg jong, zegt
ze - en werkte in Parijs als derde secretaris op de ambassade. Ze ging met een
groepje vrienden, stapte achterop de motor bij een erg aantrekkelijke jonge
Fransman, ze glimt er nog van. En Amsterdam, dat was toen een leuke stád! Nog
zonder van die gratis-drugs-plekken. Het was meer van bier drinken en Duitse
worsten eten.

Ze staat nog steeds midden in het culturele leven. Kijk, haar cd. Tides of
eternity heet-ie, een eerbetoon aan de eerste Indiase winnaar van een
Nobelprijs, de 150 jaar geleden geboren dichter Gurudev Rabindranath Tagore.

Ze had ons een slap welkomsthandje gegeven. Polsblessure. Komt van al dat
afwassen, grapt ze. Dat doet ze zelf, in haar residentie in Wassenaar. Het is er
kalm, ze kan lange wandelingen maken met haar 4,5 jaar oude Amerikaanse Cocker
Spaniël.

Want ze kwam zonder man. Amsterdam is ze sinds die ene keer ruim dertig jaar
geleden niet meer binnengereden op een motor. Misschien is er wel iemand,
glimlacht ze. Een interessante Nederlander misschien?

Heinz-Peter Behr van Duitsland

1974. Heinz-Peter Behr spreekt het jaartal uit met een brede grijns. Voor
Nederlanders is de verloren finale in en tegen West-Duitsland een pijnlijke
herinnering, maar de Duitse ambassadeur kan het zich permitteren om pesterig te
antwoorden op de vraag wat zijn eerste kennismaking met Nederland was.

Voetbal komt vaak terug, de ambassadeur gebruikt het als taal waarin de
buurlanden elkaar verstaan.

Wat hij vooral tijdens het gesprek zou willen zeggen staat op de stapel A4'tjes
die voor hem op de koffietafel liggen. Leitfaden, staat er boven in het Duits.
Leidraad. Let me first stress how much we value the Netherlands, dan in het
Engels. En: Our military and police cooperate closely.

Duitsers en Nederlanders, veel verschillen ziet hij niet. Want wat doet een
Nederlander met zijn tijd? Hetzelfde als een Duitser. Het typisch Nederlandse
stel in Zeeland, voor de caravan in de zon. Barbecuen, bier drinken. Voor de
lunch gaan ze naar een friettent die, als je de eigenaren een beetje kent, ook
stiekem bier verkoopt. Ze praten over familie, de euro en over voetbal. Altijd
weer voetbal.

En wat is  bijzonder is aan de Duits-Nederlandse grens? Dat is de meest
erotische grens van Europa. Nergens worden meer mensen verliefd op elkaar. Hij
weet het zeker.

LOAD-DATE: October 31, 2011

LANGUAGE: DUTCH; NEDERLANDS

GRAPHIC: Foto Martijn van de Griendt

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              52 of 200 DOCUMENTS



                                NRC Handelsblad

                           27 oktober 2011 donderdag

Wolfgang Rihm: ik componeer zomers of bedompt

BYLINE: Mischa Spel

SECTION: Cultureel Supplement

LENGTH: 1582 woorden

SAMENVATTING

De productiviteit van componist Wolfgang Rihm is ongeëvenaard. Zijn werk staat
dit seizoen centraal in de ZaterdagMatinee.

VOLLEDIGE TEKST:

Karlsruhe Hauptbahnhof. Ook een halve eeuw geleden had je componist Wolfgang
Rihm (59) hier kunnen tegenkomen. Anders dan zijn muziek en zijn reputatie heeft
Rihm zelf zijn geboorteplaats nooit achter zich gelaten. ,,Ik mis hier niks",
zegt hij. ,,Ik heb ook een huis in Berlijn, maar uiteindelijk doet het er niet
toe. Inspiratie vind je niet in je omgeving. Die moet uit jezelf komen. Al kun
je hier wel mooi langs de Rijn wandelen." Zuid-Duitse herfstzon brandt op zijn
visserspet. Daaronder scherpe bruine ogen, grijze wapperkrullen, een groot
lichaam.

Rihm is geen man van makkelijke muziek of van makkelijke geschriften.  Zijn
Schrifte und Gespräche, door uitgeverij Schott uitgegeven in twee kloeke
bundels, bevatten een schat aan humor, inzicht en oorspronkelijkheid, maar
alleen voor wie bereid is zich door alinealange zinnen in doorwrocht Duits en
een uitstervend universeel referentiekader heen te lezen. Moeiteloos stel je je
voor hoe Rihm met zijn stadgenoot en vriend, filosoof Peter Sloterdijk, boven
een stevige lunch van gedachten wisselt over de Europese cultuur.

,,Wolfgang Rihm had ook schrijver of schilder kunnen zijn. Hij werd componist:
hij uit zich in noten", heet het in de officiële biografie van zijn uitgever.
Hij knikt. ,,Ik heb wel eens geschilderd, hoor. Maar ik kan het niet. Ik ben
componist."

Rihm vindt zijn weg naar een Italiaans restaurant, waar de ober hem omarmt als
een oude vriend. Kokkels komen er, pizzabrood, salade en sappige, bordvullende
kalfskoteletten met citroen. Met tiramisu en espresso na, want anders heb je
niet echt gegeten. Aan de overkant van de straat steekt een passant enthousiast
zijn hand op. ,,Herr Rihm! Ik houd van uw muziek!"

Maar wees wijs, en vraag hem niet naar die muziek. ,,Altijd diezelfde vragen",
zucht hij dan - half wanhopig, half narrig. ,,Wat ik met muziek wil zeggen, zegt
mijn muziek."

Bermudadriehoek

Rihm wordt in maart zestig. Daar wordt internationaal veel aan gedaan. In
Nederland loopt zijn muziek als rode draad door de programmering van de NTR
ZaterdagMatinee, die in het Amsterdamse Concertgebouw dit seizoen zes concerten
vult met zijn muziek en die van verwanten.

Waar overal de ondergang van de beschaving wordt afgekondigd, bewijst ,,een
genie als Wolfgang Rihm dat de grote muziektraditie van het Avondland nog
springlevend is", meldt de brochure van de door bezuinigingen op de
omroepensembles bedreigde Matinee.

Rihm lacht om de formulering. ,,Iemand die zestig wordt en navenant volgezogen
is met wat Europa aan cultuur te bieden heeft, wordt snel een symboolfiguur.
Begrijpelijk. En goedbedoeld. Maar met waar het echt om gaat, heeft dat
natuurlijk allemaal niks te maken."

Zijn muziek, bedoelt hij dan. ,,Ik representeer niks, en mijn muziek doet dat
ook niet. Ik denk ook niet dat muziek er per se beter of interessanter van wordt
als zij dat wel doet. Je moet kiezen: of je bent een scheppend componist, of je
gaat op congressen zeggen wat je allemaal vindt van de wereld. Nederland heeft
te maken met de opmars van Henk en Ingrid,  hier in Duitsland houden 'Dieter und
Irma' zich vooralsnog gedeisd. Ik kies ervoor mijn energie te besteden aan mijn
werk. Daarin geef ik tekens over wat ik vind en denk - voor wie ze wil verstaan.
Een publieke rol past ook niet bij me. Ik ga ook niet al mijn
verjaardagsconcerten bijwonen. Koos ik daarvoor, dan werd ik een wuivende
jubilaris zonder actuele betekenis. Een levend souvenir van mezelf." Walgende
grimas boven de tiramisu.

De realiteit is omgekeerd. Geen lege dagen gevuld met erepraatjes, maar een
leven dat zonder pauze van de ene opdracht naar de volgende snelt. Tegen de
vijfhonderd werken telt zijn oeuvrelijst op dit moment. Het geheim achter die
onstuitbare productiviteit is zijn compositorisch uitgangspunt: dat zijn
muzikale invallen vrijelijk mogen stromen in zijn 'Bermudadriehoek' - de
werkruimte die loopt van bureau naar lessenaar naar vleugel. Een computer heeft
hij niet. Communicatie gaat per fax, want dan kan hij nadenken over
formuleringen. ,,Nu tref je me terwijl mijn gedachten wazig zijn. Ik heb zo
ingespannen gewerkt aan een nieuw stuk dat praten voelt alsof er kauwgom aan
mijn kaken zit.  Gefaxte vragen hadden waarschijnlijk een veel beter antwoord
gekregen."

Seraphin

Zulke twijfel is in zekere zin ook de motor achter Rihms muziek. Zijn
composities wellen uit elkaar op, elk stuk is een frisse poging te zeggen wat
gezegd moet worden. Veel van Rihms stukken zijn onderdeel van een reeks. Zijn
nieuwe symfonie Seraphin, vorige week de opening van de vermaarde Donaueschinger
Musiktage, kent vele - onderling zeer verschillende - naamgenoten, als loten aan
één muzikale stam.

Aan systemen heeft Rihms werk zich daarbij noodzakelijkerwijs steeds onttrokken.
Rihm is Rihm; zijn muziek ontstaat terwijl die wordt geschreven. ,,Ik heb
tijdens het componeren hooguit een vage notie van waar mijn horizon is, en of de
lichtval daar fel zomers is, of juist donker en bedompt", zegt hij. Toen het
modernisme halverwege de jaren zeventig nog geordende structuren predikte, liet
Rihm zes slagwerkers razend bulderen in Dis-Kontur.

Toen was hij dissident, nu is hij arrivé. Hij haalt zijn schouders op. ,,Ik ben
altijd mijn eigen gang gegaan. Elke tijd schept zijn eigen verboden. Zeker,
muziek is nu overal en iedereen kan alles beluisteren. Maar opent een brede blik
op de wereld ook het innerlijke oor?  De kwaliteit van muziek hangt niet af van
het materiaal waarmee die kwaliteit wordt bereikt. Dat besef is wezenlijk."

Theatraal, expressief  - dat is Rihms muziek altijd. Hoekig ook, in de
afwisseling tussen sferen. Gul in de orkestrale gestiek. Zijn oeuvre is in wezen
veelvormig; dat dwingt zijn werkopvatting  af. Elk stuk vertegenwoordigt een
eigen klankwereld. De brede bespiegelingen van Quid est Deus (2007) laten zich
lastig vergelijken met de verrassingskleuren en geweldsuitbarstinkjes in Jagden
und Formen (1995-2001). En  de elegische cantilenen in het vioolconcert Lichtes
Spiel (2009) hebben weinig te maken met de dansante uitbundigheid van
Tutuguri-cyclus (1980-1982).

Klassiek

Rihm woont in een negentiende-eeuws reuzenappartement met hoge plafonds en muren
vol boeken, partituren, cd's. Achter alles zit een verhaal.  ,,Wat heb je daar?
Ah, Oedipus tyrannus van Orff! Orff heeft een slechte naam, maar in die stukken
heeft hij als het ware het hele orkest opnieuw uitgevonden. Kijk maar naar de
bezetting. Vier piano's, zes hobo's, vier harpen, 32 man slagwerk. Opmerkelijk!
Zijn reputatie kantelt nog wel eens, vermoed ik."

Als hij zo over muziek praat, herken je Rihm de docent. Hij geeft compositieles
aan het conservatorium, al jaren. Dat lijkt vreemd, getuige zijn stroefheid als
spreker over compositorische processen. ,,Maar ik zeg ook niet veel tijdens
lessen", pareert hij. ,,Soms zwijg ik alleen, als een psychotherapeut. Bij de
een duurt het lang, bij de ander kort. Maar uiteindelijk moet de muziek toch uit
henzelf komen." Wie studeerde bij Rihm, klinkt daardoor als zichzelf. ,,Nou...
soms hoor ik wel muziek van leerlingen waarin mijn invloed zich doet gelden.
Maar is dat erg? Schönberg reflecteerde op Bach. Dat maakt hem geen epigoon van
Bach."

Op Rihms tafel ligt zijn werk van vanochtend nog open. Nähe Fern (I, II, III en
IV) heet het; het moet een korte cyclus worden waarin Rihm aansluit op de
symfonieën van Brahms.  De titel refereert aan Brahms conservatieve reputatie in
zijn eigen tijd, legt hij uit. ,,Progressief dat waren in Brahms dagen de
symfonieën van Rubinstein - nu totaal vergeten.  Zo gaat het altijd. Willem de
Kooning gold als ouderwets omdat hij figuratief schilderde; nu pas ziet men zijn
kracht. In Mozarts tijd leefde er ook geen besef dat Mozart het genie was en
zijn tijdgenoten niet. Stel je voor dat dat wel zo was! Lopen twee componisten
over straat: 'Hallo! Ik ben klassiek! Ben jij ook klassiek?' Hij lacht
hartelijk.

Maar toch, een beetje 'klassiek' ben je wel wanneer de ZaterdagMatinee een serie
wijdt aan je oeuvre -  met nieuw werk naast oud, dat hij uit principe nooit
afwijst. ,,Nee zeg, bah, zo ben ik niet. Ik ben weliswaar niet meer wie ik
twintig jaar geleden was, maar wat ik toen wilde zeggen met mijn muziek hoor ik
nog steeds met belangstelling aan. Ik hoef me er niet voor te schamen. Er zit
veel waarheid in."

Zaterdag klinkt ook nieuw werk: de première van zijn cantate Der Maler träumt,
op tekstfragmenten uit een visionaire speech van de schilder Max Beckmann uit
1938. Over Rihms muziek - nee, daar moesten we het maar niet over hebben. De
tekst, díé trof hem. ,,Want die bergt in de kern een oproep tot kunstzinnige
vrijheid. Daar gaat het om."

Serie 'Rihm Resonanz' 29 okt. 14.15 Concertgebouw Amsterdam. Live op Radio 4.

Expressieve vrijheid en emotie

Wolfgang Rihm (Karlsruhe, 1952) is de productiefste én een van de meest
uitgevoerde componisten van het moment. Na voltooiing van zijn studies
muziektheorie en compositie baarde hij opzien met zijn Morphonie (1974), omdat
het expressionisme van zijn muzikale taal contrasteerde met het modernisme van
componisten als Pierre Boulez en Karlheinz Stockhausen, bij wie Rihm het jaar
daarvoor lessen volgde. ,,Muziek moet vol emotie zijn, de emotie vol
complexiteit", zei hij ooit. Op het Holland Festival van dit jaar was zijn opera
Dionysos een matig succes.

Rihm is ook hoofd van het Instituut voor Moderne Muziek aan het conservatorium
van Karlsruhe.

LOAD-DATE: October 27, 2011

LANGUAGE: DUTCH; NEDERLANDS

GRAPHIC: 'Jagden und Formen (Zustand 2008)' van Wolfgang Rihm uitgevoerd door
Sasha Waltz en Ensemble Modern
Foto Dominik Mentzos
Wolfgang Rihm
Foto Universal Edition / Eric Marinitsch

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              53 of 200 DOCUMENTS



                                NRC Handelsblad

                            25 oktober 2011 dinsdag

Geefwet onder vuur PVV

BYLINE: Erik van der Walle

SECTION: Cultuur

LENGTH: 521 woorden


De PVV wil de invoering komend jaar van de superaftrek bij giften aan culturele
instellingen verhinderen. Kamerlid Roland van Vliet heeft een motie in
voorbereiding waarmee hij dit spraakmakende onderdeel uit de Geefwet wil
elimineren. Culturele instellingen hoopten met de extra aftrek bij giften de
bezuinigingen van de overheid voor een deel te kunnen compenseren.

Komende maandag wordt de Geefwet, die het geven aan goede doelen fiscaal
stimuleert, besproken. De door staatssecretaris Frans Weekers gepresenteerde wet
ligt onder vuur bij veel partijen. Het is zeker niet uitgesloten dat de motie
van fiscalist Van Vliet op een meerderheid kan rekenen.

Volgens Van Vliet van gedoogpartner PVV speelt het Rijk via de multiplier ,,voor
Sinterklaas". ,,Op deze manier moeten Henk en Ingrid de vrijgevigheid van hun
rijke buurman bekostigen. Dat zie ik echt niet gebeuren."

Jaarlijks wordt in Nederland voor 4,7 miljard euro aan goede doelen gegeven,
maar aan culturele instellingen wordt relatief weinig gedoneerd. Om dat te
veranderen zouden giften aan culturele instellingen vanaf komend jaar voor 150
procent kunnen worden afgetrokken. Dat betekent in de praktijk dat de overheid
aan een gift van 1.000 euro maximaal 78 procent bijdraagt. ,,Dat is eigenlijk
vragen om frauduleuze constructies", zegt Kamerlid Ed Groot (PvdA). Hij vindt
het nog te vroeg om de extra aftrek - de zogeheten multiplier - nu al af te
serveren. ,,Ik wil eerst kijken of bedrijven niet meer mogelijkheden kunnen
krijgen voor aftrek bij de winstbelasting. Daar geldt nu een maximum voor van
5.000 euro en dat is natuurlijk heel weinig voor bedrijven. Bij particulieren
gaat het om een aftrek van 78 procent, bij bedrijven van minder dan 50 procent
[op de vennootschapsbelasting]. Dat is een heel verschil."

Ook Pieter Omtzigt (CDA) is kritisch op de extra aftrek. ,,Onder meer omdat die
ten koste gaat van de subsidie op het onderhoud van monumenten. En die is ons
dierbaar." Omtzigt weet nog niet of hij de multiplier volledig wil zien
verdwijnen. ,,Maar als we aan de ene kant vinden dat instellingen niet voor 80
procent afhankelijk mogen zijn van rijkssubsidie, moeten we er dan wel voor zijn
om giften via de belastingen voor 78 procent te subsidiëren?" De VVD-fractie
zegt in een schriftelijke inbreng rond de Geefwet gereserveerd te staan met
betrekking tot de extra aftrek.

Van Vliet wil ook verhinderen dat aan culturele instellingen met rijk beloonde
bestuurders fiscaal vriendelijk gedoneerd kan worden. ,,Ik kom ook met een motie
waarin wordt geregeld dat giften niet kunnen worden afgetrokken als ze verstrekt
zijn aan instellingen met bestuurders die boven de balkenendenorm zitten." De
PVV heeft hiervoor de handen ineengeslagen met de VVD. ,,Als er zoveel wordt
verdiend, kan het wat mij betreft geen goed doel meer zijn." Ook instellingen
met bestuurders die eerder zijn veroordeeld moeten volgens Van Vliet in de
toekomst worden uitgesloten van giftenaftrek.

Komende maandag wordt de Geefwet samen met het Belastingplan 2012 door de Tweede
Kamer besproken. In de week van 14 november wordt er definitief over de
belastingplannen gestemd.

LOAD-DATE: October 25, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              54 of 200 DOCUMENTS



                                NRC Handelsblad

                            22 oktober 2011 zaterdag

Een oud kanon en de strijd om de zaterdagavond

SECTION: Media

LENGTH: 1650 woorden

SAMENVATTING

Paul de Leeuw keert terug op tv, met een show die een beetje pijn doet. Hij is
het publieke wapen in de strijd om de families op zaterdagavond.

VOLLEDIGE TEKST:

Toch nog onverwachts keert Paul de Leeuw vanavond terug op televisie. Op prime
time zaterdagavond nog wel, half negen, van oudsher het tijdstip in de week dat
de meeste families voor de tv zitten.

De Leeuws snelle terugkeer is onverwacht omdat iedereen er vanuit ging dat hij
een pauze zou nemen na het debacle van zijn Madiwodovrijdagshow, die ongeveer
een vijfde haalde van de kijkcijfers van zijn successhows. Zijn Mooi! Weer de
Leeuw trok 1,8 miljoen kijkers, bij de kortstondige opvolgers, Lieve Paul en X
De Leeuw was dat al gezakt naar rond de miljoen. De Madiwodovrijdagshow haalde
zo'n 347.000 kijkers. Ok, dat was late-night op Nederland 3, een 'slecht bekeken
tijdslot', maar toch veel te weinig.

Nu De Leeuw, op eigen verzoek, toch terug is op de zaterdagavond, wil hij
gezelligheid en stekeligheid combineren. PAU!L moet iets terugbrengen van de
oude scherpte. Vandaar de 'au!' in de titel, ,,omdat het leven ook pijn doet''.
De Leeuw in het persbericht: ,,We willen een zaterdagavondprogramma met voor
ieder wat wils. Scherp, pittig, met amusement voor jong en oud. En dat schurende
onderwerpen niet schuwt. Ik heb in ieder geval weer heel veel zin om als vanouds
alles uit de kast te trekken."

Misschien vindt De Leeuw een uitweg voor het dilemma van zijn imago; hij is
begonnen met een gemeenzame, soms onbeschofte behandeling van zijn gasten, met
enerzijds harde grappen, anderzijds de opvallend makkelijke omgang met zieken,
zwakzinnigen en het gewone volk, wat tot afwisselend enerverende en roerende tv
leidde. Wat schoftengedrag betreft is hij ingehaald door types als Rutger
Castricum. En De Leeuw is zelf ook veranderd. Zo schoof hij steeds meer op
richting gezellige, drukke knuffelbeer.

Tv-critici vroegen zich al af of De Leeuw zijn langste tijd had gehad.  Een
groot tv-talent, maar wat geef je hem te doen? Sander van den Eeden,
eindredacteur van PAU!L: ,,Wat moet Paul doen? Steeds weer kreeg hij ongevraagde
adviezen. Tegelijk probeerde hij als producent  programma's te pluggen waarin
hij niet zelf te zien was, en kreeg hij steeds te horen: ,,Maar dat moet jij
zelf doen". Zijn frustratie hierover leidde tot het programma-onderdeel: 'Dat
moet Paul doen' (zie kader).

Van den Eeden: ,,Paul kwam er achter dat niet alles wat hij aanraakte, meteen
goud werd. Hij heeft wel meer programma's gemaakt waarvan de kijkcijfers
tegenvielen, maar die kregen dan wel de waardering of op zijn minst de
welwillendheid van de critici. PaPaul werd bijvoorbeeld slecht bekeken, maar
kreeg wel de Nipkowschijf. Voor de Madiwodovrijdagshow kreeg hij de hoon van
critici én publiek. Later werd het veel beter, maar toen was het beeld al
gevestigd."  Ook Van den Eeden  had De Leeuw aangeraden om een tijdje pauze te
nemen: ,,Het kan toch, dat de mensen even geen zin in je hebben? Zeker als je zo
aanwezig bent als hij. Maar een stapje terug: zo is hij niet. Hij wilde héél
graag, hij gaat maar door. Ik bewonder die mentaliteit; geweldig om  hem te zien
vechten, struikelen en weer opstaan."

De terugkeer van De Leeuw op de zaterdagavond is niet alleen het verhaal van de
verrijzenis van een gestruikelde tv-ster. Het gaat ook over strijd om de
kijkcijfers van de publieke omroep en RTL. Wie is de grootste familiezender?
Blijft dat Nederland 1 of wordt dat RTL 4?

De publieke omroep heeft het moeilijk. Onder vuur vanuit Den Haag, aan de
vooravond van grote bezuinigingen,  en nu rukt ook nog commerciële concurrent
RTL op. De publieke omroep is nog altijd marktleider: de hoogste kijkcijfers als
je de drie netten optelt, maar RTL komt steeds dichterbij. En wat betreft de
avonden ging RTL de laatste twee weken de publieke omroep voorbij. Dat ligt
vooral aan  de vrijdag- en de zaterdagavond - wat kijkers betreft de
belangrijkste avonden.

Op vrijdag heeft RTL 4 The Voice of Holland - op weg naar de vier miljoen
kijkers. De zaterdag heeft de zender vast in handen met drie hits achter elkaar:
Ushi & The Family (vorige week: 1,9 miljoen), Ik hou van Holland (2,3 miljoen)
en Dit was het nieuws (1,3 miljoen). Dat laatste programma, een satirische
nieuwsquiz van Raoul Heertje,  is nota bene een programma dat eerder door
publieke omroep TROS werd afgedankt.

RTL 4 beheerst nu het tv-weekend, dus wordt bij de publieke omroep het oude
kijkcijferkanon Paul de Leeuw weer binnen gereden. Zou hij het nog doen? Marcel
Peek, netcoördinator van Nederland 1, zegt dat hij nooit aan De Leeuw heeft
getwijfeld: ,,Ik beschouw hem als de grootste entertainer van Nederland. Toen
hij met het plan voor deze show kwam, zat hij zo vol energie en ideeën dat ik er
blij van werd."

De Leeuw moet het vooral opnemen tegen Linda de Mols populaire Ik hou van
Holland, een feestelijke quiz met liedjes, rood, wit, blauw, oranje, molens en
tulpen waarin bijvoorbeeld meneer Cheung - een Chinees die geen Nederlands
spreekt - een Nederlands lied probeert te zingen en twee teams moeten raden welk
lied hij in Godsnaam bedoelt. Toen De Leeuw nog op de zaterdagavond zat met
Mooi! Weer De Leeuw, was Linda de Mol ook al zijn grootste concurrent. Toen
wisselden zij de toppositie ongeveer wekelijks  af. Op zondagochtend, als de
kijkcijfers binnenkwamen, sms'ten ze met elkaar. Vanaf eind november maakt Ik
hou van Holland plaats voor Let's Get Married van  Winston Gerschtanowitz.

Peek: ,,We zoeken al naar een goede show op prime time zaterdagavond sinds De
Leeuw vorig jaar in de lente stopte." De Tros bracht op dit tijdstip
verschillende programma's die boven de miljoen uitkwamen: Het beste van André
(compilaties van eerdere shows van André van Duin) De beste zangers van
Nederland (Nederlandstalige liedjes), Ik vertrek (realityshow over emigratie) en
Lang leve de tv (quiz over de tv-historie met Jan Smit). Maar blijkbaar waren
dat niet de programma's die Peek zocht. Peek: ,,We willen graag een familieshow
voor iedereen, met spektakel, waar iets gebeurt."

Uit de meerjarenbegroting die de publieke omroep gisteren bekendmaakte, blijkt
dat PAU!L in ieder geval perfect in de plannen van Nederland 1 past: ,,Voor 2012
is het streven de onderscheidende mix (van programma's) te continueren en te
versterken door een vernieuwing van de programmamix, bijvoorbeeld door de
ontwikkeling van familiale weekendprogrammering en actuele satire".

En de doelstellingen van Nederland 1: ,,Ontwikkeling nieuwe programma's aan het
begin van primetime. Doorontwikkeling zaterdagavondprogrammering. Nederland 1
blijft de best bekeken zender van Nederland."

Peek zegt dat hij zich niet bedreigd voelt door RTL 4: ,,Wij zijn niet in
paniek. En we niet bezig met die strijd tegen RTL. Wij proberen juist iets
anders te brengen, een volwaardig alternatief voor RTL 4, voor mensen die iets
anders willen zien. Dat doen we ook op vrijdag. Tegenover The Voice plaatsen we
Flikken Maastricht, Vermist en Blik op de weg; toch een miljoen kijkers.

Ook Gerard Timmer, directeur video van de publieke omroep, ontkent directie
rivaliteit. ,,Onze ambitie moet niet zijn om te strijden met  de kijkcijfers van
RTL en SBS. Onze ambitie moet zijn om onderscheidend publiek amusement te
maken." Publiek amusement? ,,Ja, programma's die vermaken maar ook ingewikkelder
onderwerpen bespreekbaar maken. Paul de Leeuw kan dat. Hij is een groot
entertainer, en maakt tegelijk ingewikkelde onderwerpen bespreekbaar:
borstkanker, misbruik in de katholieke kerk, het syndroom van Down."

De Leeuw heeft geen target meegekregen voor zijn kijkcijfers, zegt Timmer.
Eindredacteur Van den Eeden over de verwachte kijkcijfers van PAU!L: ,,Ik ben
blij als we de eerste keer 750.000 kijkers hebben en dan vandaar uit doorgroeien
tot rond de miljoen."

Netcoördinator Peek: ,,Wat kijkcijfers betreft legt Paul de Leeuw zelf de lat
hoger dan wij dat doen. Wij spelen geen wedstrijd tegen RTL 4 en Paul hoeft niet
van Linda te winnen."

Ongemakkelijke dingen

In zijn nieuwe zaterdagshow PAU!L, vanaf vanavond op Nederland 1, ontvangt Paul
de Leeuw iedere week drie gasten op een paarse bank, à la de Britse
talkshowpresentator Graham Norton. Vanavond zijn dat tv-legende Mies Bouwman,
zanger Frans Bauer en staatssecretaris Henk Bleker (Landbouw).

Eindredacteur Sander van den Eeden: ,,Een van de dingen die De Leeuw dwars zat
in zijn vorige zaterdagprogramma was dat hij zijn engagement niet kwijt kon.
Daarom willen we familie-entertainment brengen dat de ongemakkelijke dingen niet
uit de weg gaat."

Satire moet komen van een groep cabaretiers. Het nieuwe duo Geen Familie (Niels
van der Laan en Jeroen Woe) - genomineerd voor de Poelifinario die morgen wordt
uitgereikt - en routiniers  Joep van Deutekom en Rob Urgert maken een nieuwsquiz
met De Leeuw als vaste en enige kandidaat. Als De Leeuw een antwoord niet weet,
krijgt hij een enveloppe met een voor hem gênante 'AU!-vraag' die hij aan een
van de gasten moet stellen.

Overige satire komt van de oude types Bob en Annie. Bob heeft zich herkend in
Henk en Ingrid, de fictieve kiezers die PVV-voorman Geert Wilders geregeld
opvoert. Dus treden Bob en Annie nu op als Henk en Ingrid met een
peroxidepruikje.

Publieksparticipatie biedt het onderdeel 'Dat moet Paul doen!' Kijkers kunnen
een suggestie doen voor een programmaonderdeel. Deze keer vroeg een kijker of De
Leeuw eens aandacht kon besteden aan de heilzame werking van voetreflextherapie.
Dat idee wordt vanavond bijeen geïmproviseerd door reality-bimbo Britt Dekker,
volkszanger Koos Alberts en oud-zwemster Nelli Cooman.

Een van de ingestuurde ideeën, die later misschien wordt uitgevoerd, is een
datingshow voor honden. Van den Eeden: ,,Een kijker was het opgevallen dat zijn
hond weliswaar bij alle vrouwtjes onder de staart ruikt, maar bij sommige
poedels wat langer dan bij andere. Zo kwam hij op de hondendatingshow." De
muziek in PAU!L wordt verzorgd door de  band van Jan Groenteman.

LOAD-DATE: October 21, 2011

LANGUAGE: DUTCH; NEDERLANDS

GRAPHIC: Foto Friso Keuris, Hollandse Hoogte
RTL 4 had zaterdag in handen, maar Ned. 1 komt terug

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              55 of 200 DOCUMENTS



                                NRC Handelsblad

                            22 oktober 2011 zaterdag

Wie kent Kevin?;
Column

BYLINE: Harald Merckelbach

SECTION: Wetenschap; Blz. 2

LENGTH: 831 woorden


Zag u de billboards met dolgedraaide Feyenoord-supporters? De politie liet de
foto's van de relschoppers ophangen in het centrum van Rotterdam en hoopt nu ze
met hulp van het winkelende publiek op te sporen. Zelf heb ik niet de indruk dat
het om de zonen van Achmed en Fatima gaat. Meer om die van Henk en Ingrid. Maar
dit terzijde. De echt interessante vraag is: wie herkent ze? Jazeker, Henk en
Ingrid zullen hun Kevin herkennen. Maar ze bellen niet naar de politie. Hoe zit
dat met de toevallige cafébezoeker, die pas geleden Kevin heeft zien biljarten?
Herkent hij Kevin?

Hele bataljons advocaten mochten er in de media hun zegje over doen. Hun betoog
kwam er meestal op neer dat ooggetuigen voor geen cent te vertrouwen zijn. Want
ooggetuigen gaan roepen dat Kevin óók een bank heeft overvallen. Of ze
verwisselen Kevin met Brian en dan heeft de arme Brian een probleem. Zeggen de
advocaten. In de versie van menige advocaat is het gezichtsvermogen van getuigen
zo gemankeerd dat het een wonder mag heten dat Homo sapiens niet eerder het
loodje heeft gelegd.

Er zijn tot de verbeelding sprekende tegenvoorbeelden. Zoals dat van de
oplettende treinreiziger. Hij herkende op het traject Utrecht-Amsterdam een
verdachte wiens signalement jaren eerder in het tv-programma Opsporing Verzocht
was getoond. Ik geef toe: het is een nogal beknopt verhaal en je zou willen dat
iemand het eens goed had uitgezocht. Maar toch, virtuozen in het herkennen van
gezichten bestaan. Al weten we weinig van deze super recognizers af. Ze zijn per
definitie dun gezaaid en dat maakt wetenschappelijk onderzoek naar hun talent
niet eenvoudig.

De meeste mensen zijn allesbehalve super recognizers en in deze zin hebben de
advocaten die tegen de billboards ageren een punt. De Engelse psycholoog Rob
Jenkins en zijn Nederlandse collega Xandra van Montfort illustreerden dat
onlangs met een paar simpele experimenten. Hun artikel daarover valt na te lezen
in het blad Cognition. Ze onderzochten hoe goed gewone mensen presteren bij het
herkennen van gezichten waarmee ze niet echt vertrouwd zijn.

Jenkins en Van Montfort verzamelden foto's van twee Nederlandse actrices
(Chantal Janzen en Bridget Maasland): 20 foto's van de een en 20 foto's van de
ander. De foto's werden door elkaar gehusseld en aan Engelse proefpersonen
voorgeschoteld. Hun taak was om te bepalen hoeveel verschillende vrouwen er in
de fotoserie zaten. Veel proefpersonen zagen niet 2, maar 9 verschillende
vrouwen in de serie en sommigen meenden er zelfs 14 of 16 te ontwaren.

We laten dus behoorlijke steken vallen als we gezichten die we niet echt goed
kennen, moeten koppelen aan de juiste persoon. In het dagelijkse leven merken we
van zulke fouten weinig tot niets. Want de nieuwe overbuurman protesteert niet
als we hem eerst in de supermarkt en later ook nog eens op het postkantoor over
het hoofd zien.

Ondertussen is onze overheid er vast van overtuigd dat je met één foto de
typerende kenmerken van gezichten kunt vastleggen. Daarom zijn rijbewijzen,
identiteitskaarten en reispassen uitgerust met portretfoto's. Maar wat de
experimenten van Jenkins en Van Montfort duidelijk maken, is dat gezichten
behoorlijk van elkaar verschillen, niet alleen tussen mensen, maar ook binnen
een en dezelfde persoon. Er schuilt veel waarheid in de alledaagse ervaring dat
sommige portretfoto's ons gezicht beter typeren dan andere. Jenkins en Van
Montfort ontwikkelden voor deze representativiteit een soort maat. Aan de hand
van die maat toonden ze aan dat de minst lijkende foto's die zijn waarbij de
richtlijnen van 'de paspoortuitvoeringsregelingen' in acht werden genomen. Niet
lachen? Neutraal kijken? Mond dicht? Het levert voor herkenning en identificatie
doorgaans slechte foto's op.

Er zijn landen waar degene die een reisdocument aanvraagt en daartoe een pasfoto
overlegt, ook op de proppen moet komen met de verklaring van een familielid. Het
familielid moet plechtig beloven dat de foto een goede weergave is van de
persoon. Het zet geen zoden aan de dijk. Want dat familielid kijkt heel anders
naar de foto dan de douanebeambte, die zijn blik heen en weer laat gaan tussen
de paspoortfoto, de onbekende reiziger aan het loket en de Interpollijst met
meest gezochte boeven. De douanebeambte moet het doen met één foto, die vaak
atypisch zal zijn. Sommige experts zeggen dat een goede pasfoto de gemorfte
versie is van verschillende, waaronder ook lachende foto's van de persoon. Ze
zouden gelijk kunnen hebben. Per slot van rekening stonden de terroristen van 11
september het beveiligingspersoneel op de luchthavens lachend te woord.

Kevin en zijn advocaten hoeven niet bang te zijn. Die cafébezoeker van een paar
weken geleden, zal hem niet herkennen. En Brian kan ook rustig gaan slapen. In
het Engelse onderzoek werd van Chantal Janzen en Bridget Maasland bijna nooit
gezegd dat ze één persoon waren. Waarom zou dat Brian en Kevin wel overkomen?

Iemand die neutraal kijkt op een foto, met de mond dicht, is heel moeilijk te
herkennen

LOAD-DATE: October 24, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              56 of 200 DOCUMENTS



                                NRC Handelsblad

                            19 oktober 2011 woensdag

Prijsvraag: £ 250.000 voor sleutel eurocrisis

SECTION: Economie; Blz. 26

LENGTH: 221 woorden


De leiders van de eurolanden komen er niet uit, maar zouden economen - of zelfs
gewone burgers - wel een oplossing weten voor de crisis in de eurozone?

Lord Wolfson of Aspley Guise, de Britse topman van de kledingketen Next, maakt
zich zo'n zorgen dat hij een prijsvraag met die strekking heeft uitgeschreven.
Wie kan uitleggen hoe een land de eurozone op een ordentelijke manier kan
verlaten, wint 250.000 pond (286.000 euro).

Wolfson: ,,Er bestaat een reële kans dat door politieke of economische druk een
of meer lidstaten worden gedwongen de eurozone te verlaten. Als dat slecht wordt
begeleid, bedreigt dat spaartegoeden, werkgelegenheid en de stabiliteit van het
internationale financiële systeem."

De 42-jarige Wolfson was in 2007 een van de eerste Britten die waarschuwde voor
de economische crisis. Nu zegt hij: ,,De toekomst van de wereldeconomie zal,
voor het overgrote deel, worden bepaald door wat er in de komende paar jaar in
Europa gebeurt." Hij hoopt overigens dat de eurozone de crisis overleeft.

Wolfson vraagt nu topeconomen na te denken over de ,,juridische, economische en
politieke gevolgen". De denktank Policy Exchange, met wie Wolfson samenwerkt,
hoopt op bijdrages van onder andere Joseph Stiglitz en Paul Krugman. Het
prijzengeld - alleen de Nobelprijs voor Economie is hoger - komt uit Wolfsons
eigen zak.

LOAD-DATE: October 19, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              57 of 200 DOCUMENTS



                                NRC Handelsblad

                            15 oktober 2011 zaterdag

De knokploeg van oom Piet

BYLINE: Bart Funnekotter

SECTION: Zaterdag & Zondag; Blz. 25

LENGTH: 1410 woorden

SAMENVATTING

Opnieuw krijgt de reputatie van het Nederlandse gewapend verzet een knauw.
Maarten van Buuren onthult het andere gezicht van het verzet in het Westland.
,,Van hen werd ten onrechte een soort heiligenbeeld gecreëerd."

VOLLEDIGE TEKST:

Lein Francke was een vuile NSB'er. Een verrader die in de omgeving van zijn
woonplaats Maassluis Joden en verzetslui had aangebracht. Tijdens zijn
ondervraging op 8 mei 1945 had hij een zetje gekregen en was hij van de trap
gevallen. Ongelukje. Hij overleed dezelfde dag nog aan zijn verwondingen.
Niemand die er een traan om liet.

Dat is het verhaal zoals het tot op de dag van vandaag rondgaat in Maassluis.
Francke had zijn verdiende loon gekregen, vonden en vinden veel van zijn
plaatsgenoten. Maarten van Buuren (1948), hoogleraar moderne Franse letterkunde
aan de Universiteit Utrecht en geboren Maassluizenaar, onthult in zijn dit
weekend verschenen boek De afrekening. Ontmaskering van het gewapend verzet de
ware toedracht van de dood van de NSB'er.

Ja, Francke was lid van de NSB, maar tijdens de oorlog had hij niemand verraden.
Hij werd drie dagen na de Bevrijding zonder reden doodgeslagen door een aantal
leden van het plaatselijke verzet. Ze stonden onder leiding van Piet Doelman,
tuinder uit het Westland en commandant van de Binnenlandse Strijdkrachten in het
district Zuid-Holland-Zuid.  Een prominent verzetsstrijder.

Met de onthulling van Van Buuren krijgt de reputatie van het Nederlandse
gewapend verzet opnieuw een knauw. In juni werd bekend dat verzetsvrouw Atie
Visser in maart 1946 in Leiden  Felix Guljé had geliquideerd, omdat ze hem ten
onrechte verdacht van collaboratie. Vorig jaar biechtte oud-verzetsman Gerrit
Gunnink op dat hij betrokken was bij de moord in Staphorst op onderduiker Pieter
Hoppen, die een verrader zou zijn geweest. Na de oorlog bleek voor dit verraad
geen enkel bewijs te vinden. En in 2009 publiceerden Jack Kooistra en Albert
Oosthoek het boek Recht op wraak, waarin ze vaststelden dat tal van
verzetsliquidaties onterecht of dubieus hadden plaatsgevonden.

Dat er ,,een luchtje" zat aan het officiële verhaal over Franckes dood wist Van
Buuren van zijn vader, zegt hij. Die was lid van het gewapend verzet in
Maassluis. ,,Hij vertelde me dat hij in de week na de bevrijding een gesprek had
gevoerd met een kameraad die tranen in zijn ogen had om het overlijden van een
in bewaring gestelde NSB'er. Diens dood wierp een smet op alles waarvoor in de
oorlog was gevochten, zei deze man. Als het overlijden van Francke echt een
ongeluk was geweest, had hij niet zo gereageerd."

Oranjehotel

Van Buuren vergat het verhaal dat hij in zijn kinderjaren had gehoord. Totdat
hij de kwestie een paar jaar geleden tegenkwam in de marge van een ander
onderzoek. Hij zocht verder en stuitte op een proces-verbaal dat daags na het
overlijden van Francke was opgemaakt. Tijdens het strafproces naar aanleiding
van diens dood, dat pas in 1948 werd gehouden, had dit stuk geen enkele rol
gespeeld.

Doelman en enkele kameraden waren op 7 mei bevrijd uit het Oranjehotel in
Scheveningen, waar ze kort voor het einde van de oorlog gevangen waren gezet.
Ze waren op een haar na aan hun executie ontkomen. De groep trok naar het
Westland en koelde daar haar woede op willekeurige collaborateurs. Lein Francke
was een van hen. In het proces in 1948 werden de feiten zo gepresenteerd dat het
leek of Doelman door verraad van Francke in de cel was beland. ,,Overmand door
emoties" had hij hem bij het weerzien enkele ,,klappen met de vlakke hand"
gegeven.  Diens dood was een ongelukje. Het eindoordeel: twee maanden
voorwaardelijke celstraf.

Van Buuren ontdekte nog meer over het functioneren van de knokploeg van 'oom
Piet' Doelman. Die voerde talloze overvallen uit. Niet alleen op politiebureaus
en andere legitieme doelen, ook op de boerderijen van collega-tuinders in het
Westland. ,,En de opbrengst van die overvallen ging niet altijd naar
onderduikers die het voedsel het hardste nodig hadden", zegt Van Buuren.
,,Doelman was eigenlijk een soort maffiabaas die het zuiden van Zuid-Holland
bestierde alsof het zijn eigen koninkrijkje was."

Na de oorlog zat het verzet in zijn maag met Doelman. Die had in de dagen na de
bevrijding behalve in Maassluis in nog twee andere plaatsen collaborateurs in
elkaar geslagen. Van Buuren: ,,Daarom is besloten Doelman weg te schrijven uit
het Grote Gebod, het in 1951 verschenen gedenkboek van de Landelijke Organisatie
voor Hulp aan Onderduikers en de  Landelijke Knokploegen. Loe de Jong heeft veel
van wat hij in het Koninkrijk der Nederlanden in de Tweede Wereldoorlog schrijft
over het verzet op dit boek gebaseerd. Zo werd de geschiedschrijving van het
verzet door het verzet zelf vormgegeven."

Archetype

De focus in de beschrijving van het verzet in Zuid-Holland werd in Het Grote
Gebod gelegd op leiders als Leen Valstar en Marinus Post, beiden in de oorlog
gedood. Zij werden neergezet als christelijke strijders die uit naastenliefde
vochten tegen het boze, zegt Van Buuren ,,Van hen werd een soort heiligenbeeld
gecreëerd. Doelman was over deze gang van zaken niet te spreken. Terecht. Wat je
verder ook van hem vindt, hij was de man die in Zuid-Holland veel van het vuile
werk opknapte voor het verzet."

Wie morrelt aan het archetype van 'de goede verzetsstrijder' kan in Nederland op
veel weerstand rekenen, zegt Van Buuren. ,,Terwijl ik denk dat Piet Doelman meer
representatief was voor het gewapend verzet, dan Leen Valstar en Marinus Post.
Er is in het schemerduister van de oorlog veel gebeurd dat niet door de beugel
kon. Mijn beeld van de knokploegen is door het schrijven van dit boek veranderd.
Voor de mensen die actief waren in de  onderduikhulp, buig ik nog steeds diep.
Maar bij de knokploegen is de scheidslijn tussen goed en fout gedrag een stuk
minder duidelijk."

Hoe komt het dat er de laatste jaren opeens zoveel slecht nieuws naar buiten
komt over het gewapend verzet? Chris van der Heijden, auteur van Grijs Verleden,
heeft daar wel een idee over. Hij schrijft erover in zijn proefschrift Dat nooit
meer. De nasleep van de Tweede Wereldoorlog in Nederland, waarop hij eind
oktober  aan de Universiteit van Amsterdam hoopt te promoveren.

Van der Heijden: ,,Het perspectief op de oorlog is de afgelopen jaren verschoven
van daders naar slachtoffers. Aanvankelijk ging alle aandacht uit naar
collaborateurs en verzetslui, de mensen die actief iets déden tijdens de
bezettingsjaren. Nu wordt de oorlog meer beschouwd vanuit de slachtoffers. Eerst
uiteraard de slachtoffers van de nazi's, maar het is logisch dat nu ook de
slachtoffers van het verzet in beeld komen."

Borstkloppers

Direct na de oorlog klopte het verzet zich flink op de borst, zegt Van der
Heijden. ,,Veel gewone Nederlanders die wisten dat  lang niet alle
verzetsstrijders zo geweldig waren, moesten daar weinig van hebben. Het verzet
keerde zich daarop in zichzelf. Pas in de jaren zestig werd het beeld van het
goede verzet algemeen. Dankzij het werk van De Jong, maar ook doordat de
protestgeneratie van toen zich herkende in het beeld van de verzetsstrijder die
zich afzette tegen de gevestigde macht. Vanaf dat moment was het onbespreekbaar
om vraagtekens te zetten bij het optreden van het verzet."

Volgens Van der Heijden bestond het gewapend verzet vooral ,,uit groepjes
jongens die in de laatste maanden van de oorlog stoer deden met wapens". Hij
zegt: ,,Er zaten natuurlijk echte helden tussen, maar dat waren er niet zo veel
als de collectieve herinnering nu wil."

Ook Maarten van Buuren zegt dat op het gedrag van een aantal erkende helden nog
wel wat af te dingen. ,,Ik ben in de archieven dingen tegengekomen over Valstar
en Post die de nodige vragen bij me oproepen. Maar ik durf daar mijn vingers
niet aan te branden. Dit zijn mensen naar wie straten vernoemd zijn hè."

Over het optreden van zijn eigen vader tijdens de oorlog weet hij niets, zegt
Van Buuren. ,,Hij sprak er nooit over. Maar hij had een transportbedrijf, dus ik
ga ervan uit dat hij zijn wagens gebruikte voor zwarte handel. Hij had meer
belangen dan alleen de strijd tegen de Duitsers. Dat gold voor veel meer
verzetsstrijders, denk ik."

Maarten van Buuren: De afrekening. Ontmaskering van het gewapend verzet.
Lemniscaat. 310 blz. EUR 19,50.Chris van der Heijden: Dat nooit meer. De nasleep
van de Tweede Wereldoorlog in Nederland. Contact. 928 blz. EUR 69,95
Verkrijgbaar vanaf 28 oktober.

'Bij de knokploegen is de scheidslijn tussen goed en fout gedrag een stuk minder
duidelijk.'

LOAD-DATE: October 14, 2011

LANGUAGE: DUTCH; NEDERLANDS

GRAPHIC: Delft, mei 1945. Lid van de Binnenlandse Strijdkrachten arresteert een
collaborateur.
Foto uit Het grote 40/45 boek
Piet Doelman, tuinder uit het Westland. Foto uit  het boek De afrekening.

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              58 of 200 DOCUMENTS



                                NRC Handelsblad

                            15 oktober 2011 zaterdag

Alles, zelfs  onenigheid, wordt afgestemd

BYLINE: Pieter van Os; Derk Stokmans

SECTION: Zaterdag & Zondag

LENGTH: 2050 woorden

SAMENVATTING

Het minderheidskabinet van premier Mark Rutte bestaat nu een jaar. Vaste gedoger
is de PVV. Hoe werkt deze constructie achter de schermen? Afspraak is afspraak,
en de coalitie is eigenlijk ,,doodnormaal". Er gebeurt weinig zonder dat Geert
Wilders het weet.

VOLLEDIGE TEKST:

Keurig gaan de 78 handen omhoog. Het kabinet Rutte boekt, met nipte meerderheid,
weer een succes: een strengere bijstandswet. Voor stemmen,  zoals gewoonlijk:
coalitiepartijen VVD en CDA, formele gedoogpartij PVV en de twee stille gedogers
van de christelijk-fundamentalistische SGP.

Toch is het geen feest, deze dinsdag voor het herfstreces. Daarvoor was de
weerzin tegen de wet onder CDA'ers eerder te hoog opgelopen. Die richtte zich,
binnenskamers, op het voornemen gezinnen met een werkend kind een substantieel
deel van hun bijstand af te pakken.  Het CDA wilde een tegemoetkoming voor wie
dit heel slecht uitpakt. Probleem: de maatregel staat in het regeerakkoord. En
,,dan is er geen millimeter ruimte", zoals VVD-fractievoorzitter Stef Blok het
omschrijft.

Wat te doen? CDA-fractievoorzitter Van Haersma Buma ging nog dezelfde avond in
overleg met zijn collega's van VVD en PVV, Stef Blok en Geert Wilders. Zij
kwamen er niet uit. Premier Mark Rutte werd erbij gehaald. De oplossing: het CDA
mag steun vragen bij oppositiepartijen om te grote inkomensachteruitgang te
laten compenseren door gemeenten, die daar geen extra geld voor krijgen. VVD en
PVV zullen tegenstemmen. De verantwoordelijke staatssecretaris zal het idee
publiekelijk ontraden. En natuurlijk moeten de CDA'ers wel  voor de strenge wet
stemmen. Afspraak is afspraak.

Zo werkt dit gedoogde minderheidskabinet. Zichtbaar vormen ze een gesloten
front. Om dat vol te houden zijn er een paar regels, opgelegd met ijzeren
discipline. Afwijken van het regeerakkoord mag niet. Elkaar verrassen is not
done. Ieder voornemen van CDA of VVD om samen te werken met een oppositiepartij
kan pas doorgaan na overleg met  Wilders. En als het moet, krijgen de
mannenbroeders van de SGP wat ze willen.

Wie stemt wat?

Het regeerakkoord is de Bijbel en vijf mannen zijn de hogepriesters van de
tekstexegese. Mark Rutte, Maxime Verhagen en Geert Wilders komen elke
maandagmiddag samen, locatie onbekend. Niets belangrijks gebeurt in de coalitie
zonder dat zij erover spreken. Bij strijd over het akkoord is hun uitleg heilig.

Wilders zit dinsdagmiddag ook aan voor de fijnere afstemming van de eindeloze
berg details die bij regeren horen. Dan vergadert hij met
collega-fractievoorzitters Blok en Van Haersma Buma. Ze lopen de lange
stemmingslijsten af. Wie stemt wat? Kan iedereen met elkaar leven?

Waar gedoger Wilders niet bijzit, is de ministerraad. Voor hem geen probleem,
want  informatie die hij mist, zoekt hij zelf wel op. Zo zit hij regelmatig op
een van de ministeries, of  een van zijn secondanten, om zich te laten bijpraten
door ministers. Hij wordt er behandeld als een volwaardig lid van de regering.

Zolang geen conflicten ontstaan, zijn Kamerleden zelf verantwoordelijk voor de
interpretatie van het akkoord.  ,,De woordvoerders doen dat aan tafel met de
bewindspersoon", zegt Anouchka Miltenburg, vice-fractievoorzitter van de VVD.
,,Niet schriftelijk, daarvoor liggen de zaken te gevoelig. In deze tijden zijn
er geen leuke-dingen-voor-de-mensen. Alles is moeilijk." Als woordvoerders en
bewindspersoon er niet uitkomen, komen de fractievoorzitters erbij.

Dat is niet vaak nodig. Want al trekken PVV'ers publiekelijk graag hard  van
leer tegen het kabinet, achter de schermen doen ze zelden moeilijk. Er valt
alleen niet te praten met de PVV als het om hun  ,,emo-puntjes" gaat,  zoals een
anoniem bewindspersoon dat noemt.  Die ,,kroonjuweeltjes" vallen samen met de
beloften die Wilders zijn kiezers deed bij de presentatie van het regeerakkoord
een jaar geleden: minimumstraffen, migratiebeperking, 12.000 verplegers in de
ouderenzorg, 500 man dierenpolitie, bezuinigingen op het omroepbestel en
cultuur.

Essentieel voor het succes van de samenwerking is het uitsluiten van
verrassingen, zegt Stef Blok. ,,Niets van wat wij tijdens de Algemene
Beschouwingen zeiden, was voor de ander een verrassing." Dat Wilders uithaalde
naar het Europese beleid van het kabinet? Van tevoren bekend. Dat Van Haersma
Buma het kabinet verweet te weinig oog te hebben voor de samenleving? Dat Blok
vroeg om meer snelheid bij het snoeien in bestuurslagen? Bekend.

Partners informeren elkaar ook als een kwestie niets van doen heeft met  het
gedoogakkoord.  Blok: ,,Van de vorige coalitie hebben we geleerd dat een
vertrouwensbasis essentieel is. CDA en PvdA haalden elkaar het bloed onder de
nagels vandaan, wij zorgen ervoor dat we altijd vertellen wat we gaan doen."

Ook 'doe eens normaal man'? Blok glimlacht ongemakkelijk. Er gaat wel eens iets
fout. Dat maakt CDA-minister Donner (Binnenlandse Zaken) nu ook mee. Deze
officieuze kandidaat om vice-voorzitter van de Raad van State te worden wordt nu
beschadigd door vertraging in de benoemingsprocedure. CDA en VVD geven elkaar
daarvoor anoniem de schuld. Ongebruikelijk.

Gewoonlijk is de discipline indrukwekkend, zeggen betrokkenen. In het voorjaar
moest het kabinet 2 miljard euro aan zorgoverschrijdingen wegwerken. VVD, CDA en
PVV zaten in soms grote groepen aan tafel, op zoek naar oplossingen. Al die tijd
lekte niets uit. Van Haersma Buma:  ,,Dat heeft een groot gevoel  van
saamhorigheid gegeven." Ze kwamen eruit. De partijen besloten, tegen de
begrotingsregels in, andere departementen mee te laten betalen. Winst voor CDA
en PVV, voor wie bezuinigen op zorg het pijnlijkst is.

Die zelfdiscipline doet soms pijn. VVD'ers en CDA'ers vertellen er bijna trots
over. Als illustratie noemen ze graag de  btw-verhoging op kunst. VVD'er Helma
Neppérus kondigde in het najaar van 2010 aan wel te voelen voor alternatieven
voor de belastingverhoging. Het CDA volgde. Maar het staat in het regeerakkoord,
dus bleef PVV'er Van Vliet onvermurwbaar. Vlak voor de betreffende stemmingen
vroeg D66-leider Pechtold om extra tijd, voor overleg met regeringspartijen over
alternatieven. De kans daarop leek zo groot. Maar Van Vliet schudde 'nee', voor
iedereen zichtbaar.

Nu, maanden later, zegt Van Vliet: ,,De afspraak is duidelijk. Als een Kamerlid
aanpassing van het akkoord wil, moet hij bij zijn fractievoorzitter zijn. Die
gaat naar zijn partijleider, want aanpassingen van die afspraken, moeten langs
de partijleiders. Altijd."  Dus kwam er een hogere btw voor kunst, al wilde 70
procent van de Kamer iets anders en heeft zelfs VVD-staatssecretaris Halbe
Zijlstra van Cultuur de verhoging onvoldragen genoemd. Dat is discipline.

CDA'er Eddy van Hijum is er niet rouwig om. Wat Neppérus probeerde, zonder
ruggespraak, dat kan niet. ,,Dat is zo prettig aan deze coalitie in vergelijking
met de vorige. We proberen niet voortdurend te morrelen aan de afspraken. Zo'n
akkoord is ook een kwestie van zelfbinding."

Als er even twijfels zijn over die zelfbinding, dan duikt zeker Wilders er
bovenop. Zoals toen minister Gerd Leers (Immigratie, CDA) vorige week weer eens
zei dat hij immigratie ziet als verrijking van de samenleving.  De PVV-leider
slingerde een boze tweet de ether in en klaagde bij Rutte: stond Leers nog
achter de immigratiebeperkende voornemens waar de PVV zo trots op is? Rutte
droeg Leers op het ,,misverstand" met Wilders te bespreken. Aldus geschiedde.

Niet zeuren

Hoe bevalt het de deelnemers eigenlijk, deze constructie? Ze zeuren nooit, ook
niet als pennen zijn weggeborgen of bandrecorders uit staan. Als er al af en toe
een klacht valt, komt die van een CDA'er of óver een CDA'er. De partij verkeert
nog steeds in tweestrijd over de deelname aan dit kabinet. Dat vergroot de
neiging af en toe een succesje te scoren ten koste van de anderen, soms tot
ergernis van coalitiegenoten. Een PVV'er: ,,CDA'ers gaan soms zo tekeer tegen
een bewindspersoon dat ik me afvraag of ze niet zondigen tegen de geest van het
gedoogakkoord."

Tegelijk bestaan de schaarse succesjes van CDA'ers meestal uit het verzachten
van de pijn van maatregelen waarvoor de partij zelf in de formatie heeft
getekend. Zoals die strengere bijstandswet.

Bovendien: als het wél lukt, is het moeilijk pronken. ,,Profileren is in de
huidige samenwerking een probleem", erkent CDA'er Van Hijum. ,,Anderen gunnen je
overwinningen makkelijker als je die niet te nadrukkelijk claimt. Wij hebben één
miljard compensatie geregeld voor de lagere inkomens en houden de koppeling
tussen uitkeringen en lonen in stand. Niet de PVV. Maar het regelen is één
kwaliteit, het uitventen een andere." Het CDA is nog altijd goed in het
onderhandelingen buiten het zicht van de camera. Niet de beste plek om je te
profileren.

Extra pijn doet het sommige CDA'ers dat de SGP zonder enige moeite ,,kadootjes"
van het kabinet krijgt. In het debat over de nieuwe bijstandswet kreeg de SGP de
belofte dat een sollicitatieplicht voor bijstandsmoeders wordt voorkomen. Kosten
15 miljoen. De SGP helpt het kabinet aan een meerderheid in de Eerste Kamer. Wat
moet, dat moet.

Wil het CDA nog wel eens lastig doen, de PVV is dat niet. VVD'ers en CDA'ers
constateren het verbaasd. PVV'ers zijn uiterst loyaal, ook als bezuinigingen
pijnlijk zijn voor hun ijkpersonen Henk en Ingrid. ,,Ze zitten niet op het
randje te kijken of ze een komma anders kunnen interpreteren. Zoals PvdA'ers wel
deden tijdens Balkenende IV", zegt een CDA'er, zeker geen PVV-fan. Wilders,
zeggen zijn fractiegenoten, hamert er binnen de fractie op dat iedereen zich aan
zijn afspraken houdt.

Het helpt dat PVV'ers met achteloos gemak kabinetsmaatregelen steunen waarmee ze
even daarvoor de vloer hebben aangeveegd. Zo noemde Richard de Mos grote
prijsstijgingen in het openbaar vervoer ,,je reinste diefstal". Vervolgens
stemde hij tegen een motie die oproept de tarieven te matigen. Het is één van
vele voorbeelden.

Als er al klachten over de PVV bestaan bij de partners, dan gaan die over gebrek
aan diepgang en de afwezigheid van zelfreinigend vermogen binnen de fractie -
die nogal wat mannen met een veroordeling kent.

En de VVD? Daar tonen ze zich dolgelukkig. Ze zijn - eindelijk - de grootste,
leveren een populaire premier, het kabinet draagt hun ideologie uit van minder
overheid en meer zelfredzaamheid. En de peilingen? Die belonen ze ook nog eens
voor historisch grote bezuinigingen. Hun vrijage met de anti-liberale SGP levert
hoogstens intern gemopper op.

Open latrelatie

Deelnemers omschrijven de coalitie als doodnormaal. Dat is opvallend, omdat de
gedoogconstructie voor Nederland ongewoon is. En omdat de deelnemende partijen,
als het ze uitkomt, in het openbaar graag de onderlinge afstand onderstrepen.
CDA-leider Maxime Verhagen heeft de samenwerking van kabinet met gedoogpartner
PVV gekarakteriseerd als een ,,open lat-relatie". Maar zij is nauwelijks open,
en zeker niet afstandelijk. Gevolg is dat de ,,open hand" naar de oppositie, die
premier Rutte bij zijn aantreden in het vooruitzicht stelde, weinig voorstelt.

Alleen als Wilders geen interesse heeft, zijn oppositiepartijen aan de beurt. En
omdat de PVV-leider een neus heeft voor wat 'scoort' bij het grote publiek,
blijven alleen de onaangenaam geurende restjes over.  Die mag de oppositie
steunen. Als dank krijgt die  vervolgens ook nog eens de hoon van de
gedoogpartner over zich heen. ,,Bedrijfspoedel!"

Dat oogt spectaculair. En zeker, anders dan anders. Maar de werkelijkheid van
alledag staat in een traditie van gewone meerderheidscoalities. Een
,,doodnormale coalitie", zegt een VVD'er zonder aarzeling.

Waarschijnlijk geldt dat ook voor de toekomst. De bekende tekenen van verval
dienen zich voorzichtig aan. Het akkoord verliest langzaam haar bindende
werking, zeggen bewindslieden en Kamerleden. ,,En met de eurocrisis komen we
helemaal in uncharted territories" zegt een CDA-Kamerlid. Een nieuwe
bezuinigingsronde doemt op, terwijl de makkelijke, moeilijke én onmogelijke
bezuinigingen al zijn ingeboekt. Wilders oppert ontwikkelingssamenwerking af te
schaffen, tot ergernis van het CDA.  De VVD denkt aan extra bezuinigingen in de
zorg, tot woede van de PVV. Zijn dat niet de bekende 'inleidende beschietingen'
in reguliere Haagse coalitieruzies?

,,Niets wat wij tijdens de  Beschouwingen zeiden, was voor de ander een
verrassing."

Er valt alleen niet te praten met de PVV als het om hun  ,,emo-puntjes" gaat

LOAD-DATE: October 14, 2011

LANGUAGE: DUTCH; NEDERLANDS

GRAPHIC:  1 jaar rutte
Illustratie Hajo

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              59 of 200 DOCUMENTS



                                NRC Handelsblad

                           13 oktober 2011 donderdag

Brommende stemmen en regengeluid;
Tinariwen treedt met woestijnblues op als vertegenwoordiger van de Toeareg

BYLINE: Hester Carvalho

SECTION: Cultuur

LENGTH: 836 woorden

SAMENVATTING

De voorman van Tinariwen diende ooit in een trainingskamp van Gaddafi. Daar
leerde hij gitaar spelen, op een plank met snaren.

VOLLEDIGE TEKST:

In hun Amsterdamste hotel drinkt Eyadou Ag Leche, bassist van de band Tinariwen,
een glas jus d'orange. Hij mist de kamelenmelk van thuis, zegt hij. Vijf tot
tien liter per dag drinkt hij normaal gesproken. Het gebied in Noord-Afrika waar
Ag Leche en de andere muzikanten van zijn band als nomaden doorheen trekken, is
droog. ,,Vaak is er geen water, kamelenmelk is dan ons eten en drinken
tegelijk", zegt hij. ,,Het maakt sterk en fit. En niet dik, er zit maar 5
procent vet in."

De leden van Tinariwen zijn Toeareg, een nomadisch Berbervolk. De band bracht
onlangs een vijfde cd uit met daarop, zoals ze noemen 'Toearegmuziek'. De nieuwe
cd, Tassili, blinkt uit in ingetogen samenspel: hypnotiserend is de manier
waarop af en aanzwellende tabla's en 'droog' klinkende gitaren samensmelten met
brommende oude mannenstemmen die met kleine fluctuaties in toonhoogte de
woestijn bezingen ('The desert is mine/ Tenere, my homeland. [...] The desert is
hot/ and its water hard to find', uit Jealous Desert). Door de rustige cadans en
het sonore geluid ontstaat een illusie van uitgestrektheid. Dat beeld past bij
de foto's van de muzikanten in hun thuisland, te zien op de cd-hoes.

Eyadou Ag Leche speelt sinds 2001 in het inmiddels zevenkoppige gezelschap. Ag
Leche is jonger dan de meeste anderen en zorgde voor vernieuwing in de band door
de basgitaar te introduceren. Die interesse in basgitaar ontstond door het
luisteren naar reggae, van onder meer Bob Marley. ,,Ik heb een nieuwe basstijl
ontwikkeld. Jonge mensen die nu ook Toearegmuziek maken, proberen bas te spelen
zoals ik." Zijn band heeft succes in het Westen, tourt door Amerika en
West-Europa, en op de nieuwe cd zijn gastbijdragen te horen van Tunde Adebimpe
en Kyp Mylone, respectievelijk zanger en multi-instrumentalist van de populaire
New Yorkse artband TV On The Radio. Toch hield de muziek van Tinariwen haar
inheemse stijl. Voor Ag Leche is dat vanzelfsprekend. ,,Onze cultuur is als
moedermelk. Als je het drinkt, maakt het voor altijd deel van je uit. Ik neem
graag kennis van andere muzieksoorten, maar niet om het vervolgens te imiteren.
Het brengt me op nieuwe ideeën. Bijvoorbeeld om bepaalde emoties ook eens in de
muziek te verwerken. Maar dan wel op onze manier."

Het overheersende gevoel op de nieuwe cd lijkt neerslachtigheid, ,,Dat is
typisch Tinariwen: altijd twee richtingen: vrolijk en pijnlijk. Op deze cd
overheerst het pijnlijke. Wij noemen het assouf, ons woord voor blues." Waarover
gaan de liedjes? ,,In de eerste plaats bekommeren we ons over ons eigen volk, de
Toeareg van Libië, Mali, Niger, Algerije en Burkino Faso. Ten tweede voelen we
ook de ademhaling van de wereld. Ik zie overal oorlog; échte oorlog of strijd om
eten, om een behoorlijk bestaan."

Tinariwen-voorman Ibrahim Ag Alhabib, nu 52, diende begin jaren tachtig in een
trainingskamp van Gaddafi. Daar leerde hij omgaan met wapens maar vooral leerde
hij gitaar spelen op een plank met daarop een paar snaren. Met mede-Toeareg
Alhassane Ag Touhami, die hij in het kamp leerde kennen, richtte hij Tinariwen
op. Maar de dagen dat Ag Alhabib en Ag Touhami met een kalasjnikov onder de ene
arm en een Stratocaster onder de andere ten strijde trokken zijn voorbij.
Tinariwen is nu een internationaal geprezen band én een instituut in de
Toeareg-gemeenschap. Als de Toeareg ergens vertegenwoordigd moeten worden,
treedt Tinariwen op als een alternatief staatshoofd. ,,We zijn een soort
ambassadeur van de Toeareg. Wij verbreiden kennis over ons volk, en dat helpt de
Toeareg-zaak."

De muziek ontstaat tijdens de trektochten door de woestijn, op akoestische
instrumenten, bij het licht van de sterren. ,,Daar, in de woestijn, nemen we de
nummers op. Niet in de studio. Het geluid dat je hoort aan het eind van Tenere
Taqqim Tossam is regen, de eerste in vijf jaar die in Zuid-Algerije viel. De
open lucht is voor ons de beste studio. Het is een pure omgeving, met af en toe
geluiden van dieren of wind, zonder afleiding zoals telefoon. Voor het mixen ben
ik na afloop naar een studio gegaan, in Parijs."

De muzikanten van Tinariwen trekken rond, ieder met de eigen uitgebreide familie
van zo'n twintig tot dertig mensen. Het leven schikt zich naar de seizoenen. De
nomaden zoeken voedsel voor het vee, trekken, wonen in tenten, vervoeren zich op
de kamelen. Per groep is er een auto, om boodschappen mee te doen en voor
noodgevallen.

Op bezoek in Amsterdam mist Eyadou Ag Leche de kamelenmelk. En andersom, als hij
thuis zijn, mist hij dan iets? Hij schudt zijn hoofd, hij heeft hier niets wat
hij thuis ook zou willen. Geen huis, geen elektriciteit. Maar hij mist soms
sommige mensen als hij daar is, zegt Ag Leche. ,,Vrienden uit Parijs of Amerika,
die zou ik bij me willen hebben, daar in de woestijn."

'Tassili' is nu uit bij V2. Optreden: 18/10 Paradiso, Amsterdam.

'Onze cultuur is als moedermelk'

Bassist Eyadou Ag Leche

LOAD-DATE: October 13, 2011

LANGUAGE: DUTCH; NEDERLANDS

GRAPHIC: Tinariwen
Foto Marie Planeille

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              60 of 200 DOCUMENTS



                                NRC Handelsblad

                           13 oktober 2011 donderdag

Brieven

SECTION: Opinie

LENGTH: 835 woorden


De PvdA moet weer eens  terug naar haar roots

De kritiek van Ploumen op Cohen deed de PvdA even schudden.  Het was bekend,
Cohen zit niet lekker in zijn rol. Met deze crisis, die 'de gewone man' raakt,
zou je verwachten dat de partij zich herstelt en uit het electorale dal klimt.
Maar het lukt niet. PvdA-stemmers zijn teleurgesteld. De partij toont weinig
daadkracht, maakt geen keuzes en opereert bureaucratisch. Het beeld is een
bestuurderspartij zonder ruggengraat. En de PvdA ontbeert een heldere visie op
onze samenleving. 'De boel bij elkaar houden' is geen visie, maar een opgave. De
sociaal-democraten hebben onvoldoende antwoord op neoliberale politiek zoals
marktwerking, schaalvergroting en vermanaging van het onderwijs. De partij
verzuimt conservatief islamitisch gedrag af te keuren en allochtone
emancipatiebewegingen te steunen. Zelfs maatregelen tegen de bonuscultuur lijken
een brug te ver. Steun aan een nieuw pensioenstelsel? Prima, maar eis dan van
dit kabinet de villabelasting te matigen.

De partij moet terug naar haar roots, de sociaal-democratie. Dat betekent:
opkomen voor lage en middeninkomens tot vijftigduizend euro; een alternatief
voor het neoliberale adagio van marktwerking; solidair met zwakkeren in de
samenleving, hier en elders in de wereld. Maar niet blind elk militair avontuur
omarmen, omdat de bondgenoot het wil. Er is behoefte aan stabiliteit,
duidelijkheid en leiderschap. De PvdA kan dat bieden, dat heeft ze in het
verleden bewezen.

Jacques van Rooijen

PvdA- Raadslid Hilversum

Kritiek op Israël is nog geen antisemitisme

De brief van Harry Priem over de anti-Israëlische gezindheid van deze krant is
een typisch voorbeeld van het gebruikelijke, doch ten onrechte verwarren van
kritiek op de politiek van de staat Israël met antisemitisme - dat is
langzamerhand zo goedkoop. Als ik cartoonist was, had ik twee jaar geleden, toen
Maxime Verhagen nog over Buitenlandse Zaken ging, hem net zo goed en terecht met
Israëlische vlaggetjes op zijn wangetjes kunnen afbeelden: dat doen supporters
nu eenmaal voor clubs die ze supporten. Ajax-fans doen dat soms ook.  Als Priem
dit niet anders kan zien dan ,,als een opzichtige verwijzing naar de joodse
afkomst en familiebetrekkingen van de heer Rosenthal", dan toont hij vooral zijn
eigen onbegrip en frustraties. Hij moet  voor echte kritiek op Israël eens op de
website van de Israëlische krant Ha'aretz  kijken.

HenkJan van Vliet

Amsterdam

Wij helpen de

cheetahs in hun strijd tegen de hippo's

Marcia Luyten zet drie reacties op de scepsis van de kiezer ten opzichte van
ontwikkelingssamenwerking uiteen (Opinie, 1 oktober). Maar de 1%CLUB is geen
reactie vanuit scepsis, maar een antwoord van de nieuwe generatie die wil
meedoen, de involve me-generatie. Hiermee geven we gehoor aan de Ghanese econoom
Ayittey die oproept tot het investeren in de lokale ,,cheetahs" die het opnemen
tegen de ,,hippo's". Cheetahs zijn snel voortbewegende, ondernemende leiders die
Afrika weer aan het heropbouwen zijn. De 1%CLUB is het grootste crowdfunding
platform van Nederland dat slimme ideeën van cheetahs koppelt aan mensen, geld
en kennis wereldwijd. Met meer dan 500.000 euro zijn ruim 200 projecten van
start gegaan in 62 landen.

De expertise uit onze community van meer dan 25.000 wordt gekoppeld aan cheetahs
wereldwijd. Geen sceptische donateurs maar hoogopgeleide professionals die hun
kennis en expertise daar willen inzetten waar deze het meest nodig is.

Lokale changemakers worden zo gesterkt met expertise en middelen die passen bij
hun uitdagingen. Hiermee zijn ze een goede aanvulling op de enige oplossing die
Luyten aandraagt: ,,het smeden van een internationale gemeenschap om de
Ethiopische overheid onder druk te zetten om aan landbouwontwikkeling te doen."
Het zijn  deze cheetahs die, als ze de juiste data in handen hebben, de experts
moeten worden die hun eigen gesloten systeem gaan openbreken. Wij  zien het
dagelijks gebeuren. Het mooie van deze open systemen is: je kunt gewoon
meekijken. Of nog beter: meedoen.

Anna Chojnacka

Oprichter  1%CLUB

Scholten ook naar de RvS

Alexander W. Beelaerts van Blokland   attendeert de lezers erop dat er ten
minste één precedent bestaat waarin wél een lid van de regering werd benoemd in
de Raad van State (Opinie, 10 oktober). In 1933 verkreeg zijn naamgenoot (vast
familie), in het toenmalig kabinet minister van Buitenlandse Zaken, het ambt van
vicepresident van de Raad van State.

Er is in ieder geval nog één zo'n precedent. In 1980 werd de toenmalige minister
van Defensie Willem Scholten in het kabinet van Agt-Wiegel evenzo door de Kroon
tot vicepresident benoemd. Ook toen was er kritiek van de PvdA. Zelfs kreeg ik,
als eerst verantwoordelijk minister, een Kamerdebat aan mijn broek.

Ik weet nog precies hoe die benoeming is voorbereid. Dat hier uiteen te zetten,
zou mijn stukje te lang maken. In ieder geval kwam de benoeming pas naar buiten,
nadat het staatshoofd het betreffende Koninklijk Besluit had getekend.

H. Wiegel

Minister van Binnenlandse Zaken van 1977 tot 1981

LOAD-DATE: October 13, 2011

LANGUAGE: DUTCH; NEDERLANDS

GRAPHIC: Illustratie Siegfried Woldhek

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              61 of 200 DOCUMENTS



                                NRC Handelsblad

                            11 oktober 2011 dinsdag

'Übermensch' zit vol valstrikken;
De kunstschouw

BYLINE: Henk van Gelder

SECTION: Cultuur

LENGTH: 243 woorden


Übermensch, door Helmert Woudenberg. Gezien: 6/10 in Bellevue, A'dam. Tournee
t/m 22/12. Inl. http://grunfeld.nl

Zijn naam valt nergens, maar de ik-figuur in Übermensch, de nieuwe theatersolo
van Helmert Woudenberg, is Adolf Hitler. De teksten die hij de eerste drie
kwartier te berde brengt over ,,bebaarde kaftandragers" en andere volksvreemde
elementen, komen uit 's mans schotschrift Mein Kampf - hoezeer ze af en toe ook
doen denken aan politieke redenaars van recenter datum.

Door de vaak weloverwogen manier waarop Woudenberg ze voordraagt, komen ze soms
gevaarlijk dicht in de buurt van de redelijkheid. Zodat men alle zeilen moet
bijzetten om ze als drogredenen te doorzien. En de schrijnende verhalen over de
liefdeloze jeugd waarover dezelfde ik-figuur tijdens de tweede drie kwartier
vertelt, werden ontleend aan andere boeken over Hitler.

Het kan niet anders of Woudenberg wil een duidelijk geval van oorzaak en gevolg
presenteren. Wie in zulke extreme omstandigheden opgroeit, lijkt hij te zeggen,
komt in zijn volwassenheid tot perfide standpunten. Dat lijkt me discutabel.
Keert een kind dat geregeld door zijn vader wordt geslagen, zich op latere
leeftijd als vanzelfsprekend tegen een democratisch bewind met ,,zelfgenoegzame
bestuurders die op het gewone volk neerkijken"?

Maar bijzonder blijft het hoe de meesterverteller spanning maakt - met niet meer
dan twee stoeltjes in twee spotjes en een verhaal waarin voortdurend valstrikken
dreigen.

LOAD-DATE: October 11, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              62 of 200 DOCUMENTS



                                NRC Handelsblad

                            10 oktober 2011 maandag

BYLINE: Henk van Gelder

SECTION: Cultuur

LENGTH: 243 woorden


Übermensch, door Helmert Woudenberg. Gezien: 6/10 in Bellevue, A'dam. Tournee
t/m 22/12. Inl. http://grunfeld.nl

Zijn naam valt nergens, maar de ik-figuur in Übermensch, de nieuwe theatersolo
van Helmert Woudenberg, is Adolf Hitler. De teksten die hij de eerste drie
kwartier te berde brengt over ,,bebaarde kaftandragers" en andere volksvreemde
elementen, komen uit 's mans schotschrift Mein Kampf - hoezeer ze af en toe ook
doen denken aan politieke redenaars van recenter datum.

Door de vaak weloverwogen manier waarop Woudenberg ze voordraagt, komen ze soms
gevaarlijk dicht in de buurt van de redelijkheid. Zodat men alle zeilen moet
bijzetten om ze als drogredenen te doorzien. En de schrijnende verhalen over de
liefdeloze jeugd waarover dezelfde ik-figuur tijdens de tweede drie kwartier
vertelt, werden ontleend aan andere boeken over Hitler.

Het kan niet anders of Woudenberg wil een duidelijk geval van oorzaak en gevolg
presenteren. Wie in zulke extreme omstandigheden opgroeit, lijkt hij te zeggen,
komt in zijn volwassenheid tot perfide standpunten. Dat lijkt me discutabel.
Keert een kind dat geregeld door zijn vader wordt geslagen, zich op latere
leeftijd als vanzelfsprekend tegen een democratisch bewind met ,,zelfgenoegzame
bestuurders die op het gewone volk neerkijken"?

Maar bijzonder blijft het, hoe de meesterverteller spanning maakt - met niet
meer dan twee stoeltjes in twee spotjes en een verhaal waarin voortdurend
valstrikken dreigen.

LOAD-DATE: October 10, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              63 of 200 DOCUMENTS



                                NRC Handelsblad

                            8 oktober 2011 zaterdag

Waar is het nou precies misgegaan?

BYLINE: Annemarie Kas

SECTION: Zaterdag & Zondag

LENGTH: 1658 woorden

SAMENVATTING

PvdA-leider Job Cohen is niet zichtbaar genoeg, zei partijvoorzitter Ploumen.
Onze voorman kan pas leiden, voegen tien wethouders daaraan toe, als de PvdA
weer een verhaal heeft. ,,We missen kansen in de Kamer."

VOLLEDIGE TEKST:

De Partij van de Arbeid kijkt apathisch toe hoe de samenleving verandert. Ze
heeft geen helder eigen verhaal. Niet partijleider Job Cohen, maar de PvdA zélf
is in de war.

Laat tien PvdA-wethouders, van Groningen tot Roermond en van Almere tot Den
Haag, vertellen wat volgens hén nou precies aan de hand is binnen de PvdA, en ze
vertellen tien verschillende verhalen. Maar hun analyses hebben één gemene
deler. De lokale bestuurders zien allemaal: het gaat niet goed genoeg met de
partij. De meeste wethouders zijn er zelfs van overtuigd dat de PvdA zeer
fundamentele problemen heeft.

Hun zorgen zijn breder én dieper van aard dan de kritiek die Lilianne Ploumen
afgelopen week uitte op fractieleider Job Cohen. Hij is niet zichtbaar genoeg,
zei Ploumen, nadat ze had bekendgemaakt dat ze in januari stopt als
partijvoorzitter. Ze zei dat Job Cohen zich te veel laat meeslepen door de
,,Haagse dynamiek".  En dat, naast Cohen, ook anderen kans moeten maken op het
lijsttrekkerschap bij de volgende Tweede Kamerverkiezingen.

Een nieuwe partijleider en weg problemen? En dan, pats, de partij schiet weer
omhoog in de peilingen? Was het maar zo gemakkelijk, zeggen de tien wethouders.
De praktijk is anders, al jaren.

Jeukende handen

De wethouders vinden allemaal dat Cohen niet nu zijn leiderschap moet
neerleggen. Al hebben sommigen wel kritiek. Adri Duivesteijn, wethouder
ruimtelijke ordening in Almere, vindt bijvoorbeeld dat Cohen geprononceerder
moet zijn: ,,Het is knap dat hij zich niet laat meezuigen in het ranzige
populisme in de Kamer, maar hij mag zijn boodschap best strijdbaarder
formuleren." Jan Hamming, wethouder arbeidsmarkt en integratie in Tilburg: ,,We
missen kansen in de Kamer. Mijn handen jeuken geregeld om daar eens orde op
zaken te stellen."

Toch steunen de wethouders Cohen. Of ze zéggen dat ze dat doen, uit strategisch
oogpunt. Dat is een standaard tactiek van politieke partijen: in tijden van nood
de rijen te sluiten. Frank de Vries, wethouder ruimtelijke ordening en
volkshuisvesting in Groningen, verwijst naar de VVD. In 2007 vocht huidig
premier Mark Rutte een strijd uit met Rita Verdonk om het leiderschap van de
liberalen. Rutte moest, nadat hij was verkozen tot fractievoorzitter, zowel zijn
eigen imago als dat van de VVD vrijwel helemaal opnieuw opbouwen. Intern was er
soms kritiek op de richting die hij uitwilde, maar naar buiten toe bleef de
fractie hem steunen.

Frank de Vries: ,,Dat consequente verhaal, dat doet ertoe. En als Mark Rutte op
die manier omhoog kan klimmen, dan kan een bestuursman als Cohen dat zéker."

Gerard IJff, wethouder van verkeer, milieu en sport in Roermond:  ,,Zolang de
fractie in de Tweede Kamer Cohen steunt, doe ik dat ook." Ultiem integer, noemt
IJff de partijleider. En ja, Job Cohen is misschien wat saai en degelijk, zegt
Frank de Vries. En minder gewiekst dan PVV-leider Geert  Wilders of SP'er Emile
Roemer, zegt Henk Deinum uit Leeuwarden. Maar: ,,Als íémand daar in de Kamer nog
wat fatsoen in zijn lijf heeft, dan is het Job Cohen. Hij spreekt tenminste over
de inhoud. En hij is betrouwbaar."

Frank de Vries: ,,Deze samenleving schreeuwt om bindend leiderschap. Om
richting, een helder verhaal. Als de partij dat verhaal terug heeft, is Cohen
bij uitstek de man om dat consequent te kunnen brengen."

Als de partij niet aan nieuwe standpunten werkt en zich niet op de inhoud richt,
zal een eventueel vertrek van Cohen de PvdA niet verder helpen. Dat is de
expliciete conclusie  die Hamit Karakus trekt, wethouder wonen en ruimtelijke
ordening in Rotterdam. Cohens optredens in de Kamer weerspiegelen de verwarring
in de partij. ,,Cohen houdt zichzelf gevangen. Ik heb het idee dat Job Cohen
alleen maar bezig met wat anderen van hem denken. Hij zit vast. Hij moet
loskomen en gewoon stelling durven nemen."

Hamit Karakus mist vooral stevigheid en durf in zijn partij, zegt hij. De PvdA
vreest voor de achterban, de partij is bang om een impopulair standpunt te
moeten verdedigen en mensen teleur te stellen, zegt Karakus. Neem Europa.
,,Natuurlijk zijn wij vóór Europese integratie. Hoe kún je daartegen zijn, in
deze tijden van economische crisis? Nederland leeft van Europa. Misschien voor
sommige kiezers een lastige boodschap, maar wel duidelijk."

Zoekgeraakt

Waar is het misgegaan? Wanneer is de duidelijke boodschap van de PvdA
zoekgeraakt? Natuurlijk, een sociaal-democratische partij die ,,nu eenmaal graag
haar verantwoordelijkheid neemt", zoals meerdere wethouders dat noemen, is vaker
gedwongen om compromissen te  sluiten dan een partij die nooit meeregeert.  ,,Na
een regeerperiode is het altijd weer even zoeken naar de eigen principes", zegt
Hamit Karakus. Dat zie je ook bij de andere middenpartijen. Alleen de PvdA
stapte eind februari 2010 uit het laatste kabinet-Balkenende; dat is inmiddels
ruim anderhalf jaar geleden.

Erger nog dan het gebrek aan een duidelijk verhaal is dat de partij bewust heeft
beslóten om niet helder meer te zijn, zegt Frank de Vries uit Groningen. In de
verkiezingen na de moord op Pim Fortuyn in 2002 leed de PvdA een grote
nederlaag, maar Wouter Bos sloeg in 2003 terug met een grote winst. Zijn credo
toen: de PvdA moet  luisteren naar wat de mensen willen. De Vries: ,,In de
periode onder Wouter Bos heeft de partij de vernieuwingsdrang verloren. De
neiging is ontstaan om volgzaam te worden, om eerst maar eens te luisteren naar
wat Henk en Ingrid eigenlijk vinden." Lijdzaamheid is het resultaat van die
instelling, zegt De Vries. Gebrek aan visie. ,,Terwijl: je visie tonen is geen
garantie op succes, maar wel een voorwaarde."

Als je, ná de analyse van de partijproblemen, aan de wethouders vraagt welke
kant de PvdA nu op zou moeten, dan klinken ze ineens weer opgewekt. Fanatiek,
strijdlustig. ,,Never waste a good crisis", zoals Jan Hamming uit Tilburg zegt.

De nieuwe sociaal-democratie moet nu snel gestalte gaan krijgen. Hoe die eruit
moet zien? De PvdA-nieuwe-stijl moet de vrijheid van de individuele burger
benadrukken. Maar wel in combinatie met een gezamenlijke verantwoordelijkheid
voor mensen die meer moeite hebben het hoofd boven water te houden. Wie kán
werken moet werken, en wie dat echt niet kan, krijgt natuurlijk hulp, die
gedachte.

De sociale ongelijkheid is de laatste jaren alleen maar gegroeid, zegt Jacques
Costongs, wethouder wonen in Maastricht. Dát thema moet de PvdA weer naar zich
toe trekken: de bestaanszekerheid van de onderste klassen veiligstellen, en
tegelijk de middenklasse ook zekerheid geven. ,,Juist de grote en diverse
middenklasse is onzeker en voelt geen vaste grond onder de voeten. Wat gebeurt
er met de hypotheekrenteaftrek? Kan ik zomaar worden ontslagen? De PvdA moet
gewoon staan voor de ontslagbescherming, en voor ingrijpen in de hoogste
hypotheken."

De Partij van de Arbeid moet weer náást de mensen gaan staan, zegt Jan Hamming:
terug naar het wethouderssocialisme. Sociale thema's als gezondheidszorg,
jeugdzorg en armoede zelf agenderen, niet afwachten. Krachtig optreden, zonder
autoritair of regentesk over te komen. Hamming: ,,We moeten weer met praktische
oplossingen komen voor de mensen. Wíj moeten bekend staan als de partij die
mensen het steuntje  in de rug biedt om vooruit te komen, als hen dat zelf niet
lukt. En op lange termijn komt vanzelf iemand bovendrijven die bij dat nieuwe
elan past. Dat zal niet binnen enkele maanden zijn, maar over een paar jaar."

De conclusie dat de PvdA weer praktisch en daadkrachtig moet worden, is
overigens bij lange na niet nieuw. Bij de Europese verkiezingen in 2009 verloor
de PvdA fors. Een werkgroep  analyseerde toen de verkiezingscampagne en kwam tot
een hard oordeel: de partij had geen antwoord op de vraag waarvoor en waartoe de
PvdA eigenlijk nog bestaat.  Extra pijnlijk was dat die werkgroep constateerde
dat weinig was gedaan met aanbevelingen en fundamentele kritiek na
verkiezingsnederlagen.

Ondanks de langdurige identiteitscrisis houden de meeste wethouders de moed
erin. Dit jaar is een kantelmoment voor Nederland, denkt Jacques Costongs uit
Maastricht. ,,In de peilingen  mogen we dan laag staan; ik voel in de
samenleving dat de impact van het huidige kabinetsbeleid nu goed duidelijk
wordt. Mensen beginnen nu te zien wat dit beleid inhoudt. Nu is onze kans om als
PvdA het redelijke alternatief te laten zien." Samenwerking met D66 en
GroenLinks is cruciaal, zegt hij. Hoopvol: ,,De PvdA zou zomaar een
verzamelbekken kunnen vormen voor alles wat progressief is."

Luchtbel

De PvdA-wethouders klinken nu en dan ook alsof ze zichzelf moed proberen in te
spreken. Zo denken er een paar dat Geert Wilders' PVV over zijn hoogtepunt heen
is. ,,Ik ben ervan overtuigd dat de grenzen van het populisme van Wilders zijn
bereikt", zegt Adri Duivesteijn. ,,Zijn tactiek wordt met de dag doorzichtiger.
De dag dat zijn luchtbel uit elkaar spat, komt snel." Is dat niet naïef? De
peilingen beweren anders. Nee hoor, zegt ook Henk Deinum uit Leeuwarden: ,,Ik
hoor op straat steeds vaker dat mensen door hem heen prikken. Wilders is over
zijn houdbaarheidsdatum heen. Kijk naar Denemarken: de populistische Volkspartij
verloor bij de laatste verkiezingen."

En ach, verkiezingsnederlagen en zeges wisselen elkaar toch altijd af, zeggen
sommige wethouders vergoelijkend. Of in het geval van de PvdA de laatste jaren:
grote en kleinere nederlagen. Aan die golfbeweging kun je niet zóveel doen,
denken ze. Dus in de tussentijd blijft Henk Deinum tot in den treure zijn
sociaal-democratische verhaal vertellen, zegt hij. ,,Ik vertel als het moet
honderd keer waarom solidariteit voor ons  belangrijk is."

'Job Cohen houdt zichzelf gevangen. Hij moet stelling nemen'

Wethouder Karakus, Rotterdam

'De PvdA luistert eerst maar eens naar wat Henk en Ingrid vinden'

Wethouder De Vries, Groningen

LOAD-DATE: October 10, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              64 of 200 DOCUMENTS



                                NRC Handelsblad

                            8 oktober 2011 zaterdag

Israël eerst een links nu een rechts ideaal

SECTION: Opinie & Debat

LENGTH: 1265 woorden

SAMENVATTING

Angst voor electoraal verlies, imagoschade en de rijke Joodse lobby zijn niet de
enige redenen waarom Obama kritiek op de Israëlische regering uit de weg gaat,
zegt Ian Buruma.

VOLLEDIGE TEKST:

Rick Perry, Republikeins gouverneur van Texas, komt niet vaak buiten zijn
geboortestaat, maar onlangs was hij even in New York, waar hij president Obama
beschuldigde van appeasement jegens de Palestijnen. Met andere woorden, Obama
werd vergeleken met Chamberlain, toen die toegaf aan de nazi's in 1938.

De voormalige burgemeester van New York, Ed Koch, een Democraat, maakte het nog
bonter. In een verkiezing in New York voor het Amerikaanse Congres steunde hij
een niet-Joodse Republikein tegen een Joodse Democraat, als een soort straf voor
Obama, die volgens Koch Israël ,,voor de bus" zou hebben gegooid. Obama had
namelijk enige reserves geuit over de bouw van nieuwe Joodse nederzettingen op
Palestijns gebied. In het bewuste kiesdistrict in New York wonen veel orthodoxe
joden. De Republikein won.

Obama heeft ook de Israëlische premier Netanyahu tegen zich. Netanyahu, die
dikwijls klaagt dat andere landen zich bemoeien met binnenlandse Israëlische
aangelegenheden, laat geen kans voorbij gaan om Republikeinen te paaien door
Obama zelfs in toespraken voor het Amerikaanse Congres aan te vallen.

En wat was de respons van Obama? Hij hield voor de Verenigde Naties een
toespraak waarin hij alle begrip toonde voor de problemen en gevoeligheden van
Israël, zonder met een woord te reppen over de problemen en gevoeligheden van de
Palestijnen.

Waarom zakt Obama in als een pudding, zodra het om Israël gaat? Waarom zijn
Amerikaanse politici überhaupt zo bang om ook maar enige kritiek te leveren op
de Israëlische regering? Is het de angst om voor antisemiet te worden
uitgemaakt? Of gaat het meer om de Joodse kiezers?

Op het eerste gezicht hebben de Democraten weinig te vrezen. Joodse Amerikanen
maken slechts 1,7 procent uit van de bevolking, en de meesten stemmen volgens
peilingen nog steeds op de Democratische Partij.

De zogenaamde 'Israëlische lobby' in Washington is goed georganiseerd, maar born
again christenen spelen daar ook een grote rol en zij stemmen over het algemeen
Republikeins. Dus ook daar heeft Obama ogenschijnlijk niet veel te verliezen.

Nu is het waar dat bepaalde pro-Israëlische organisaties, met name de American
Israel Public Affairs Committee (AIPAC), over veel geld beschikken, en
kandidaten kunnen helpen of hinderen door hen al of niet financieel te steunen.
Kritiek op Israël levert weinig vrienden op, maar veel vijanden, en in sterk
omstreden staten (de zogenaamde 'swing states') als Florida, waar bovendien veel
gepensioneerde Joden wonen, kan een gering aantal stemmen een groot verschil
maken.

Maar geld, stemmers en lobby's terzijde, er is in de laatste decennia iets
veranderd wat de Democraten veel angst inboezemt: het Israëlische conflict met
de Palestijnen wordt steeds meer door rechtse Republikeinen gebruikt als een
stok om links mee om de oren te slaan. En dit fenomeen beperkt zich niet tot de
VS.

Dit was vroeger anders. Toen Israël nog werd bestuurd door een socialistische
elite - in de regering, de vakbonden, het leger - kon het overal rekenen op de
steun van alles wat min of meer links was -  liberals in de Amerikaanse zin van
het woord. De laatste Amerikaanse regering die het aandurfde om serieuze druk op
Israël uit te oefenen was die van de oude George Bush.

Zowel in de VS als in Europa tendeerden Joodse stemmers meer naar de linkerzijde
van het politieke spectrum. Dat is niet onlogisch. Minderheden voelen zich
veiliger in progressieve, open, enigszins kosmopolitische samenlevingen dan
onder conservatieve regimes, vooral als die stoelen op etnisch chauvinisme. Op
veel steun van Henk en Ingrid hoefden Sam en Saar in de regel niet te hopen.
Toen zwarte Amerikanen in de jaren zestig voor hun burgerrechten vochten, kregen
zij daarentegen veel aanhang van Joodse activisten.

Zolang Israël gold als een progressieve staat was er dus geen probleem voor de
meeste Amerikaanse Joden. Hart en hoofd vielen samen; er was geen conflict
tussen een emotionele band met de Joodse staat, en loyaliteit aan
sociaal-democratische doelen.

Totdat de macht in Israël ging verschuiven. De sociaal-democraten verloren
steeds meer terrein aan de Likud, en aan de orthodoxe partijen. En de politiek
in Israël begon steeds meer trekken te vertonen van precies het soort etnisch
chauvinisme waar Joden juist altijd bang voor waren geweest. Zionisme was
weliswaar nooit helemaal gespeend van een tribaal soort nationalisme, maar het
was nooit de hoofdstroom. Nu wel.

Dat heeft stellig iets te maken met de vijandigheid van de Arabische wereld en
de soms perverse halsstarrigheid van de Palestijnen, maar ook met demografische
veranderingen. Joden uit Noord-Afrika en het Midden-Oosten hebben een viscerale
hekel aan moslims, en Joden uit de voormalige Sovjet-Unie zijn allergisch voor
alles wat ook maar in de verste verte lijkt op socialisme. Bovendien groeit het
aantal orthodoxe joden gestaag.

De gevolgen zijn bekend: Israël heeft de sympathie van links in Europa verloren,
en de nieuwe vrienden van Israël komen van rechts, soms zelfs extreem-rechts.
Europese populisten, onder wie politici uit partijen met een sterk antisemitisch
verleden, kunnen zich uitstekend vinden in Netanyahu en zijn bigotte minister
van Buitenlandse Zaken, Avigdor Lieberman. Zij verkondigen ook hun vurige steun
aan Joodse nederzettingen op de Palestijnse Westoever. En in de VS kan Israël
zich verheugen in de fanatieke aanhang van christenen die geloven dat, als de
Messias komt, alle Joden in het heilige land zich tot het christendom zullen
bekeren. (En zo niet, dan maar naar de verdoemenis.)

Wat links betreft is Israël het nieuwe Zuid-Afrika, of liever gezegd het oude
Zuid-Afrika. Deze vergelijking loopt in veel opzichten mank. Maar zorgelijk
wordt het wel als je dezelfde vrienden krijgt als de voormalige Apartheidsstaat.

Het is een merkwaardige situatie: rechtse politici uit staten als Texas, met een
lange traditie van racisme, samen met rechtse populisten uit Oostenrijk en
Duitsland, met een nog kwalijker verleden, stellen zich op als verzetstrijders
tegen het nieuwe 'islamofascisme' en vergelijken gematigde sociaal-democraten
als president Obama met Chamberlain in 1938. En zij worden hierbij aangespoord
door onze man uit Limburg, die zich ook dikwijls in Israël vertoont en in zijn
eigen land openlijk praat over deportaties van islamistische medeburgers.

Obama kan zich zonder twijfel veel moeilijkheden besparen door de Likud-regering
in Israël naar de mond te praten. Hij heeft vrienden nodig, en kan zich vijanden
slecht veroorloven. Maar de prijs is hoog. Want door de onvoorwaardelijke steun
aan Israël verliest Amerika aan gezag in het Midden-Oosten, net op het moment
dat Amerikaanse geloofwaardigheid het hardst nodig is.

De binnenlandse Amerikaanse politiek maakt het heel moeilijk om Israël over te
halen te stoppen met het bouwen van nieuwe nederzettingen en zich serieus bezig
te houden met de ontwikkeling van een soevereine Palestijnse staat. Maar het is
wel de enige manier om een eindeloze cyclus van bloedig geweld te breken.
Bovendien is het absoluut niet anti-Joods om Israël, en zijn nieuwe rechtse
vrienden, het hoofd te bieden. Integendeel, het is de beste manier om een open,
verlichte politieke traditie te steunen, die de meeste Joden in de wereld nog
steeds hooghouden.

Ian Buruma is schrijver en hoogleraar op Bard College, New York.

Zorgelijk wordt het wel als je dezelfde vrienden krijgt als de voormalige
Apartheidsstaat

LOAD-DATE: October 10, 2011

LANGUAGE: DUTCH; NEDERLANDS

GRAPHIC: Illustratie Dario  Castillejos

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              65 of 200 DOCUMENTS



                                NRC Handelsblad

                            5 oktober 2011 woensdag

Einde van eregeldregeling voor  'heel oude' schrijvers is in zicht

BYLINE: Pieter Steinz

SECTION: Cultuur

LENGTH: 325 woorden


Het was een klein terzijde in een boekrecensie in Elsevier van 13 augustus, maar
het leidde meteen tot Kamervragen van de PVV. Schrijfster Hannemieke Stamperius,
in de jaren zeventig bekend als Hannes Meinkema, krijgt sinds 2000 'levenslang'
een eregeld van het Nederlands Letterenfonds omdat ze ,,een inspiratie  en een
wegbereider" voor de schrijfsters na haar is geweest. De 67-jarige Stamperius is
een van de 23 oudere schrijvers en vertalers ,,met  bijzondere verdiensten voor
de Nederlands- of Friestalige literatuur" die jaarlijks maximaal 7.500 euro
krijgen. Ze deelt die eer met onder meer H.H. ter Balkt, Maarten Biesheuvel,
Remco Campert, Thérèse Cornips, Gerrit Kouwenaar  en Marga Minco.

Kamerlid Martin Bosma (PVV) stelde staatssecretaris Halbe Zijlstra (Cultuur,
VVD) direct vragen. Twee daarvan berustten volgens de staatssecretaris op een
leesfout van Bosma, maar op de laatste vraag - 'Kunnen Henk en Ingrid ook
levenslang subsidie van een kunstfonds ontvangen?' - kwam een indirect nee.
Zelfs al had het stel boeken geschreven die vergelijkbaar zijn met Het wil nog
maar niet zomeren, dan nog zou het geen eregeld krijgen ,,omdat het fonds geen
financiële ruimte heeft voor nieuwe toekenningen".

Betekent dat het einde van de eregeldregeling? Greetje Heemskerk, afdelingshoofd
auteursbeleid van het Letterenfonds: ,,We moeten een miljoen bezuinigen. Terwijl
we ook allerlei extra activiteiten krijgen toegeschoven met te weinig budget.
Het ministerie geeft steeds meer richting aan hoe wij ons geld mogen uitgeven,
en het wil geen regelingen die een inkomensvoorzienend karakter hebben. Maar het
gaat om kleine bedragen, voor schrijvers die vaak geen pensioen hebben
opgebouwd. In veel gevallen is het, zoals de staatssecretaris ook zegt,
inkomenscompensatie voor heel oude auteurs die niet meer publiceren. Waarom die
ophef, terwijl niemand het raar vindt dat komkommertelers na een slechte oogst
door de Staat worden gecompenseerd?"

LOAD-DATE: October 5, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              66 of 200 DOCUMENTS



                                NRC Handelsblad

                            5 oktober 2011 woensdag

Hulken slaan zich een weg uit de crisis;
'Warrior'  is een update van de klassieke boksfilm - het ideale genre in tijden
van  crisis

SECTION: Film

LENGTH: 708 woorden


Warrior. Regie: Gavin O'Connor. Met: Joel Edgerton, Tom Hardy, Nick Nolte. In:
24 bioscopen.

Boksfilms: het raakt iets atavistisch in ons brein. Mannen die de degens kruisen
terwijl op de heuvel de prijs wacht: vrouw, macht, roem, geld. En ze bieden
troost in bange tijden, zoals Warrior bewijst.

Oké, het is ook een gênant genre. Een van de beste films van de gebroeders Coen,
Barton Fink (1991), gaat over een sensitieve toneelschrijver die 'drama voor de
gewone man' wil schrijven, maar in het Hollywood van de jaren dertig volledig
blokkeert als hij echt moet schrijven wat die 'gewone man' wil: een worstelfilm
voor acteur Wallace Beery. Dat worstelen is een grapje. Eigenlijk gaat het over
boksfilms, het genre dat Beery in depressiejaar 1931 definieerde met The Champ:
over de oude, dronken bokser Andy 'Champ' Purcell die nog één keer de ring
ingaat zodat zijn zoon trots op hem is.

Een klassieke boksfilm biedt hoop. De held is de underdog: oud, traag, arm,
dronken, getraumatiseerd of ziek. Tijden zijn hard. Hij dreigt het respect van
vrouw/gezin/familie te verliezen. De vijand is oppermachtig en arrogant. Tot de
held diep in zijn ziel tast en energie, doorzettingsvermogen en talent vindt om
zijn droom te realiseren.

Zo'n triomf van de kleine man biedt tegengif voor defaitisme: boksfilms spreken
het meest aan in tijden van crisis. Zo leken de clichés van de boksfilm in de
jaren zeventig dermate uitgewoond dat John Huston met Fat City en Martin
Scorsese met Raging Bull antiboksfilms maakten, over boksers die juist aan
karakterzwakte bezweken. Maar in 1976, toen Amerika in een langdurige malaise
verkeerde, maakte de boksfilm ook een daverende comeback met Rocky. Waarop er
vele volgden, gebakken volgens het oude recept.

Tijden zijn hard: geen wonder dus dat er vorig jaar ook weer een succesvolle,
excellente boksfilm verscheen, het met twee Oscars bekroonde The Fighter. En nu
Warrior, minder voortreffelijk, wel heel goed. Nota bene: deze film speelt in de
wereld van 'mixed martial arts', een combinatie van worstelen, boksen en karate,
in Nederland berucht als 'kooivechten'. Dat leverde al talloze pulpfilms op,
maar Warrior is anders. Punt is dat boksfilms niet langer werken: boksen is uit
de gratie nu obscure Oostbloktypes de titels verdelen.  The Fighter  slaagde
alleen omdat het een historische boksfilm is, die zich afspeelt in de jaren
negentig.

Warrior is een voortzetting van de klassieke boksfilm met andere middelen. Zoals
The Fighter speelt in Lowell, wieg van Amerika's zieltogende zware industrie, zo
is de habitat van Warrior Pittsburg, hart van Amerika's 'roestgordel' van kolen
en staal. Veel troostelozer kan het niet. Twee zonen van een alcoholistische
vader (Nick Nolte) komen beide uit in het toernooi Sparta: inzet 5 miljoen
dollar. Brendan is een oude kooivechter die huisvader werd,  maar het zelfs met
twee baantjes niet kan bolwerken en zijn huis dreigt te verliezen: Rocky in de
kredietcrisis. Zijn kleine broertje Tommy is het type Mike Tyson: een vat woede
en testosteron die gebukt gaat onder een compacte bulk schouderspieren, maar ook
een behoeftige, getraumatiseerde oorlogsheld. De broers hebben tegengestelde
vechtstijlen. Tommy is van de mokerslagen, Brendan een loerende strateeg die
incasseert, maar bij dat ene foutje toeslaat. De derde factor in de vergelijking
is Koba, een dubbelgespierde  Rus.

Ik weet het, dit klinkt heel erg allemaal. Maar het aardige is: de clichés zijn
zo geconfigureerd dat je niet weet welke kant het opgaat. Zal de ene de andere
broer moeten wreken tegen de wrede Rus? Of treffen zij elkaar, en voor wie moet
je dan zijn? Warrior werkt dankzij een sluw script dat al Amerika's problemen
samenbrengt in de ring, waar keiharde kerels met kleine hartjes ze zomaar even
uit de wereld slaan. Wat helpt is het verzamelde acteertalent van Nick Nolte als
huilerige ex-alcoholist en zijn zoons, spierbundels Joel Edgerton en Tom Hardy.
De tijden van Arnold Schwarzenegger, toen bodybuilden en acteren niet
samengingen, zijn voorbij: deze hulken loodsen ons bekwaam naar een finale die
tegelijk belachelijk, ontroerend en origineel is.

Baan kwijt? Schulden? Gewoon gaan. Of wacht op de dvd, want zo'n bioscoop met
kooivechtvolk is misschien iets teveel voor u?

Coen van Zwol

LOAD-DATE: October 5, 2011

LANGUAGE: DUTCH; NEDERLANDS

GRAPHIC: Tommy (Tom Hardy) heeft weer een tegenstander geveld met zijn
kenmerkende mokerslagen
.

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              67 of 200 DOCUMENTS



                                NRC Handelsblad

                            5 oktober 2011 woensdag

Pakistan steunt terugkeer Talibaan

SECTION: Opinie

LENGTH: 947 woorden

SAMENVATTING

Amerika dreigt Pakistan. Maar dat bereidt zich al voor op diens vertrek uit de
regio, betoogt Jan Breman.

VOLLEDIGE TEKST:

De VS en Pakistan liggen op ramkoers. Aanleiding is de overval, een paar weken
terug, door de bende van Haqqani op het terrein in Kabul waar de Amerikaanse
ambassade en het NAVO-hoofdkwartier zijn gevestigd. De aanval vond plaats vanuit
Noord-Waziristan in Pakistan, een onherbergzaam grensgebied dicht bij Kabul
waar de Pathaanse krijgsheer Sirajuddin Haqqani zich schuilhoudt.

De Amerikaanse stafchef Mike Mullen heeft bij zijn aftreden de Pakistaanse
inlichtingendienst ISI ervan beschuldigd het Haqqani-netwerk aan te sturen in
plaats van te bestrijden. Ongetwijfeld een gegrond verwijt dat de militaire
machthebbers in Pakistan in grote verlegenheid brengt. Maar die hebben een
andere agenda dan de VS. Zij lopen vooruit op het vertrek van de Amerikaanse
troepen, de val van het Karzai-bewind die erop volgt en de terugkeer van de
Talibaan. In die strategie past de Haqqani-clan van Pathanen, een stamverband
waartoe in Afghanistan een groot deel van de bevolking behoort en die zich tegen
Karzai en zijn coalitie van niet-Pathaanse krijgsheren keert.

Voor zijn steun aan de westerse belangen heeft Pakistan sinds 1960 75 miljard
dollar hulp ontvangen, grotendeels van de VS. Dat bedrag is bijna uitsluitend
besteed aan militaire uitgaven. De generaals hebben het al die tijd voor het
zeggen gehad.

Pakistan was een trouwe partner van Amerika toen de Sovjet-Unie Afghanistan
bezet hield. Een vrijwilligersleger van jihadi's,  zowel betaald als bewapend
door de CIA en de Saoedi's, vocht in Afghanistan tegen de Sovjetbezetters. In
die jaren zou president Reagan in het Witte Huis de vader van Sirajuddin Haqqani
hebben ontvangen. Zijn roem van 'belichaamde goedheid', zoals een Amerikaanse
senator deze vrome vrijheidsstrijder prees, duurde zo lang hij voor de goede,
dus Amerikaanse kant koos.

Het kan verkeren. Maar het Haqqani-geslacht veranderde niet van koers. De zoon
is gebleven wat zijn vader al  was, een krijgsheer gepokt en gemazeld in
misdadige praktijken: handel in drugs en wapens, ontvoering en vrijlating tegen
losgeld, toe-eigening van containers en olietankers uit de transportvloot die de
westerse troepen bevoorraden en zelfmoordcommando's op missie zenden.

Ook de Amerikanen zien dit nu. Dit inzicht achteraf leidt nu tot een breuk in de
AfPak-strategie. De woede van de Amerikanen komt voort uit de weigering van hun
bondgenoot om de toegezegde hulp - volgens het recente Kerry/Lugar-akkoord ten
minste 7,5 miljard dollar voor vijf jaar - te gebruiken waarvoor het bedoeld is:
de bestrijding van de vijand.

Maar in de ogen van de Pakistaanse generaals blijft India de vijand en eist het
veiligheidsbelang een akkoord met de Talibaan, zeker als die van Pathaanse huize
is. De bemoeienis van de Haqqani-bende met het eindspel is geen probleem, want
de andere Afghaanse krijgsheren doen in misdadigheid niet voor hen onder. Ook in
Pakistan geldt dat elk nadeel zijn voordeel heeft, in dit geval de etnische
verwantschap.

Wat de strijd tegen de terreur betreft, rond de tienjarige herdenking van
aanslag op de Twin Towers in New York verscheen in de Wall Street Journal een
advertentie waarin Pakistan liet weten voor deze zaak grotere offers te hebben
gebracht - 30.000 doden die vielen bij aanslagen in de afgelopen jaren - dan
Amerika zelf.

Het probleem is dat de AfPak-regie ook aan Amerikaanse kant in militaire handen
is. President Eisenhower waarschuwde in zijn afscheidsrede in 1961 voor het
militair-industriële complex. De macht daarvan is sindsdien alleen maar
toegenomen, om met het duo Cheney-Rumsfeld een climax te bereiken. President
Obama heeft niet de ruimte gekregen om de macht van de generaals terug te
dringen. Het maakt begrijpelijk waarom de Amerikaanse stafchef, het hoofd van de
CIA en de minister van Defensie Pakistan tot een gezeglijker koers manen, zonder
een politiek mandaat. Met als dreigement dat de hulpverlening wordt opgeschort
als de bondgenoot weigert te doen wat hem bevolen wordt.

Maakt dit argument indruk? Op de Pakistaanse militairen wel, want die kunnen het
geld niet missen. Op de gewone man in het geheel niet, want die werd toch al
geen cent wijzer van de Amerikaanse hulp. De anti-Amerikaanse stemming in het
land wordt gevoed door het besef om in een oorlog verwikkeld te zijn waarin
andere belangen vooropstaan dan van het eigen volk.

De verwaarlozing van wat de hoogste prioriteit zou moeten zijn, blijkt ook weer
bij de rampzalige overstromingen van de laatste maanden. De ramp heeft vooral de
zuidelijke provincie Sindh getroffen. Vijf miljoen mensen zijn van hun huis
verdreven. Maar de overheid doet vrijwel niets.

Als de staat zijn onderdanen in de steek laat, waarom zouden die dan
volgzaamheid verschuldigd zijn? Religieuze organisaties bieden wel hulp. En met
het voedsel dat zij uitdelen, verspreiden zij ook de fundamentalistische leer
van de Talibaan.

Wat gedurende jaren voor ontwikkelingshulp is doorgegaan, was de prijs die in
geopolitieke onderschikking tot uitdrukking kwam. Onder militaire dictatuur is
de Pakistaanse samenleving verregaand ontwricht. De teloorgang van politieke
vrijheid en het gebrek aan economische vooruitgang is niet uitsluitend van
vreemde makelij, maar wanneer de massa van de bevolking van ruim 180 miljoen
zielen is blijven steken in onderworpenheid en armoede, dan ligt bij de westerse
bondgenoten een groot deel van de schuld. Die constatering roept op tot
herbezinning. Hoe moet het verder met Pakistan? In ieder geval anders dan
totnogtoe.

Jan Breman is emeritus hoogleraar sociologie aan het Amsterdam Institute of
Social Science Research.

LOAD-DATE: October 5, 2011

LANGUAGE: DUTCH; NEDERLANDS

GRAPHIC: Illustratie R.J. Matson

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              68 of 200 DOCUMENTS



                                NRC Handelsblad

                            5 oktober 2011 woensdag

CDA zet ontslagrecht toch weer op agenda van de Tweede Kamer

SECTION: Economie

LENGTH: 286 woorden


Van de PVV mag er eigenlijk niets aan veranderen, maar het CDA zette het
onderwerp vandaag toch weer op de agenda van de Tweede Kamer: het ontslagrecht.

CDA-Kamerlid Eddy van Hijum kondigde vandaag aan een wetsvoorstel in te willen
dienen over de hoogte van de ontslagvergoeding, die kantonrechters toekennen.
Werkgevers, die veel investeren in de permanente scholing van hun werknemers,
mogen van het CDA een lagere vergoeding betalen aan ontslagen werknemers.
Werkgevers, die weinig investeren, moeten een hoge ontslagvergoeding betalen.

Het voorstel is opmerkelijk omdat regeringspartijen VVD en CDA in het
gedoogakkoord met PVV-leider Geert Wilders afspraken expliciet af niet te tornen
aan het ontslagrecht. Wilders is mordicus tegen een versoepeling. Verrassend
genoeg wees de PVV-fractie het voorstel vanochtend niet meteen af. Als Henk en
Ingrid bij nalatigheid van de werkgever een hogere ontslagvergoeding krijgen dan
nu is dat ,,pure winst", schrijft PVV-Kamerlid Ino van den Besselaar in een
email. De PVV herhaalde dat de bescherming niet mag worden ingeperkt.

Van Hijum hoopte voor het debat vanmiddag begon, op steun van coalitiegenoot VVD
en oppositiepartij PvdA. Beide partijen reageerden vanochtend lauw op het
voorstel. Mariëtte Hamer van de PvdA liet weten ,,nog veel vragen te hebben".
Malik Azmani van de VVD: ,,Het voorstel leidt tot meer regels, en wij willen
juist een vereenvoudiging van het ontslagrecht. Bovendien komt de
verantwoordelijkheid voor scholing bij werkgevers te liggen. De werknemer is
zelf verantwoordelijk."

Van Hijum ontkent met het wetsvoorstel stiekem het ontslagrecht te willen
versoepelen. Wel geeft hij toe op de lange termijn graag verder te gaan in het
veranderen ervan.

LOAD-DATE: October 5, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              69 of 200 DOCUMENTS



                                NRC Handelsblad

                             3 oktober 2011 maandag

'Mijn generatie is wel oud geworden, maar niet mild';
Ry Cooder schrijft liedjes uit woede over corruptie en hebzucht

BYLINE: Jan Vollaard

SECTION: Cultuur

LENGTH: 695 woorden

SAMENVATTING

Gitarist Ry Cooder maakte Cubaanse muziek beroemd als producer van de Buena
Vista Social Club. Op zijn eigen nieuwe album hekelt hij het Amerika van nu in
gruizige protestliedjes.

VOLLEDIGE TEKST:

Deze tijd vraagt om protestmuziek, vindt Ry Cooder. In de jaren zestig kwamen
popmuzikanten weg met het milde protest van liedjes als Where have al the
flowers gone,  maar nu niet meer, zegt de gitarist die als gastmuzikant bij de
rebelse Rolling Stones in hun begintijd speelde en die als producer van de Buena
Vista Social Club de culturele wortels van Cuba blootlegde. Op zijn nieuwe album
Pull Up Some Dust And Sit Down hekelt hij alles wat hem niet zint aan de
Amerikaanse samenleving: de bankiers die de economische crisis veroorzaakten, de
grenspolitie die illegale immigranten liever neerschiet dan oppakt, het leger
dat piepjonge soldaten werft in achterstandswijken en de rechtse politici die
zich beroepen op God en Vaderland.

Muzikaal keert Cooder terug naar de invloeden uit zijn beginperiode, de vroege
jaren zeventig, toen hij de folk van Woody Guthrie, de blues van Leadbelly en de
texmex van Freddy Fender nieuwe glans gaf. Het grote verschil is dat Cooder dit
keer geen songs van zijn voorbeelden covert, maar nieuwe nummers zingt in
authentieke stijl. In John Lee Hooker for President verplaatst hij zich in het
personage van de overleden bluesman, compleet met diens grommende zang en
bijtende gitaarstijl. Accordeonist Flaco Jimenez helpt hem bij een handvol songs
in uitbundige texmex-sfeer en in If there's a God vraagt hij zich wanhopig af of
er nog een plaats is in de wereld voor echte gospelmuziek.

Hij is niet bang een 'grumpy old man' gevonden te worden, zegt Cooder (64) aan
de telefoon vanuit Los Angeles. ,,Ken je íémand van mijn leeftijd die werkelijk
milder is geworden? Ik kijk om me heen en verbaas me over al het onrecht en alle
ellende. Rechtse krachten nemen de maatschappij over. Zo hadden wij het als
muzikanten niet bedoeld, toen we uit de idealistische jaren zestig kwamen met
het idee dat we de wereld gingen verbeteren. Ik heb me veel te lang stil
gehouden. Maar ik lees de kranten en ik volg het weblog Truthdig van Robert
Scheer, die schreef dat de bankiers van Wall Street een vergunning hebben
gekregen om geld te stelen van de gewone man. Het nummer No bankers left behind
kwam er min of meer vanzelf uit. Daarna volgden meer songs waarin ik mijn
bezorgdheid over recente ontwikkelingen kwijt kon."

Als songschrijver vond Ry Cooder nieuwe inspiratie door zich te verplaatsen in
personages die dicht bij hem staan. ,,Voor het album My Name Is Buddy bedacht ik
Buddy de kat, die de Amerikaanse democratie samenvatte met de kreet One cat, one
vote, one beer. Toen ik eenmaal in de gaten had dat je de dingen in een
songtekst tot hun naakte essentie kunt terugbrengen, kwamen de songs met een
gemak dat ik in mijn muzikale carrière nog niet eerder gekend heb. De muziek van
Woody Guthrie en de stijlfiguren van blues en gospel draag ik al zo lang met me
mee dat de melodieën vanzelf kwamen. Om bluesgitaar in de stijl van John Lee
Hooker te spelen, hoef je alleen de kunst van het weglaten te verstaan.
Gitaarspelen op zich is niet moeilijk. Het is een heel overzichtelijk
instrument."

Hoewel hij met Pull Up Some Dust And Sit Down het krachtigste muzikale statement
maakt uit zijn veertigjarige solocarrière, verwacht Ry Cooder geen groot succes.
,,De popwereld is door en door corrupt. Hitparades worden gedicteerd door een
handvol mensen die er belang bij hebben dat hun track in de belangstelling
staat, ook al zijn er nog maar dertien exemplaren van verkocht.

,,Het succes van Buena Vista Social Club heeft mij in staat gesteld in een
keurig afbetaald huis te wonen en muziek te maken op míjn voorwaarden. Intussen
zie ik hoe overal om mij heen mensen uit hun huis worden gezet omdat ze hun
hypotheek niet kunnen betalen en hoe ouderen hun pensioen kwijt raken omdat Wall
Street hun geld vergokt heeft. Ik ben kwaad, en mijn manier om dat te uiten is
door het kanaliseren van mijn woede in muziek die hopelijk door meer dan dertien
mensen mooi wordt gevonden."

Pull Up Some Dust And Sit Down is uitgebracht door Warner.

LOAD-DATE: October 3, 2011

LANGUAGE: DUTCH; NEDERLANDS

GRAPHIC: Ry Cooder
Foto Karen Miller

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              70 of 200 DOCUMENTS



                                NRC Handelsblad

                            1 oktober 2011 zaterdag

Al vroeg je nergens om, de tv  bracht alles

SECTION: Media

LENGTH: 2061 woorden

SAMENVATTING

De Nederlandse televisie - morgen bestaat ze zestig jaar - was ingericht tot
behoud van de verzuilde samenleving, maar werd de nagel aan haar doodskist,
stelt Raymond van den Boogaard.

VOLLEDIGE TEKST:

Omdat mijn moeder in 1960 graag de reportage van het huwelijk tussen de
Belgische koning Boudewijn en de Spaanse gravin Fabiola wilde zien, regelde mijn
vader een tweedehands televisietoestel. Sindsdien stond er bij ons zo'n ding in
de hoek van de kamer, aanvankelijk met een elektriciteitssnoer als provisorische
antenne, later met een hark op het dak.

Al vlug bleek het apparaat een dwingeland, en gedroegen mijn ouders zich op een
manier die ik eerder al bij mijn grootouders had gezien, die al jaren televisie
hadden. Avond aan avond namen zij  plaats voor 'de buis' om naar het
aanvankelijk enige Nederlandse televisiekanaal van de Hilversumse omroepen te
kijken. Televisiekijken werd, in tijd, hun voornaamste vrijetijdsbesteding.

Maar heel merkwaardig: het tijdsbeslag was niet recht evenredig met hun
enthousiasme over het gebodene. Mijn ouders waren bijna steeds kritisch over wat
de televisie bracht, teleurgesteld bijna. Heel treffend omschreef Wim Kan, in
een van zijn legendarische oudejaarsconferences op de radio, televisiekijken als
'wachten tot het leuker wordt'.

Zoals het een opstandige puber betaamt, stond dit gedrag van mijn ouders me
tegen. Ik haatte het gezamenlijk passief naar het scherm staren, en ik haatte
het doffe gebonk dat de modulatie van de toestellen in die tijd in de belendende
vertrekken teweeg bracht. Maar als ik 's avonds op mijn fiets op pad was door de
moderne voorstad waar mijn ouders zich hadden gevestigd, kon ik zien dat zij
zeker niet de enigen waren die hun leven aan de buis hadden verpand: huis na
huis (met de gordijnen open, zoals dat hoorde) en straat na straat, overal
hetzelfde beeld. Ik kan me nog de sceptische reacties herinneren bij de
invoering van het zogeheten 'tweede net' in 1964. Onzinnig, meende mijn
grootvader: ,,Je kunt toch zeker maar naar één tegelijk kijken?"

De veralgemenisering van televisiekijken was een van de kenmerken van de nieuwe
welvaartsstaat die zich vanaf 1960 in Nederland aftekende. Het is een bekend
verhaal: die welvaart bracht ook de ontzuiling van Nederland. Tot diep in de
jaren vijftig leefden bevolkingsgroepen min of meer naast elkaar: trouw aan
eigen partij, omroep, school, sportclub of krant van de eigen ideologische of
confessionele signatuur. Ook het van de radio geërfde tv-bestel, met zijn omroep
voor elke gezindte, was er eigenlijk op ingericht deze structuur van
soevereiniteit in eigen kring te continueren.

Zo is het niet gelopen. Iedereen keek naar alle omroepen. Televisie fungeerde
als de grote gelijkmaker en confronteerde iedereen met wat er in de maatschappij
leefde, ook al leek dat voor zijn eigen kring niet relevant. En er leefde heel
veel in die maatschappij in de jaren zestig en zeventig. Er deden zich grote
veranderingen in mentaliteit en opvatting voor, meestal van opstandige en
emancipatorische strekking.

Het tv-bestel met zijn levensbeschouwelijke omroepen was - de AVRO wellicht
daargelaten - ingericht ter conservering van de verzuilde samenleving, maar werd
de nagel aan de doodskist daarvan. Wie voorheen katholieken beschouwde als
mensen van een andere planeet, en toch ook een beetje als tweederangs burgers,
zag zich op de hoogte gehouden van de ontwikkelingen rond het tweede Vaticaans
Concilie in 1965, en later van de problemen van priesters die wilden trouwen.
Ook in protestantse kring gistte het op vele gebieden - het zogenaamde
euthanasiedebat in Nederland is, zoals de Amerikaanse historicus James Kennedy
heeft aangetoond, van protestants-christelijke kring uitgegaan en hetzelfde
geldt, denk ik, voor moderne opvattingen over ontwikkelingshulp. De NCRV deed
verslag.

Ik noem deze voorbeelden als eerste, omdat je - in verband met de
maatschappelijk grensverleggende rol die de televisie in de jaren zestig en
zeventig heeft gespeeld - meestal meteen de VPRO hoort noemen. De legende is
verdiend: de VPRO scoorde ook hoog wat het verbreken van maatschappij taboes
betrof: het eerste blote meisje op de Nederlandse televisie (Hoepla, 1967) of
het ogenschijnlijk normloos registreren van menselijk  handelen en het opvallend
niet-serieus nemen van politici (Het Gat van Nederland, vanaf 1972). Maar de
grensverlegging was zeker geen VPRO-monopolie: het verdwijnen van de eerbied
jegens autoriteiten, en het zogenaamde 'harde interview' met de machthebber
waren net zo goed de verdienste van het KRO-programma Brandpunt of de
VARA-rubriek Achter het Nieuws.

Was de geest van verandering en emancipatie die de televisie avond aan avond
injecteerde in al die aan de televisie gekluisterde huisgezinnen iets van die
televisie zelf? Ik denk van niet - die geest was eind jaren zestig ook geen
exclusief Nederlands verschijnsel. Maar televisie heeft wel een indringend
platform geboden aan veranderingsgezindheid van allerlei aard, en heeft wie
nergens om gevraagd had geconfronteerd met de ideologische slagvelden buiten
zijn onmiddellijke gezichtskring. In een land waar elke bevolkingsgroep zijn
eigen opvatting had over de oorzaken van de opstand tegen Spanje eind zestiende
eeuw, en daarmee over het fundament van de Nederlandse onafhankelijkheid, ging
plotseling iedereen zich druk maken over dezelfde dingen, en gaf in 1962 massaal
aan de liefdadigheidsmarathon Open het dorp. Deze maatschappelijke integratie,
want dat was het, leeft voort tot op de huidige dag.

Achteraf bezien is de televisie het laatste nieuwe medium geweest waarvan je als
overheid nog het idee kon hebben dat je er controle over kon houden, en - met de
beste bedoelingen uiteraard - een monopoliepositie op kon verwerven. Op
internet, waar iedereen de producent van inhoud kan zijn en waarop de meest
uiteenlopende dingen zijn te zien of te lezen, is dat volstrekt onmogelijk. Er
is nog een belangrijk verschil tussen internet en televisie: televisie is een
medium met eigen kenmerken gebleken, dat zijn voorgangers (radio, kranten) liet
bestaan, terwijl internet als een soort stijlloze slokop alles incorporeert.

Die neiging tot controle en monopolie - uit naam van een pluriform bestel - is
de behoeders ervan in de jaren tachtig lelijk opgebroken. Sinds de jaren zestig
werden er al pogingen gedaan om naast wat nu 'publieke omroep' genoemd wordt een
commerciële televisiestructuur op te zetten, maar door een belangenverweving
tussen grote politieke partijen en omroepen kon dat steeds worden voorkomen.
Terwijl in de landen om ons heen de overheid gewoon zorgde voor zo'n structuur,
daarbij aan de commerciële exploitant eisen stellend op het gebied van quota
voor nieuws, cultuur, eigen productie of investeringen in de lokale
filmindustrie.

In 1989 werd het archaïsche monopolie effectief doorbroken door de Luxemburgse
firma CLT, gebruikmakend van het feit dat een Luxemburgse zender zich op de
kabel niets van Nederlandse wetgeving hoefde aan te trekken. RTL-Véronique,
zoals RTL4 aanvankelijk heette, onderscheidde zich vanaf dag één door een
nieuwe, informele toon, bijvoorbeeld in een weinig pretentieus praatprogramma
dat De Vijf Uur Show heette. Die informaliteit zette nog verder door met de
komst in 1995 van de zender SBS 6 die een journaal begon, Hart van Nederland,
waarin de 'vox populi' om zijn mening werd gevraagd en regionale actualiteiten
op één lijn kwamen te staan met buitenlands en landelijk nieuws. Met Over de
roooie, een programma waarin mensen voor geld normloos gedrag vertoonden, zoals
in het openbaar je broek uittrekken, werd opnieuw een norm overschreden.

Net als bij de cultuurverschuiving in de jaren zestig en zeventig kun je de
kip-of-eivraag stellen: brengt een programma als Oh Oh Cherso - over jonge
Nederlandse vakantievierders aan de Griekse kust die zich klem zuipen en voor
wie vakantie promiscuïteit betekent - zulk gedrag in de bevolking teweeg, of
vormt het de afspiegeling van een al buiten de televisie bestaand cultureel
patroon? Het laatste, vermoed ik, maar ook in de huidige tijd geldt dat de
televisie een platform biedt aan gedrag en opvattingen die anders een discreet
fenomeen geweest zouden zijn.

Of de normverschuivingen in de maatschappij die de commerciële televisie laat
zien ook zo fundamenteel zijn als die van de jaren zestig en zeventig valt te
betwijfelen. Toen in 1999 op Veronica de eerste serie van Big Brother werd
uitgezonden, waren er nogal wat intellectuelen die dat een heilzame ontwikkeling
vonden: eindelijk was de televisie aangekomen bij de denkwereld van 'de gewone
man', iedereen kon immers een ster zijn! Maar inmiddels is gebleken dat het
volgen van de 'gewone mens' op den duur saaie televisie oplevert. Om de
belangstelling op peil te houden werd steeds drastischer ingegrepen, werden
kandidaten gemanipuleerd of zodanig geselecteerd dat spectaculair pathologisch
gedrag verzekerd was. Desondanks ebde de belangstelling van het publiek weg.

Nieuwere vormen van 'reality tv' houden zich minder bezig met hoe de wereld is,
maar meer met hoe hij zou moeten zijn: wie van zichzelf denkt dat hij mooi kan
zingen of dansen, weet inmiddels hoe hij zijn enthousiasme moet tonen als de
jury dat met hem eens is. Of hoe hij deemoedig moet kijken bij een preek over
zijn gebrek aan motivatie of talent. Dat is niet het betrappen van de
werkelijkheid, maar een normstelling - een heel andere vorm van bevoogding dan
in de jaren zestig, maar bevoogding is het.

Misschien is de voornaamste les van zestig jaar tv dat televisie een artefact
is, met regels en wetten die niet dezelfde zijn als die in het leven buiten de
televisie. Dat uit zich in het frequent gebruik van een groot aantal
stijlmiddelen: snelheid en directheid, gerichtheid op de persoon in plaats van
op meer abstracte gegevens, soundbites in plaats van lange verhalen, en een shot
van twee seconden is al lang. Alles wijst op het eerste gezicht op
oppervlakkigheid. De kunst van televisie maken is om met die middelen toch iets
te maken wat betekenis draagt, en de Nederlandse televisie kan dat soms heel
goed, zowel de publieke als de commerciële tv.

Dat televisie iets anders is dan radio met plaatjes, een bewegende krant, een
discussieavond in een zaaltje, film of gewoon het leven van alledag, dat weet
iedereen nu wel. Net als bij die andere media is er natuurlijk wel een verband
met de verhoudingen in de samenleving, maar in hoeverre de televisie de
samenleving afspiegelt, en in hoeverre televisie die samenleving beïnvloedt, is
niet zo makkelijk in een formule samen te vatten. Wat dat betreft lijkt
televisie op bijvoorbeeld literatuur of beeldende kunst - alleen massaler.

Het grote verschil tussen 1960 en nu is, dat er zoveel televisie is. Wie een
digitaal kabelabonnement heeft, kan al vlug kiezen tussen honderden zenders, en
hetzelfde geldt in nog sterkere mate voor de satelliet. In de jaren negentig had
je nog wel eens dat iedereen in je omgeving de vorige avond hetzelfde programma
had gezien - Koot en Bie bijvoorbeeld. Dat is nu heel zeldzaam: de kijktijd per
hoofd van de bevolking is niet gedaald, maar iedereen kijkt kennelijk naar iets
anders. Je hoort ook zelden meer iemand mopperen op 'de tv'.

Dat betekent vermoedelijk dat televisie is opgehouden een instrument van
maatschappelijke integratie te zijn, maar gewoon een instrument tout court is
geworden, dat je kunt inschakelen ter lering en vermaak en dat je ook gerust
kunt uit laten. De puber in mij vindt dit een uitstekende ontwikkeling.

Avond aan avond injecteerde de  tv de geest van verandering in al die
huisgezinnen

Tv is  een platform voor gedrag en opvattingen die anders een discreet fenomeen
zouden zijn

Zelf reliek van verzuiling

Dat de tv Nederland heeft ontzuild, wil niet zeggen dat Hilversum zelf ook van
de verzuiling loskwam. In 2011 geldt de publieke omroep als het laatste grote
verzuilde bolwerk. De 21 omroepen zijn nog altijd  ingedeeld naar geloofs- en
levensovertuiging.  Pogingen tot doorbraak stranden steevast. Sinds 1991 moesten
de omroepen samenwerken én zichzelf blijven, sinds 2005 moeten ze zich juist
weer scherper profileren. Minister Van Bijsterveldt (Media, CDA) geeft in haar
Mediabrief van juni ook tegenstrijdige opdrachten: enerzijds moeten omroepen
fuseren, dus ontzuilen,  anderzijds wordt het ledental weer het enige criterium,
waardoor zij terugvallen op hun traditionele achterban.

LOAD-DATE: September 30, 2011

LANGUAGE: DUTCH; NEDERLANDS

GRAPHIC: 'Television is bad for your eyes'; een animatiefilmpje van Terry
Gilliam uit het tv-programma Monty Python's Flying Circus. Seizoen 3, aflevering
7,  30 november 1972.

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              71 of 200 DOCUMENTS



                                NRC Handelsblad

                          29 september 2011 donderdag

Henk laat zich horen

BYLINE: Yael Vinckx

SECTION: Cultureel Supplement

LENGTH: 476 woorden

SAMENVATTING

Stickers met ironische one liners over de korting op cultuur duiken overal op,
namens Henk en Ingrid. Wie zit er achter?

VOLLEDIGE TEKST:

Cultuur? Kan dat ook in de frituur? Of: Is dit kunst of kan het weg? Sinds
enkele weken zijn deze oneliners aan een opmars bezig; op internet, waar ze een
eigen site, Facebook- en Twitteraccount hebben, en daar buiten, op
verkeersborden, betaalautomaten en een sculptuur van de gerenommeerde kunstenaar
Joep van Lieshout. Ondertekend door Henk en Ingrid. En waren de stickers in het
begin van de zomer vooral in  Rotterdam te vinden, nu zijn ze ook in Amsterdam,
Den Haag en andere delen van het land gesignaleerd.

De oneliners zijn een initiatief van Henk en Ingrid; het door Geert Wilders
bedachte echtpaar dat jarenlang werd genegeerd maar dat nu, dankzij de
PVV-leider, een stem heeft gekregen. Henk en Ingrid zijn vaak gebruikt als
pseudoniem, en deze keer gaat het Rotterdamse ontwerpbureau Zinnebeeld achter
het echtpaar schuil, een ,,idealistisch en maatschappij-kritisch" bedrijf dat
vooral voor opdrachtgevers in de culturele sector werkt.

Toen zij werden gevraagd iets te ontwerpen voor de Rotterdamse
kunstenaarskalender, kwamen ze met de slogan 'Is dit kunst of kan het weg?' op
de proppen. Dat die campagne was afgekeken van een Duitse campagne, erkent
mede-eigenaar Bart Driessen ruiterlijk. Hij is ook de eerste die het woord
Loesje (de groep die vrolijk-kritische spreukenaffiches maakt) laat vallen. De
opdracht voor de kunstenaarskalender kwam in juli, toen het debat over de
komende kunstbezuinigingen volop werd gevoerd. Driessen hoopt met de slogans
verwarring te zaaien. Natuurlijk, ze zijn een protest tegen de bezuinigingen,
maar door zo expliciet de mening van de PVV-stemmer te verwoorden (Subsidie? Dat
is toch iets dat je krijgt als je eigenlijk niet goed genoeg bent?) hoopt hij de
mensen ook op het verkeerde been te zetten. Al is het maar voor een fractie van
een seconde. ,,Dat je even niet weet van wie het komt." Inmiddels zijn andere
oneliners verzonnen. Die gaan al lang niet meer alleen over kunst, maar ook over
immigratie (Alle Turken terug naar Marokko!) en de vrijheid van meningsuiting
(We hebben geen idee, maar we zijn er wel tegen). Ze doen allemaal denken aan
PVV-standpunten - in sommige slogans wordt Geert Wilders met naam en toenaam
genoemd. Sinds de Algemene Beschouwingen van vorige week, met het politieke
gekissebis tussen onder anderen premier Rutte en gedoogpartner Wilders, nam de
aandacht toe - en zijn de stickers op. Ze worden bijgedrukt. Overigens leidde
dat gekissebis natuurlijk tot een nieuwe leus: Normaal? Dat is toch die band?
Over de tekst van een tweede sticker wordt gestemd. Via mail, Facebook en
Twitter kunnen mensen hun favoriete slogan kiezen - de tekst met de meeste
stemmen verschijnt binnenkort op sticker.

Meer info: henkeningrid.org

LOAD-DATE: September 29, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              72 of 200 DOCUMENTS



                                NRC Handelsblad

                           24 september 2011 zaterdag

Cabaret

BYLINE: Bas Heijne

SECTION: Vooraan

LENGTH: 667 woorden


Een vertrouwde reflex: Geert Wilders doet iets ongehoords, zo ongehoord dat je
mensen naar adem hoort snakken. Vervolgens spreekt iemand er schande van - en
daarna nog zoveel anderen, dat je je vanzelf gaat afvragen: was het eigenlijk
wel zo erg? De stemming slaat om. Waarom moet iedereen Wilders hebben? Laat die
hetzers naar zichzelf kijken! Het eindigt er meestal mee dat iemand op tv komt
vertellen dat we niet zoveel over Wilders moeten praten. Daar gaat het dan al
gauw een uur lang over.

Iedere tegenaanval op Wilders eindigt in overkill. Dat komt doordat er in
Nederland te veel partijen zijn, te veel oppositieleiders. Er zijn te veel
pratende hoofden, te veel opinies, te veel televisiezenders en ja, te veel
columnisten. Zoveel Jorissen - en maar één draak.

Je zou bijna vergeten dat Wilders het moeilijk heeft. Met zijn geestverwanten in
Europa gaat het niet goed. Zijn Deense zusterpartij is uit de regering
geflikkerd, de Noorse variant heeft een flinke knauw gekregen. Het Vlaams Belang
verkeert in doodsnood. Zijn ideologische bondgenoten in de strijd tegen de islam
hebben na de slachtpartij van Breivik hun toon gematigd of het bijltje erbij
neergegooid. Of, erger, ze zijn in hun perverse waan doorgeschoten en voorgoed
van het padje af - zoals de met Wilders bevriende haatheks Pam Geller.

Zal ik nog even doorgaan? Wilders redevoering in Berlijn heeft de maffe Duitse
zusterpartij Die Freiheit niet geholpen - de kiesdrempel kwam niet eens in
zicht. Van de week werd in New York bij Ground Zero het nieuwe islamitische
centrum geopend. Er waren geen protesten.

De hoogste tijd voor cabaret, dus.

Erg goed was het niet. Om te overleven heeft Wilders zijn anti-islamretoriek
moeten inruilen voor een anti-Europa-tirade. Zijn oprispingen tegen de islam
zijn pijnlijk plichtmatig. Zoals bij een Tourette-patiënt onder sedatie: het
gescheld is er nog, maar het vuur is eruit. Ook in zijn aanvallen tegen Cohen
schoot hij door - alleen de echte fans scheppen er nog genoegen in Cohen voor de
duizendste keer beschimpt te zien worden.

Bovendien is de grootste bedreiging van de PVV niet de PvdA. Dat is de SP. Die
partij heeft zijn zwakke plek in het vizier. In tijden van economische crisis
moet je ten minste de suggestie weten te wekken dat de penibele situatie van de
sociaal zwakkeren je aan het hart gaat. Daartoe is Wilders niet in staat.
Empathie is een emotie die hij niet kan acteren, omdat hij die niet lijkt te
kennen. Verder dan een onwillig poesje aaien in een Limburgs asiel is hij nooit
gekomen.

De hoogste tijd voor nog meer cabaret, dus.

Praten over de vraag of Wilders te ver is gegaan, dat is precies wat hijzelf
graag ziet. Rutte probeerde het nog af te stoppen door te zeggen dat hij het
over ,,de inhoud'' wilde hebben. Tevergeefs. Wie heeft er zin in de inhoud?

De mantra luidt dat Wilders een stem geeft aan Nederlanders die zich niet
gehoord voelen. Maar het lijkt erop dat hij net zo goed een vacuüm vult bij de
elite. Twee weken terug zag ik in het Stedelijk Museum te Amsterdam een filmpje
van beeldend kunstenaar Erik van Lieshout: minstens twintig keer kwam het
portret van Geert Wilders voorbij. Van de zomer was ik op Lowlands - dat in het
teken stond van een protest tegen Geert Wilders. Ik ben niet vies van activisme,
maar mij viel vooral op dat alle jongeren daar, een enkele opvallende
uitzondering daargelaten, heel erg wit waren. Een halve eeuw immigratie en op
een progressief jongerenfestival is daar vrijwel niets van te zien. Net als bij
die bijeenkomst in het Stedelijk trouwens. Is de PVV dan je grootste probleem?

En ook opvallend: bij zulke bijeenkomsten blijkt men het jargon van de
tegenstander te hebben overgenomen. Wie in die kringen leuk ironisch wil zijn,
heeft het over het koppel Henk en Ingrid - Martin Bosma's laatste echt grote
hit. Het lijkt wel of juist de elite Wilders hard nodig heeft. Als dat waar is,
dan is dat een groter probleem dan Wilders zelf.

Er zijn te veel opinies, te veel columnisten. Zoveel Jorissen - en maar één
draak

LOAD-DATE: September 23, 2011

LANGUAGE: DUTCH; NEDERLANDS

GRAPHIC: baslogoDEZE

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              73 of 200 DOCUMENTS



                                NRC Handelsblad

                           24 september 2011 zaterdag

Versier die koets met een kapsalon, viswijf en voetbal;
Oproep  voor ander paneel op Gouden Koets

BYLINE: O.L.E. Jongmans; Reidar Plokker; Marcel Gee; Bas Overmars; P. R.
Wouters; Petra Kroes; P.F.Lems; Jan A. Somers

SECTION: Opinie & Debat; Blz. 6

LENGTH: 1028 woorden

SAMENVATTING

De redactionele oproep voor een alternatief voor het gewraakte paneel op de
Gouden Koets leidde tot zeer diverse inzendingen.

VOLLEDIGE TEKST:

       Moord op De Witt, zo voordelig voor Oranje

Als wij dan toch, in navolging van verlichte geesten als Lenin en Stalin, de
neiging niet kunnen bedwingen om de geschiedenis te herschrijven en de beelden
ervan te retoucheren, laten we het dan doen ter opheldering van verdoezelde
feiten.

Dan zou ik op de Gouden Koets het liefst de beeltenissen willen zien van het
grauw dat de gebroeders De Witt vermoordde (1672) en zodoende Willem III als
stadhouder in het zadel hielp. En van het oproerige volk dat door opstanden
Willem IV aan zijn baan hielp (1747). En van Kaat Mossel, het Woeste Rotterdamse
Viswijf, die onschatbare diensten verleende aan Willem V voor diens restauratie
in 1783. Dit soort steunpilaren van de latere monarchie hebben de Oranjes immers
tot drie keer toe in hun verloren positie hersteld. En bovendien: het gewone
volk, hè? Als dát niet politiek correct is....

Wateringen

De kapsalon, symbool van nationale eenheid!

Het paneel verwijst naar iets negatiefs en ten tweede naar het verleden. Aan
negatieve zaken worden mensen niet graag herinnerd. En het verleden laat men het
liefst rusten. We moeten dus op zoek naar een symbool dat iets positiefs
uitbeeldt dat in de toekomst, maar wel binnen handbereik, ligt.

En dat is: de multiculturele samenleving!  Een prachtig voorbeeld daarvan is het
Rotterdamse gerecht de kapsalon, een multicultihutspot van ingrediënten,
inmiddels  bekend van New York tot Istanbul! Hoogleraar Paul van de Laar noemde
de kapsalon het cultureel erfgoed van de toekomst. Een symbool voor de geslaagde
samensmelting van culturen in de grote stad.

Schrijver van 'Het land van Pannekoek', Nederland in stripvorm.

Halfnaakte fractieleden GroenLinks in Kunduz

Vooropgesteld, de hele koets moet gezandstraald en groen gespoten worden: al dat
goud, veel te kapitalistisch, zal wel gestolen zijn uit de koloniën. De
zijkanten worden voorzien van geschilderde panelen waarop afgebeeld halfnaakte
GroenLinks-fractieleden die in Kunduz  bekeuringen uitdelen aan een tot op de
tanden gewapende bevolking.

Of zou men hier over honderd jaar moeilijk over gaan doen. Wat kost zo'n nieuw
paneel wel niet ? Moesten we niet bezuinigen? Laat anders de kids van Alex en
Maxima  er een woensdagmiddag op los met waskrijt, ook leuk.

Kaatsheuvel

Het doelpunt van Van Basten tegen Duitsland

Mocht het onzalige idee van de SP en GroenLinks uitgevoerd worden, dan pleit ik
voor het zeldzame beeld waarin wij Nederlanders ons trots, één en met elkaar
verbonden voelden. En dan is voor mij, als voetballiefhebber, de keuze snel
gemaakt: het winnende doelpunt dat Marco van Basten tijdens het EK '88 kort voor
tijd tegen de West-Duitsers scoorde dient ter vervanging van de halfnaakte,
zwarte mensen die op de koets staan uitgebeeld. Ik pleit voor een drieluik
waarin allereerst de steekpass van Wouters op Van Basten wordt weergegeven.
Vervolgens zien we hoe Marco zijn plaaggeest Kohler te snel af is en de bal met
een sliding achter de keeper werkt. Op de derde en laatste schildering wordt de
innige omhelzing van Gullit en wondercoach Michels na het fluitsignaal
vastgelegd.

Het doelpunt tegen de Duitsers bevrijdde ons van het trauma van 1974. Verder is
dit het eerste Nederlands elftal waarin blank en zwart succesvol samenspeelden.

Amsterdam

Voedsel schenkende ontwikkelingswerkers

Andere panelen aan de Gouden Koets? Ter linkerzijde: een ontwikkelingswerker,
die vanuit zijn terreinwagen voedsel schenkt aan een aantal zwarte mensen, onder
wie kinderen. Ze moeten wel aanzienlijk magerder zijn dan hun voorgangers op de
koets, om de boodschap duidelijk over te laten komen. Over het al of niet
gedeeltelijk ontkleed zijn van de ontvangenden kan zich een commissie buigen:
het is duidelijk dat dit aspect gevoelige kanten kan hebben. Geen herkenbaar
automerk op het voertuig.

Ter rechterzijde: een groep blanken, die met gepaste boetvaardigheid geld en
goederen (en een suggestie van contracten) aanbiedt aan een groep
derdewereldpotentaten. Nader te bepalen is of die laatste groep de geschenken
minzaam in ontvangst neemt of verontwaardigd afwijst. Een combinatie van posen
is wellicht het meest sprekend. Ook hiervoor dus een commissie.

In samenhang moeten deze taferelen op treffende wijze uitbeelden hoever wij,
Nederlanders van nu, ons hebben weten te verheffen boven de verwerpelijke
gedachten en daden van onze voorgangers.

Den Helder

Publiciteitsstunt van GroenLinks en SP

Dit jaar is het in feite voor het eerst dat ik iets meer dan een vluchtige
indruk van de schildering op deze koets heb opgevangen. Televisiebeelden
concentreerden zich meestal op de inzittenden of er werd van ver een
totaalplaatje getoond. Pas nu heb ik details kunnen onderscheiden. Vandaar ook
dat ik het een non-issue vind, haast een publiciteitsstunt van SP en GroenLinks.

Beschouw de koets als onderdeel van onze geschiedenis en probeer die niet uit te
vlakken. Heilige verontwaardiging over Zwarte Piet of negerzoenen roept
soortgelijke irritatie op. Er hoeft van mij geen andere afbeelding op de koets.
In het uiterste geval kan hij altijd nog egaal geschilderd worden, goud of rood.

Venray

SUV, dikke kinderen en een kerncentrale

Als ik premier Rutte was zou ik de majesteit voorstellen om de
nationaal-educatieve functie van de Gouden Koets te vergroten door een nieuw
paneel toe te voegen met een kunstzinnige afbeelding van een olieboorplatform,
een SUV, een kerncentrale, dikke kinderen, en andere nare dingen met
onderschrift in fraaie letters:  'Dankbaar voor onze welvaart'. Leuk voor
opgewonden Kamervragen over 100 jaar! Of zouden we zich dan louter verstandige
Kamerleden hebben?

Nieuwerkerk a/d IJssel

De koloniale tijd was niet alleen droevig

Wat wil ik dan wél op de koets hebben? Gewoon zoals nu, deze halfnaakte, zwarte
mensen die hun rijkdommen aanbieden aan het koningshuis. De Gouden Koets is één
brok geschiedenis. Prachtige plek voor deze allegorie van  het koloniale deel
van de geschiedenis.  Droevige episode? Niet mag worden vergeten dat
kolonialisme méér is dan alleen onderdrukking en uitbuiting.

Delft

LOAD-DATE: September 26, 2011

LANGUAGE: DUTCH; NEDERLANDS

GRAPHIC: Illustratie Cyprian Koscielniak

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              74 of 200 DOCUMENTS



                                NRC Handelsblad

                           23 september 2011 vrijdag

Mislukt in  de politiek, terug in Silicon Valley;
m/v in het nieuws Meg Whitman

BYLINE: Eppo König

SECTION: Economie

LENGTH: 509 woorden

SAMENVATTING

Ze wilde de opvolger van Arnold Schwarzenegger worden, maar ze keert terug als
de baas van HP. Het hardware-bedrijf kan wel wat rust aan de top gebruiken.

VOLLEDIGE TEKST:

Ze  is terug in Silicon Valley na een mislukt politiek avontuur. Meg Whitman
(55), het oud-hoofd van veilingssite eBay wilde de opvolger van oud-gouverneur
Arnold Schwarzenegger worden. Maar nu wordt ze de nieuwe bestuursvoorzitter van
HP (voorheen Hewlett Packard), maakte de computerfabrikant uit Californië
gisteren bekend. Het is een nieuw hoofdstuk in het jarenlange gerommel aan de
top van HP.

Whitmans komst is een wisseling van de wacht, maar geen wisseling van strategie,
blijkt uit een persbericht. Ze volgt de Duitser  Léo Apotheker op, die vorige
maand nog bekendmaakte dat HP zijn pc-divisie wil afstoten. Het bedrijf kan niet
concurreren met de tablets en smartphones van Apple en Google. HP trekt zich
terug op de grijze, maar  succesvolle tak van servers en printers.
Tegelijkertijd maakte Apotheker bekend dat hij het Britse softwarebedrijf
Autonomy wilde overnemen voor 10,3 miljard dollar (7,7 miljard euro).

Dat nieuws werd toen kritisch ontvangen door aandeelhouders en trouwe klanten.
Whitman moet hen nu weer vertrouwen en HP ,,hernieuwd leiderschap" geven op een
,,kritiek moment". Onder Apotheker, die een jaar geleden aantrad,   halveerde
het aandeel van HP bijna in waarde.  In mei lekte een intern memo uit waarin hij
het management maande op ,,iedere cent" te letten wegens weer een slecht
kwartaal.

Whitman wordt geroemd als een ,,technologische visionair" en een ,,sterk
communicator". Dat laatste werd vorig jaar duidelijk tijdens de race voor het
gouverneurschap van Californië. Whitman (Republikein) investeerde ruim 140
miljoen dollar van haar eigen vermogen in een verpletterend mediaoffensief.
Iedere dag duizend spotjes op radio en tv, aparte flyers voor hoogopgeleiden,
vrouwen en de gewone man. Maar Californië werd Whitman-moe. Ze verloor van
Democraat Jerry Brown.

Whitman komt van de Oostkust en studeerde wis- en natuurkunde aan Princeton en
bedrijfskunde aan Harvard. Via Walt Disney, filmstudio DreamWorks,
speelgoedproducent Hasbro en huishoudgigant Procter & Gamble kwam ze in 1988 bij
eBay. Onder haar leiding groeide de veilingssite spectaculair. De jaaromzet
steeg in tien jaar van 86 miljoen dollar naar 7,7 miljard dollar.

Toch was er ook kritiek op Whitman. De groei van eBay nam later af door
concurrentie  van shopsites  als Amazon. Op de overname van
internettelefoniebedrijf Skype in 2005 voor 2,5 miljard dollar moest twee jaar
later alweer 1,4 miljard dollar worden afgeschreven.

HP kan wel wat rust gebruiken na een reeks schandalen aan de top. Carly Fiorina
vertrok in 2005  na de rampzalige overname van concurrent Compaq, Patricia Dunn
viel in 2006 omdat ze andere directieleden en journalisten liet bespioneren en
Mark Hurd moest vorig jaar aftreden wegens seksuele intimidatie.

Whitmans aantreden was al uitgelekt voordat HP het na het sluiten van de beurzen
bekendmaakte. Het aandeel HP sloot 4,9 procent lager.

LOAD-DATE: September 23, 2011

LANGUAGE: DUTCH; NEDERLANDS

GRAPHIC: Meg Whitman.
Foto Reuters

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              75 of 200 DOCUMENTS



                                NRC Handelsblad

                          22 september 2011 donderdag

Want hij bedrijft politiek vanuit een cocon

BYLINE: Herman Staal

SECTION: In het nieuws

LENGTH: 517 woorden


Wie geen toekomst heeft is onverschillig over het heden. Natuurlijk heeft Geert
Wilders een politieke strategie die gericht is op de toekomst, op het verwerven
van meer steun voor zijn PVV. Maar wat is je persoonlijke perspectief als je
altijd met zes beveiligers en drie gepantserde BMW's naar huis wordt gebracht?
Als je denkt dat dat nog jaren doorgaat?

Wat zei Wilders in 2008 tegen deze krant, toen hem gevraagd werd of hij ooit van
die beveiligers afkomt: ,,Laat ik eerlijk zijn, mijn gevoel zegt van wel. Mijn
verstand zegt misschien wat anders." Fietsen? ,,Het kan wel, maar echt lekker is
het niet." Of er voor hem nog meer ellende bij kan? ,,Zolang ik leef niet."

Geert Wilders leeft een bijzonder leven. Hij gaat geheel op in zijn politieke
rol, misschien wel door een gebrek aan persoonlijk perspectief. Vanuit een cocon
neemt hij de buitenwereld tot zich. Hij is ,,zo'n freak die 's avonds het nieuws
op Saoedi-Arabië 2 kijkt". Of op één van de andere honderd Arabische zenders die
hij thuis ontvangt. ,,Ik ben wel vaak alleen, maar ik ben niet eenzaam. Mooi
gezegd he?", zei hij in het interview in 2008.

Zijn persoonlijke omstandigheden lijken hem totaal onverschillig te maken voor
elke kritiek. In  zijn Kamerzetel kauwt hij op zijn pen, speelt met zijn
telefoon, kijkt niet op of om als een collega een briefje bij hem neerlegt. Hij
gedijt bij vijandschap: met zijn ,,bende straatvechters" (citaat van rechterhand
Martin Bosma) neemt hij het op tegen de rest. ,,U kunt allemaal de boom in", zei
hij vanmorgen. Het deed denken aan het moment in het parlement toen hij onder
vuur lag door zijn film  Fitna. ,,Wat mij betreft bekijkt u het allemaal maar."

Hij heeft een feilloos gevoel voor hoe hij zijn achterban kan aanspreken, hoewel
hij Henk en Ingrid nooit op straat tegen kan komen. Is de 'moslimhype' over het
hoogtepunt heen? Hup, alle pijlen naar iets anders: ,,De Grieken hebben een
monopolie op flessentrekkerij."

Als je als journalist Geert Wilders te spreken krijgt, is dat in een zaaltje in
de Tweede Kamer, of op zijn goed beveiligde werkkamer. Daar zit hij dan
moederziel alleen. Altijd zonder voorlichter, die heeft hij niet nodig. Wilders
verrast dan, elke keer weer: hij is sympathiek, vrolijk, charmant. Zoals
afgelopen vrijdag, toen hij even tien minuten op de Miljoenennota wilde
reageren. Hij schenkt water in, vraagt hoe het met je gaat, informeert naar de
ochtendplannen van NRC Handelsblad, een krant die hij verfoeit maar van kindsaf
goed leest. Als je zegt  'wat een wonderlijke coalitie is dit toch', grapt hij:
,,Zal je het je hele leven blijven bevechten, Herman?" Dan ineens een zinnetje
waaruit je zou kunnen concluderen dat zijn warme gevoel voor de coalitie wegebt.
Over de oppositierol die de Deense Volkspartij, evenknie van de PVV, nu krijgt:
,,Soms denk ik ook wel eens dat dat een heel leuke positie is."

Krijgt hij ooit een andere rol dan een gedoog- of oppositierol? Ageren,
debatteren, afstand nemen, een beetje pesten, schelden. Dat ligt Geert Wilders
het beste. Alleen, of toch eenzaam?

Herman Staal is chef vande politieke redactie van NRC Handelsblad

LOAD-DATE: September 22, 2011

LANGUAGE: DUTCH; NEDERLANDS

GRAPHIC: Foto's Peter Hilz

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              76 of 200 DOCUMENTS



                                NRC Handelsblad

                           17 september 2011 zaterdag

Een echt open overheid is iets anders dan een lekke overheid;
Opklaringen

BYLINE: Marc Chavannes

SECTION: Opinie & Debat

LENGTH: 900 woorden


Dat was lachen donderdag - één cijfer veranderd en daar kwam de nog geheime
Miljoenennota 2012 op het scherm. Nog meer lachen dat minister Donner diezelfde
dag per video het  innovatiefestival Picnic 2011 de primeur gaf van het Open
Data Portaal van de overheid. 'Deel uw data', juicht de nieuwe site.

Dat gebeurt al jaren. Er zijn steeds weer nieuwe voorbeelden. Terwijl iedereen
op de vierkante kilometer rond de Ridderzaal zich opwond over dat suffe lek van
het belangrijkste Prinsjesdagstuk, kwamen ICT-deskundigen de Kamercommissies van
Veiligheid en Justitie en Binnenlandse Zaken bijpraten over de vorige dataramp
bij de overheid: DigiNotar.

Dat bedrijfje met in de naam de loze schijn van onkreukbare degelijkheid,
ontleend aan het woord 'notaris', maakte veiligheidscertificaten voor de
overheid. Daarmee worden in theorie veilige internetverbindingen gegarandeerd.
In dit geval  bleek dat het bedrijfje was gehackt vanuit Iran en daar weken over
dacht te kunnen zwijgen. Zeg maar vaarwel tegen  je veilige belastingaangifte en
je paspoortaanvraag bij het stadhuis via de DigiD.

In die ICT-zitting bleek dat het toezicht op bedrijfjes als DigiNotar is
toegewezen aan de Opta, de Onafhankelijke Post- en Telecom Autoriteit, die daar
weer private accountantsbureaus voor huurt. Zij lopen af en toe even langs bij
de certificaatbakkertjes  om te kijken of de schriftelijke verantwoording op
orde is, zonder een flauw idee te hebben of de essentie van de certificering
deugt. In dit geval zag niemand dat er geen actuele virussoftware was
geïnstalleerd.

Dat laatste gebeurde trouwens ook niet bij het CIOT, de overheidsdatabank waar
Nederlandse telecom providers dagelijks al uw belgegevens naar moeten uploaden.
Die worden bewaard om misdaad en terrorisme te onderscheppen. Door ook daar geen
serieus antivirusbeleid te voeren, worden persoonlijke, identificerende gegevens
van 16 miljoen Nederlanders gecompromitteerd.

Justitie heeft dat moeten toegeven nadat privacywaakhond Bits of Freedom de
rapportage had losgepeuterd met behulp van de Wet openbaarheid bestuur. Bij het
CIOT worden de virusscanners één keer in de week met de hand bijgewerkt. Als de
beheerder met vakantie is, of ziek, dan gebeurt het niet. Het doet denken aan
die medewerker van dat andere bedrijfje dat de Miljoenennota online mocht zetten
en even het verkeerde vinkje zette.

Het zou allemaal dorpsnieuws zijn als het alleen ging om stukken die voor
iedereen zijn. Maar dat is heel vaak niet het geval. Wie zegt dat iedere privacy
achterhaald is, wens ik alle goeds met alle reclame, diefstal en phishing die
zijn deel wordt als alles op straat ligt. Natuurlijk is je medisch dossier
onschuldig zolang je alleen een ingegroeide teennagel hebt. Na de eerste
depressie- of verslavingstherapie wordt dat wel anders.

Er is een patroon in deze lekken. De politiek heeft jaren gesuggereerd uw
ellende te willen voorkomen en uw risico's te zullen overnemen. Toen dat niet
lukte en te duur bleek, begon de overheid aan de lange mars terug. Steeds minder
beloven, steeds meer bedrijven  inschakelen om eigen taken uit te voeren en
steeds meer automatisering, zonder benul van de beperkingen.

Veel van die grote automatiseringsprojecten zijn duurder dan beloofd en
uitgelopen op hele en halve mislukkingen. Het in een landelijke databank opslaan
van alle vingerafdrukken bij een nieuw paspoort is al weer gestaakt. Een flink
percentage bleek onbruikbaar.

Minister Donner, die graag  op Buienradar kijkt voor hij de fiets bestijgt,
heeft al heel wat data-ellende  op zijn bureau gekregen. Zouden hij en zijn
ambtenaren er iets van opsteken? De nationale hackersgemeenschap trok deze week
aan de bel: maak het ons - en vooral uw echte vijanden - moeilijker!

In de Eerste en de Tweede Kamer is het besef gegroeid dat er verband is tussen
privacy en veiligheid. Bescherming van de persoonlijke levenssfeer van burgers
is onderdeel van het veilig maken van de samenleving. Dat is een klassieke
overheidstaak. De motie-Franken (CDA), die vijf eisen stelt voordat
uitzonderingen worden toegestaan op de bestaande privacyregels, is nog geen wet.
Privacywaakhond CBP (College Bescherming Persoonsgegevens) moet meer tanden
krijgen én tonen.

Bij alle twijfel over wat de privatiserende overheid hoort te blijven doen, is
de cyberveiligheid belangrijker dan het bromsnorbeleid van hogere boetes en
minimumstraffen. Privacy is geen eliteproduct. Ook Henk en Ingrid bankieren
elektronisch en willen graag dat hun identiteit niet wordt gejat als zij denken
een nieuw rijbewijs aan te vragen.

De overheid moet op alle niveaus deskundigen aanstellen die het publieke belang
van soepel maar veilig dataverkeer bevorderen. Het is een teken aan de wand dat
Donner bij het bekend worden van de DigiNotarflop weer een ander particulier
bedrijf nodig had om hem uit te leggen wat er was gebeurd en waarom dat erg was.
Als Rijkswaterstaat de kwaliteit van een wegenbouwer niet meer kan beoordelen,
dan krijgen we duurdere wegen - geen betere.

En dat Open Overheidsidee? Prachtig. Zie de actie van De Hond en Pauw &
Witteman, die online positieve plannen voor in de Troonrede vragen. Bij alle
cyberangst die politiek en bestuur veroorzaken, mag het zoeken naar een opener
democratie niet verloren gaan. Want die crisis was er ook nog. Maar lek en open
is niet hetzelfde.

Accountants lopen af en toe even langs bij de certificaatbakkertjes, zonder het
te begrijpen

LOAD-DATE: September 16, 2011

LANGUAGE: DUTCH; NEDERLANDS

GRAPHIC: Illustratie xxx
NHTESTmarcVRIJSTAANDZWARTWIT
Illustratie Ruben L. Oppenheimer

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              77 of 200 DOCUMENTS



                                NRC Handelsblad

                           16 september 2011 vrijdag

Met 20 km/u naar het werk? Dat kan veel sneller;
Nederland moet snelle fietsroutes aanleggen, zegt de adviseur. Minder files en
CO2, goed voor je gezondheid

BYLINE: Thalia Verkade

SECTION: Binnenland

LENGTH: 1254 woorden

SAMENVATTING

Autorijden sneller dan fietsen? Niet als je door kunt rijden op de fietssnelweg.
,,Dat rijdt geweldig." Een goed wegennet voor fietsers bespaart miljoenen.

VOLLEDIGE TEKST:

Het wereldsnelheidsrecord op de ligfiets staat nu op 133 kilometer per uur. De
langste afstand gefietst in een uur: 91,5 kilometer.

En er wordt gewerkt aan fietsen waarmee nóg sneller kan worden gereden.
Studenten van de Technische Universiteit Delft proberen deze week met een zelf
ontwikkelde ligfiets het sprintrecord - over een afstand van 200 meter - te
verbreken in het Amerikaanse Battle Mountain (Nevada).

Als een gewone Nederlander die ligfiets berijdt, op een goed stuk asfalt - hoe
hard gaat hij dan? ,,Als het besturen goed gaat, rijdt een gemiddelde fietser
vrij gemakkelijk zeventig", antwoordt Hajo Pereboom. Hij is derdejaars
werktuigbouwkunde en leider van het team.

Zeventig kilometer per uur. Bijna de helft van het wereldrecord. Zonder al te
veel zweet. Een ritje op de ligfiets naar het werk, voor de gemiddelde
Nederlander twaalf kilometer verderop, zou met zeventig kilometer per uur nog
maar veertien minuten kosten.

Dat geeft te denken. Op dit moment legt driekwart van de Nederlanders de weg
naar het werk per auto af.

Stel, je kunt opschieten op de weg. Op een Delftse ligfiets of bijvoorbeeld op
een Whike, een fiets met een zeil waarmee je met wind in de rug vijftig kan -
zonder trappen. Of, voor de minder ambitieuzen, op een elektrische fiets,
waarvan de verkoop de laatste jaren exponentieel is gegroeid; in 2010 was het
marktaandeel 14 procent. Met zo'n e-bike rijd je zonder veel inspanning al gauw
25 kilometer per uur.

Zouden veel mensen dan niet even snel of sneller op hun werk zijn dan per auto
of met het openbaar vervoer? Nederland heeft, zo is de consensus onder fietsers,
de beste fietsinfrastructuur van de wereld. En volgens het Kennisinstituut voor
Mobiliteitsbeleid betekent 1 procent minder auto's 10 procent minder files. Zou
het niet in Nederland moeten beginnen? De aanleg van een grootschalig
fietssnelwegnetwerk van stad naar stad?

Een begin is er. De vorige verkeersminister Tineke Huizinga (ChristenUnie) trok
25 miljoen euro uit voor fietssnelwegen. Die zijn, in theorie, alleen
toegankelijk voor fietsverkeer. Er staan geen stoplichten, het wegdek is van
asfalt en er zijn geen kruisingen met gemotoriseerd verkeer.

,,Dat rijdt geweldig. Van Zoetermeer naar Utrecht rijd je in een rechte lijn",
zegt Sebastiaan Bowier. Hij is de renner die deze week in Nevada het
wereldrecord snelfietsen wil verbreken. Gisteren evenaarde hij het Europees
record: 129,6 kilometer per uur. Bowier ligfietst dagelijks naar zijn werk: van
Scheveningen door de duinen en de stad naar Leiden, een afstand van 20
kilometer. Inclusief stoppen voor stoplichten rijdt  hij over deze gewone
fietspaden gemiddeld 37 kilometer per uur.

Adviesbureau Goudappel Coffeng rekende eerder dit jaar voor wat het de overheid
zou opleveren als ze 675 kilometer fietssnelweg zou aanleggen tussen
verschillende grote steden en zogenoemde 'forenzenkernen'. De vermindering van
files, de positieve gezondheidseffecten en de bijdrage aan de (door Brussel
verplichte) reductie van CO2-uitstoot is,  als de e-bike-rage doorzet, 358
miljoen euro per jaar waard. Het aanleggen van de wegen, verspreid over twintig
jaar, kost volgens het bureau zo'n 100 miljoen euro per jaar. Geen gekke
investering.

Maar de economische crisis dan? Die vormt juist een reden om dit soort wegen te
maken, zegt adviseur Richard ter Avest van Goudappel. ,,In de jaren dertig
hebben we al kanalen aangelegd in Nederland. We hebben nu een iets kleinere
crisis. Ik heb dit ook al in de Tweede Kamer gezegd: gebruik die tijd en dat
geld om fietssnelwegen aan te leggen. Dat is beduidend goedkoper dan een
autosnelweg en een heel goede langetermijninvestering."

Fietssnelwegen zouden volgens Ter Avest heel goed langs spoorbanen gelegd kunnen
worden: de doorgaande route is er al en leidt tot in de binnenstad. Voor de
sjeik van Qatar, die zijn onderdanen te dik vond worden, ontwierp Goudappel een
overdekt, gekoeld fietspad van veertig kilometer lang. Het pad is er inmiddels,
de kap met koeling nog niet.

Minister Schultz van Haegen (Verkeer, VVD) heeft bescheidener ambities. Op dit
moment pakken vooral mensen die tot 7,5 kilometer van hun werk wonen de fiets.
Die afstand moet verdubbeld worden. De minister subsidieerde daarom de
verbetering van zestien regionale ,,snelle fietsroutes", geselecteerd door de
Fietsersbond. Ze steekt er gemiddeld 1,3 miljoen euro in. De routes, op voor
autoverkeer filegevoelige trajecten, lopen onder meer tussen Den Haag en
Rotterdam en tussen Amsterdam-West en Haarlem.

Maar het zijn geen fietssnelwegen, concludeerde het ANWB-tijdschrift Kampioen,
dat vier routes testte. Conclusie: nog te vaak moet je het wegdek delen met
auto's. De bewegwijzering laat te wensen over.  Maar de wegen zijn van asfalt en
er staan weinig stoplichten. Dat is prettig.

Fietsen er inmiddels ook meer mensen over, van stad naar stad? Fietsberaad, het
door de overheid gefinancierde kenniscentrum voor fietsbeleid, is sceptisch over
de tellingen die zijn verricht op vijf verbeterde routes. Het zou niet duidelijk
zijn waardoor verandering in het gebruik van de gemeten wegen zou zijn gekomen.
,,Maar je ziet wel dat de fietsers heel tevreden zijn met de verbeteringen. En
je zou verwachten dat dat zich zal vertalen in gebruik", zegt coördinator Otto
van Boggelen van Fietsberaad.

Volgens hem is er de laatste jaren te veel gefocust op snelheid. ,,De meeste
mensen fietsen vooral voor hun gezondheid. En het moet aantrekkelijk zijn."
Liever dus een tunneltje aanleggen dat twee mooie landweggetjes verbindt, dan
een supersonische fietssnelweg met windschermen naast een gewone snelweg. Dat is
stukken goedkoper ook.

Renner Sebastiaan Bowier zag het in elk geval drukker worden de laatste jaren,
vooral in de zomer, en vooral met e-bikes. ,,De gemiddelde fietssnelheid is
omhooggegaan."

Naar zijn werk rijdt Bowier niet op de wedstrijdfiets van de TU Delft: die kan
nauwelijks een bocht nemen. Ook kun je je voet niet op de grond zetten bij het
stoplicht. Dus dan val je om.

Maar maak er een driewieler van, zegt het Delftse team, en je rijdt nog steeds
vijftig kilometer per uur. Met gemak.

Sneller fietsen door optimale stroomlijn

De ligfiets waarmee de TU Delft deze week in de VS probeert snelheidsrecords te
breken, is een tweewieler in een kunststof cocon. Hij weegt twintig kilo. Een
uitstulping voor het hoofd ontbreekt; de stroomlijn van de doorlopende vorm
maakt een hogere snelheid mogelijk, zeggen de studenten. Ze voerden tests uit in
een windtunnel.

Een renner op een ligfiets vangt al gauw de helft minder wind dan op een gewone
racefiets. De Delftse ligfiets heeft volgens de makers tien keer minder
luchtweerstand dan de racefiets. Het uurrecord op een ligfiets staat op ruim
91,5 kilometer. Op een conventionele racefiets is het uurrecord 49,7 kilometer.

De internationale wielerbond UCI verbood de ligfiets als wedstrijdfiets nadat
een ligfietser in de jaren dertig alle toenmalige kopstukken in de Tour de
France eruit had gereden.

Gaat het lukken met de Delftse fiets het wereldrecord te verbreken? Teamleider
Hajo Pereboom: ,,Van het uurrecord weten we dat we het kunnen verbreken. Maar
bij de sprint hebben we andere fietsers, het gaat om andere snelheden... het
wordt heel spannend."

Pereboom meent dat de ontwikkeling van de supersnelle ligfiets ook van nut kan
zijn voor auto-ontwerpers, als die niet alleen op comfort zouden letten.

LOAD-DATE: September 16, 2011

LANGUAGE: DUTCH; NEDERLANDS

GRAPHIC: Fietsers op de Westenholterbrug, de in 2006 geopende fietsbrug tussen
Kampen en Zwolle.
Foto Hollandse Hoogte

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              78 of 200 DOCUMENTS



                                NRC Handelsblad

                           16 september 2011 vrijdag

PVV:  alles over Europa had er uit gekund

SECTION: In het nieuws

LENGTH: 215 woorden


Geert Wilders, wat vindt u van de rijksbegroting?

,,Nederland gaat zwaar weer tegemoet. Dat is wel duidelijk. We moeten stevig
ingrijpen. Niemand krijgt een plusje, iedereen levert in. Maar ik ben er trots
op dat wij de pijn voor Henk en Ingrid hebben weten te verzachten. Er zitten
voor ons lichtpuntjes in. Immigratie en asiel worden fors beperkt, we hebben
eindelijk minimumstraffen, er komen 12.000 extra verpleegkundigen in de zorg."

Als u er één maatregel uit moet halen, welke is dat dan?

,,De Miljoenennota had gehalveerd kunnen worden door alles wat er over Europa in
staat te schappen. Het is een eurofiel stuk, ik zou bijna zeggen met NRC-achtige
teksten. Hoe goed mijn band met Mark Rutte en Maxime Verhagen ook is, dit laat
zien dat we een zakelijke relatie hebben. We wisten toen we begonnen dat we het
niet eens zijn over Europa. We wisten ook niet wat voor dimensie het zou
krijgen. De ontwikkelingen van de afgelopen tijd maken het er niet gemakkelijker
op. Er zijn beren op de weg. Ik ga het niet mooier maken dan het is."

En welke maatregel moet er absoluut in blijven?

,,Ik ga echt geen onderscheid maken. Dat zijn alle maatregelen uit het
gedoogakkoord. Dus immigratie, integratie, law and order en zorg. Daar leg ik
iedere dag de liniaal langs. Daarom steunen wij dit kabinet."

LOAD-DATE: September 16, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              79 of 200 DOCUMENTS



                                NRC Handelsblad

                           13 september 2011 dinsdag

SP turft en ziet: de PVV doet niet  wat zij zegt

SECTION: Binnenland

LENGTH: 234 woorden


Doet Geert Wilders wat hij zegt? Het wetenschappelijk bureau van de SP doet al
sinds de opkomst van de PVV onderzoek naar het verschil tussen beloften en
stemgedrag van die partij. Na het rapport Wat Wilders wil? resulteerde dit een
half jaar geleden in het rapport De gebroken beloften van Geert Wilders, over de
eerste maanden van het kabinet Rutte. Vandaag verschijnt Meer gebroken beloften
van Geert Wilders. De SP telde in het eerste kabinetsjaar 180 moties waarvoor de
PVV anders stemde dan ,,op basis van het verkiezingsprogramma mag worden
verwacht".

Er komen jaarlijks zoveel moties voorbij (meer dan 1.500) dat niet iedereen het
stemgedrag volgt. En dus, meent de SP, telt in toenemende mate wat partijen
zeggen, niet wat ze doen. Als tegenbeweging laat de partij nauwgezet zien dat de
PVV weigert tegen topsalarissen in de publieke sector te stemmen, maar wel  voor
marktwerking in de zorg stemt.

Vraag is wel waarom de SP zich alleen richt op het stemgedrag van de PVV.
Antwoord? De achterban. Een aanzienlijk deel van de PVV-aanhang stemde eerder
SP. SP-leider Emile Roemer: ,,Als ik zoveel aderlatingen had moeten doen, had ik
een probleem met mijn achterban. Dat moet de PVV ook hebben. Wilders heeft Henk
en Ingrid in de steek gelaten."

In een reactie heeft Wilders het onderzoek gekwalificeerd als ,,bagger". Hij wil
de subsidie aan wetenschappelijke bureaus van politieke partijen afschaffen.

LOAD-DATE: September 13, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              80 of 200 DOCUMENTS



                                NRC Handelsblad

                           13 september 2011 dinsdag

SECTION: Binnenland

LENGTH: 395 woorden


650 euro boete voor belediging van agent

Rotterdam. Een 22-jarige man uit Gouda heeft gisteren een boete van 650 euro
opgelegd gekregen omdat hij een agent had beledigd. Dat deed hij nadat hij in de
nacht van zaterdag op zondag bij een horecagelegenheid was geweigerd door de
portiers. Na 01.30 uur mag daar niemand meer naar binnen. De politie wil niet
zeggen wat de man precies gezegd heeft. De boete bedroeg 650 euro ,,omdat de
agent in functie was en er veel omstanders aanwezig waren", aldus een
woordvoerder. ,,Het gezag van de politie is daardoor aangetast." De man heeft de
nacht van zaterdag op zondag in de cel moeten doorbrengen. In de rechtszaal kan
het Openbaar Ministerie hogere straffen eisen voor belediging van
functionarissen met een publieke taak, zoals agenten en ambulancemedewerkers,
dan bij belediging van gewone burgers. Het Openbaar Ministerie kan ook zelf,
zoals in dit geval is gebeurd, zelf boetes opleggen. (NRC)

Oud-Tweede Kamerlid Castricum overleden

Den Haag. Voormalig Tweede Kamerlid Frits Castricum (PvdA) is gisteren in zijn
woonplaats Boxtel op 64-jarige leeftijd overleden. Dat heeft een woordvoerder
van het partijbureau vandaag laten weten. Castricum zat van 1977 tot 1994 in de
Tweede Kamer, waar hij zich voornamelijk met vervoerszaken bezighield. Daarna
was hij vijf jaar Europarlementariër. Van 1999 tot 2003 zat hij in de Eerste
Kamer. Castricum was eerder journalist bij dagblad De Stem en voorlichter bij
DAF. (NRC)

Grote drugsvangst bij verkeerscontrole A1

Rijssen. De politie is vannacht tijdens een verkeerscontrole op de A1 bij
Rijssen-Holten gestuit op een grote hoeveelheid drugs. In verschillende
voertuigen is marihuana, mephedrone en cocaïne aangetroffen, meldt het Korps
Landelijke Politiediensten. Dertien mensen zijn aangehouden. De straatwaarde van
de drugs bedraagt ruim 50.000 euro. (Novum)

Onderzoeksraad laakt Prorail na treinongeluk

Utrecht. De Onderzoeksraad voor Veiligheid heeft spoorbeheerder Prorail een
fikse tik op de vingers gegeven naar aanleiding van het treinongeluk in Stavoren
vorig jaar. Daarbij reed een onderhoudstrein door een stootblok, een lege
tankauto en een watersportwinkel. Prorail was volgens de Onderzoeksraad
verantwoordelijk voor de veiligheid. Volgens de onderzoekers schetst het rapport
over het ongeluk een ,,ontluisterend beeld van de beheersing van
veiligheidsrisico's". (Novum)

LOAD-DATE: September 13, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              81 of 200 DOCUMENTS



                                NRC Handelsblad

                            9 september 2011 vrijdag

'Bin Laden is heel erg jaren negentig ';
Oorlogscorrespondent Jason Burke over terrorisme en de lessen uit de
9/11-oorlogen

BYLINE: Bas Heijne

SECTION: Boeken

LENGTH: 1671 woorden

SAMENVATTING

Na een standaardwerk over Al-Qaeda heeft Jason Burke nu een boek geschreven over
de '9/11 wars'. Zelfmoordterroristen zijn gewone mensen wier vader in de
gevangenis zit, heeft hij vastgesteld. 'En dat de wereld plat geworden is, is
geklets.'

VOLLEDIGE TEKST:

Op het eerste gezicht lijkt Jason Burke de typische oorlogscorrespondent:
gebruind, pezig, gejaagd pratend, voortdurend op weg naar ergens anders. Maar de
Engelsman die de afgelopen tien jaar op alle slagvelden was te vinden, in
Afghanistan en Irak, maar ook in Amsterdam de dag na de moord op Theo van Gogh,
beschikt over een groot talent voor reflectie. Eerder schreef hij een
standaardwerk over Al-Qaeda. Zijn nieuwste boek, The 9/11 Wars, is een
vuistdikke geschiedenis van de lange reeks conflicten die volgden op de
aanslagen van Al-Qaeda in september 2001. Het is een even omvangrijke als
adembenemende kroniek; voor het eerst krijg je overzicht over aard en betekenis
van de 'oorlogen' van het afgelopen decennium.

Tijdens ons gesprek 's ochtends in alle vroegte op een terras in Parijs, waar
hij op doorreis is, benadrukt Burke dat hij weliswaar een samenvattende
geschiedenis heeft willen schrijven, maar generalisaties heeft vermeden. ,,Het
gaat om verschillende conflicten. Sommigen speelden al lang vóór 2001, andere
zijn recent, weer andere laaiden na de aanslagen opnieuw op. We werden
geconfronteerd met een lange reeks extreme gebeurtenissen, die vrijwel niemand
had verwacht. Wanneer je alles probeert samen te vatten in de mondiale strijd
tussen de radicale islam en het Westen, zoals een tijdlang geprobeerd is, loop
je al snel tegen het feit op dat de meeste slachtoffers van de radicale islam
moslims zijn. Het merendeel van de terroristische aanslagen van de afgelopen
jaren was plaatselijk, gepleegd door mensen op hoogstens een half uur afstand
van hun woonplaats. De Taliban is een locale beweging."

Als correspondent deed u verslag vanuit de brandhaarden. Wanneer besloot u terug
te kijken?

,,Toen ik in 2008 opnieuw Afghanistan bezocht. Aan alles voelde ik dat het
voorbij was. Het Westen had zijn kans gehad. Nu werd nog enkel naar een manier
gezocht om zonder verdere kleerscheuren te vertrekken. Ik was erbij geweest aan
het begin, toen de verwachtingen hoog gespannen waren, nu zag ik hoe het afliep.
Hetzelfde zag je in Irak. Ik begon te kijken wat er nu precies was gebeurd. Ik
wilde weten waarom het Irakese leger in 2003 ontbonden werd, wat er precies
achter de cartooncrisis schuilging. De beslissende periode was 2005- 2006, toen
het even leek alsof we in een wereldwijd conflict verwikkeld waren, een ware
botsing der beschavingen. Daarna sloeg het om. De dood van Bin Laden, die ik nog
in mijn boek heb kunnen verwerken, en de Arabische lente, hebben voor een totaal
andere dynamiek gezorgd. Wanneer je nu naar Bin Laden kijkt, is hij heel erg een
product van de jaren negentig."

De revolutie die hem voor ogen stond, is mislukt.

,,Bin Laden was zich vanaf het begin bewust dat zijn daden in eigen kring
controversieel waren. Door internationale, symbolische doelwitten te kiezen,
zocht hij als het ware de grenzen van het terrorisme op. Daarom zocht hij
zorgvuldig naar doelen die door zijn aanhang als legitiem beschouwd konden
worden. Om zich te onderscheiden van bewegingen als de Moslimbroederschap hield
Al Qaeda zich niet bezig met sociaal activisme, men koos voor louter geweld. Dat
was meteen ook waar het misging. Zo lang de aanslagen van Al Qaeda veraf
plaatsvonden, en vooral als televisiebeeld bestonden, konden ze onder moslims op
brede steun rekenen. Maar wanneer de bommen in jouw straat afgaan, jouw
politieagenten doden, jouw economie treffen, is dat andere koek. Je zag dat bij
de aanslagen op de hotels in Amman in 2005. Daarvóór koesterde tweederde van de
bevolking van Jordanië sympathie voor Bin Laden en zijn methodes; daarna zakte
dat cijfer meteen naar twaalf procent. Hetzelfde gebeurde in Marokko, Turkije en
Indonesië."

Ook de internationale aanslagen, zoals die in Madrid en Londen, leken een
averechts effect te hebben.

,,Iedere oorlog heeft zijn symbolen. Bij de Eerste Wereldoorlog zijn dat de
loopgraven, bij de Tweede is het de tank, bij de Vietnamoorlog is het de
helikopter. In de 11 septemberoorlogen is het wat mij betreft de T-vormige
betonnen afwering die je nu overal aantreft, in Kaboel en Bagdad, maar ook in
westerse steden rondom ambassades. De zelfmoordterrorist kan een effectief wapen
zijn. Hij is in staat ons persoonlijk gevoel van veiligheid af te nemen en ook
het geloof dat de overheid haar burgers kan beschermen. We weten dat
terroristische organisaties de zelfmoordterrorist zien als een kostbaar bezit
dat je niet moet verkwisten, ook al omdat er zoveel tijd en aandacht in gaat
zitten. Maar we weten ook dat er binnen die organisaties altijd heftige
discussies zijn geweest tegen wie je deze levende bommen in kunt zetten. Zowel
Al Qaeda als de 'filialen' van die organisatie hebben steeds geprobeerd de boel
strategisch in de hand te houden. Dat is niet gelukt. De aanslag op Bali kon
tegenover de achterban nog enigszins gerechtvaardigd worden, het ging immers om
een verderfelijke nachtclub waartoe de plaatselijke bevolking geen toegang had.
In het geval van de aanslagen in Madrid en Londen was dat veel moeilijker. In
Madrid ging het niet alleen om onschuldige forenzen, de daders pleegden hun
aanslag ook nog eens op afstand. Dat was niet te verkopen."

Je kunt je ook afvragen wat uiteindelijk met die terreur werd beoogd. In veel
gevallen leek het meer om zelfmoord te gaan dan om het effect ervan.

,,In de jaren dat het islamitische terrorisme succes had, werkte het als een
magneet voor vrijwilligers en geldstromen van sympathisanten, vooral tegen een
achtergrond van wijdverbreide sociale onvrede en oplevend religieus fanatisme.
Maar toen de omslag plaats vond en de terroristen ineens niet meer als
vrijheidsstrijders werden gezien maar als ordinaire moordenaars, zag je de boel
snel versplinteren en verward raken. In dat opzicht waren de aanslagen van 11
september ook meteen het hoogtepunt voor Bin Laden. Daarna ging het
bergafwaarts.''

Toch blijft voor veel westerlingen het islamitisch radicalisme behalve een
bedreiging ook een raadsel. Wat beweegt de zelfmoordterrorist?

,,In 2004 verklaarde het hoofd van de Britse geheime dienst waarschuwend dat
deze terroristen doen voorkomen alsof ze gewone burgers zijn. Maar als ik iets
heb geleerd, is het dat het gewone burgers zijn. Men ging er vanuit dat er
zoiets als het terroristische type bestond, dat je moest proberen eruit te
pikken. Zo werkt het niet. Het gaat er niet zozeer om wie een potentiële
terrorist is, maar om hoe iemand het kan worden. Meestal  omdat men in aanraking
komt met radicale elementen, omdat je vader een militant was, of je broer. Dat
is vaak een alledaags sociaal proces. Blijft de vraag waarom - die laat ik graag
aan de filosofen over.''

Waarom? U heeft zoveel radicale jonge moslims gesproken. Wat beweegt hen?
Volgens velen is religie de X-factor.

,,Jonge mannen zijn overal een probleem, kijk maar naar de rellen in Engeland
van afgelopen zomer. Het geloof geeft hun zeker een taal en een structuur, die
gebruikt kan worden bij het ontwikkelen van subversieve activiteiten. Maar
hoewel geweld en terreur niet te rechtvaardigen zijn, zie ik ze vooral als een
sociale activiteit zoals er zoveel zijn. Het onderscheid tussen jonge mannen die
bergbeklimmer worden, drugsverslaafde of vrouwenversierder of radicaal gelovige
is minder groot dan we zouden willen. Het hangt vaak van omstandigheden af, door
wat voor mensen je omringd bent. Religie speelt een rol, maar leeftijd ook. Zien
radicale moslims hun geloof als een diepe spirituele verbondenheid met het
hogere? Nee toch? Het gaat veel meer om het verlangen bij een groep te horen.
Hun religieuze kennis is meestal rudimentair. Wanneer je een jonge radicale
Pakistaan spreekt, stuit je op een eigenaardige mengeling van linkse politieke
ideeën en een fanatieke geloofsopvatting, gelardeerd met antiautoritaire
neigingen en, paradoxaal genoeg, met een groot verlangen naar zekerheden. Dat
alles kun je niet domweg onder de geriefelijke noemer geloof brengen."

De oorlogen van 11 september zijn door het Westen niet verloren, schrijft u,
maar ook niet gewonnen. Ook de westerse 'beschavingsmissies' in Afghanistan en
Irak zijn stukgelopen. In dat opzicht spiegelen ze de hoogmoedige aspiraties van
Al Qaeda, dat een wereldwijde revolutie wilde veroorzaken.

,,De les die we kunnen leren is dat in deze oorlogen op ieder niveau het
mondiale het tegen het locale heeft afgelegd. Lange tijd dachten we dat het
precies andersom was. Al dat geklets over de wereld die 'plat' geworden zou
zijn. Ik heb met een zelfmoordterrorist gesproken die zich bedacht toen hij
onder zijn slachtoffers mensen het dialect van zijn streek hoorde spreken. Al
Qaeda was net zozeer het product van mondialisering, de organisatie had slechts
minachting voor locale omstandigheden en tradities. De meeste mensen trekken
niet ten strijde voor het geloof of de revolutie, maar omdat hun vader in de
gevangenis zit.''

Jason Burke: The 9/11 Wars. Allen Lane, 709 blz. EUR 24,50

'Jonge mannen zijn overal een probleem, kijk maar naar de rellen in Engeland van
afgelopen zomer.'

Jason Burke en zijn oorlogen

De Britse journalist Jason Burke (1970) begon, na een opleiding aan de
universiteit  zijn loopbaan als onderzoeksjournalist voor de Sunday Times. In
1998 vestigde hij zich in Pakistan waar hij over dit land en Afghanistan en Irak
schreef voor kranten als The Guardian en The Observer.

Voor The Observer versloeg hij in 2001 de oorlog in Afghanistan en twee jaar
later de geallieerde inval in Irak. Sinds vorig jaar woont en werkt hij in New
Delhi.

In 2003 publiceerde Burke Al-Qaeda: Casting a Shadow of Terror, dat later onder
de titel Al-Qaeda: The True Story of Radical Islam in een uitgebreide versie
verscheen. Drie jaar later verscheen On the Road to Kandahar: Travels through
Conflict in the Islamic World. Onlangs publiceerde hij The 9/11 Wars

LOAD-DATE: September 9, 2011

LANGUAGE: DUTCH; NEDERLANDS

GRAPHIC: Jason Burke (2006): 'De wereld plat? Wat een geklets!'
Foto Alex McNaughton

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              82 of 200 DOCUMENTS



                                NRC Handelsblad

                           8 september 2011 donderdag

'Onze subsidie levert  de beste kunstenaars op'

SECTION: Cultureel Supplement

LENGTH: 1378 woorden

SAMENVATTING

Kunsteconoom Pim van Klink bepleitte een overgang naar het Britse
subsidiesysteem in de krant van 1 september en maakte daarmee veel reacties los.
Hij stelt dat het Nederlandse systeem subsidieverslaving bij kunstinstellingen
in de hand werkt. Van Klink deelde de kunstinstellingen in vier categorieën in:
verliezers, verslaafden, ondernemers en winnaars. Hierbij uit de vele brieven
enkele (bekorte) reacties.

VOLLEDIGE TEKST:

 Noorderzon presteert beter

Dat is even schrikken, dan word je ineens op de voorpagina van NRC Handelsblad
weggezet als subsidieverslaafde. Wij snappen dat een wetenschapper voor zichzelf
theoretische kaders moet scheppen om iets te kunnen becijferen en dat hij voor
dat kader tendentieuze termen als 'verslaafde' gebruikt snappen wij ook (anders
komt het onderzoek misschien niet in de krant!), maar nu staat een festival dat
al sinds 1991 zeer goed presteert als subsidieverslaafde te boek, omdat Van
Klink geen rekening houdt met zaken die hem niet uitkomen. 1997 was het eerste
jaar voor Noorderzon met een rijkssubsidie, en wel van 50.000 gulden op een
budget van 1.000.000 gulden. Een bijzonder klein subsidiebedrag en toen al
bijzonder hoge eigen inkomsten. In de tien daaropvolgende jaren is Noorderzon
behoorlijk gegroeid, met als resultaat in 2007 een rijkssubsidie van 125.000
euro op een begroting van 1.200.000 euro. De verhouding tussen subsidie en eigen
inkomsten is inderdaad anders in 2007, maar wij zitten tot op de dag van vandaag
(zie www.noorderzon.nl) nog steeds op 60 tot 65 procent eigen inkomsten.

Namens festival  Noorderzon, Mark Hospers

Slagwerk Den Haag is winnaar

Pim van Klink presenteert Slagwerk(groep) Den Haag als 'verliezer'. Had hij zijn
onderzoek echter op wat recentere gegevens gebaseerd, dan was Slagwerk Den Haag
juist als een 'winnaar' bij uitstek naar voren gekomen. Inderdaad kende Slagwerk
Den Haag in de jaren 1997-2007 van Van Klinks onderzoek een teruggang in eigen
inkomsten, direct gerelateerd aan een subsidiekorting met liefst 70 procent (!)
in 2005. Dat zijn inderdaad de gevolgen van zulke heftige bezuinigingen! Sinds
2007 geldt Slagwerk Den Haag echter juist als hét geslaagde voorbeeld onder de
muziekensembles, en het meest spelende ensemble in de eigentijdse muziek. Al 4-5
jaar een winnaar.

Paul Dijkema, zakelijk leider Slagwerk Den Haag

Het is een wondertje

In het Cultureel Supplement van afgelopen donderdag had de band Bik Bent Braam
het twijfelachtige genoegen als erg ondernemend te worden voorgesteld. Ik heb
niets tegen ondernemen, maar mijn scepsis betreft meer dit soort onderzoeken: de
podiumkunstsector wordt neergezet als subsidieverslaafde, wereldvreemde
instellingen die geen pogingen doen minder afhankelijk te worden van subsidies.
Groot-Brittannië wordt als lichtend voorbeeld gepresenteerd. Enige jaren geleden
is een tournee van mijn kwintet in Engeland mede mogelijk gemaakt door de Arts
Council. In gesprekken met Engelse musici  kwam  telkens ter sprake dat
subsidies in Engeland bijna alleen naar prestigieuze projecten en gezelschappen
gingen en niet naar kleinschaliger projecten die noodzakelijk zijn voor een
bloeiend kunstklimaat. Ik doe in jazz. Op dat gebied (en andere kunstvormen) is
Nederland internationaal een factor van belang: veel meer dan Groot-Brittannië.
En dat terwijl Nederland klein is, mondiaal politiek veel minder invloed heeft
dan Groot-Brittannië  en  Engels niet onze moedertaal is. Dat is een soort
wondertje. Deze positie is mede te danken aan het bescheiden (0,4 procent van de
rijksbegroting, ik zeg het nog maar eens) ondersteunen van Nederlandse cultuur
vanuit collectieve middelen en dit in te zetten aan de brede basis van onze
cultuur.

Michiel Braam, Nijmegen

Brits model: minder topkunst

Wij zijn het stadium voorbij dat we onze sector proberen te verdedigen tegenover
de volgende 'cultuurbash' waarmee deze of gene in de media zijn zegje wil doen.
Onze ervaring leert dat het namelijk geen enkele zin heeft: het cultuurdebat
gaat geen kant op maar lijkt slechts een herhaling van zetten. Op 1 september
kwam in het CS opnieuw het idee-fixe voorbij dat in het buitenland de zaken
beter geregeld zijn, en dat instellingen in Nederland niet ondernemend genoeg
zijn als gevolg van fixatie op overheidsfinanciën. Voor het gemak werd in een
matrix geduid wie er 'verslaafd', een 'verliezer', een 'ster' dan wel een
'ondernemer' is. Op basis van nog niet gepubliceerd onderzoek wordt een
willekeurige groep culturele instellingen alvast letterlijk in een hokje
gestopt, en daarmee te kijk dan wel te kakken gezet.

'Fixatie op subsidies' is een manier om te interpreteren dat we als samenleving
de afgelopen decennia een bloeiende en internationaal gerespecteerde
podiumkunstensector hebben opgebouwd, en ja, daar is door de overheid in
geïnvesteerd. Nu moet het roer in een waanzinnig kort tijdsbeslag rigoureus om
en de sector is hard aan het werk om die slag te maken. Met bekwame en
daadkrachtige zakelijk leiders en met zo veel mogelijk behoud van de opgebouwde
kwaliteit die onze sector kenmerkt. Volgens Van Klink moeten we over naar het
Britse systeem, maar hij meldt en passant dat in Groot-Brittannië echte topkunst
geen kans krijgt. Dat is dus de prijs die het publiek betaalt: meer (betalen)
voor minder (kwaliteit).

Het is nog maar zeer de vraag of het gras zoveel groener is bij de buren.

Mirjam van Dootingh, directeur Nederlandse Associatie voor Podiumkunsten

Burger kan meer entree betalen

Waarom moet de burger niet-gewenste 'kunst' door de strot geduwd worden middels
subsidie van diezelfde burger? De burger is best bereid meer voor z'n kaartje te
betalen. Zie de elite in de grachtengordel, maar zie ook de 'gewone' burger, die
bereid is hoge toegangsprijzen te betalen voor artiesten als André Rieu, die
zonder subsidie wel volle zalen trekken. Werkelijk talent ontwikkelt zichzelf
zonder subsidies, zowel kunst met een grote als met een kleine K.

Pim Stegenga, Arnhem

Succes niet afmeten aan winst

Pim van Klink heeft de Nederlandse podiumkunst onderzocht op haar
ondernemerschap. Wat heeft hij nu precies gemeten? Als zzp-musicus meet ik het
succes van mijn onderneming niet naar winst, maar naar schoonheid. Dit vind ik
goed ondernemerschap in dienst van mijn land, zelfs economisch, te oordelen naar
volle restaurantjes en rijen taxi's bij concertzalen, elementen die in Van
Klinks onderzoek ontbreken. Mijn kritiek richt zich vooral op het verwarren van
de begrippen waarde en geldwaarde. Mevrouw Jansen die na een concert in haar
bejaardenhuis voor het eerst in jaren weer praat, wat voor prijskaartje hangt
daaraan? Tendentieuze termen als 'subsidieverslaafd' wekken de indruk van
misstanden in de kunstensector. Toch herbergt ons land de beste musici en
dansers ter wereld. We kunnen met z'n allen beslissen dat we hieraan ons geld
niet willen uitgeven. Maar we moeten ons niet laten aanpraten dat onze
podiumkunst wel een kwaliteitsimpuls kan gebruiken.

Saskia Moerenhout, violiste te Bunnik

We hebben al Art Councils

Gelukkig wordt gebruikgemaakt van de verleden tijd als de krant van donderdag 1
september een bericht op de voorpagina plaatst met als tendentieuze titel 'Rijk
maakte kunst verslaafd aan subsidie'. Want het onderzoek van kunsteconoom Pim
van Klink is inmiddels grotendeels door de werkelijkheid achterhaald. Zo hebben
veel gesubsidieerde instellingen juist de afgelopen vier jaren hard gewerkt aan
een verhoging van hun eigen inkomsten versus subsidie. De onderzoeker vergeet
ook te vermelden dat we anno 2011 al een soort Arts Council-model hebben in
Nederland met een kleine basisinfrastructuur en een grote invloed van fondsen
(lees Arts Councils) bij het verstrekken van meerjarige subsidies.

Verder is het ongepast om hier instellingen met naam en toenaam te noemen puur
op basis van cijfers zonder naar de inhoud en functie te kijken. Het blijkt maar
weer eens dat het praten over kunstsubsidies zonder een inhoudelijke nuancering
snel kan leiden tot verkeerde conclusies. Hopelijk weet de politiek deze
nuancering wel te maken.

Bert Palinckx, Tilburg

Even dom

Het financieren van kunst naar bezoekersaantallen is even dom als het
financieren van wetenschap naar het aantal lezers van wetenschappelijke
artikelen.

Pieter Boele van Hensbroek, Eelde

Xxxxxxxxxxxxx xxxxxxxxxxx xxxxxx xxxxxxxxxx

LOAD-DATE: September 8, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              83 of 200 DOCUMENTS



                                NRC Handelsblad

                           7 september 2011 woensdag

Vernieuwd WNL maakt het niet te ingewikkeld ;
Zap

SECTION: Media

LENGTH: 518 woorden


Sinds maandagochtend is de Nederlandse televisie een fenomeen rijker. De
opvallendste verandering in de door WNL verzorgde ontbijttelevisie blijkt Robert
Vriezen, een nieuw soort presentator.

Met een stoppelbaard en licht geaffecteerde basstem vertelt de file- en weerman
een keer of vijf per uitzending waar het verkeer vast staat. Hij grijnst ons
daarbij breed toe en wijst met brede armgebaren naar een computerwegenkaart, die
niet altijd de locatie weergeeft waar hij het op dat moment over  heeft.

Geeft niets, want de boodschap van Robert is van een andere orde. Hij is oké,
jij bent oké en je mag je even laven aan zijn warme en veel ruimte opeisende
persoonlijkheid,  voordat je je in je Golf door de motregen in een
verkeersopstopping gaat vastrijden.

Voor het overige is de continuïteit tussen het gestopte Ochtendspits en het
nieuwe Vandaag de dag groter dan de verschillen. Het decor is wat warmer en
minder armetierig en de opinieleiders naast de centrale presentator zijn
verdwenen. De onderwerpen schurken iets meer aan tegen de gezellige toon die de
krant van Wakker Nederland ook uitstraalt. We zien reportages over het goede
jaar voor de perenoogst, het inzamelen van oud papier door vrijwilligers van een
sportvereniging, maar ook over het burgerinitiatief van Henk Bres om de
pedofielenvereniging Martijn te laten verbieden.

Als vanouds schuiven Telegraaf-redacteuren als John van den Heuvel en Paul
Jansen aan om te vertellen wat ze in de krant hebben geschreven en is er ook
aandacht voor de filmpremière van de vorige avond. Maar het is niet meer de
bedoeling dat politici of andere gezagsdragers hun ei komen leggen.

Deze eerste week heeft de van het NOS Journaal gekomen centrale  presentator Eva
Jinek nog geen dienst, maar wel Merel Westrik, die hiervoor bij AT5 werkte. Ze
is een anchor van hetzelfde type als haar voorganger Petra Grijzen: slim,
charmant en vooral heel prettig en niet controversieel.

Toch is het wegkoersen van opinies de tweede breuk in het korte bestaan van WNL.
Eerst werden de echte journalisten vervangen door rechtse ijzervreters als Joost
Eerdmans en het merendeel van de sidekicks in Ochtendspits. Nu is de keuze
gemaakt om het neutraler en genoeglijker te maken, en vooral niet te
ingewikkeld.

In die trend past de bijna therapeutische toon van weer- en verkeerteddybeer
Vriezen, om het leven van de gewone Nederlander iets draaglijker te maken.

Er zijn meer aanwijzingen dat de publieke omroep zich iets zachter wil gaan
opstellen in de meningenoorlog. De verzuilde rubriek Uitgesproken (EO/VARA/WNL)
verdween, evenals de commentatoren en de studiopresentatie in Altijd wat (NCRV).
Het moet prettiger toeven worden bij de publieke omroep. En dat bereik je ook
door items te maken over protest tegen geschreeuw op de markt, over peren en oud
papier.

Rectificaties / gerectificeerd           Correcties & aanvullingen           In
de rubriek Zap van Hans Beerekamp (7 september, pagina 33) staat dat Eva Jinek
volgende week aantreedt als presentator van het WNL-programma Vandaag de dag. Ze
is gisteren begonnen.

LOAD-DATE: 23 December 2013

LANGUAGE: DUTCH; NEDERLANDS

NOTES:                                Dit artikel bevat een correctie/aanvulling

GRAPHIC: Robert Vriezen, de file- en weerman van 'Vandaag de dag' (WNL)

PUBLICATION-TYPE: Krant

JOURNAL-CODE: NH_ART


                         Copyright 2011 NRC Media B.V.
                              All Rights Reserved

                              84 of 200 DOCUMENTS



                                NRC Handelsblad

                            6 september 2011 dinsdag

SP: kom terug met die rode tomaat

SECTION: In het nieuws

LENGTH: 164 woorden


Wat zou de SP moeten doen?

Strategisch gezien zijn de bezuinigingen  een zegen voor de SP. Als geen ander
kan ze het maatschappelijk verzet organiseren en de lagere inkomens neerzetten
als grootste slachtoffer van het kabinet. Neem de wijze waarop de partij dit
jaar de stakende schoonmakers naar zich toe wist te trekken. Geen staker in
beeld zonder op de achtergrond een SP'er - of op zijn minst het logo, de rode
tomaat. Maar de partij heeft een dilemma. Ze heeft niet langer het alleenrecht
als voorvechter van de gewone man. Daar komt bij dat de rustige partijleider
Emile Roemer regeringsbereidheid probeert uit te stralen. Wat meer populisme zou
voor meer spanning zorgen.

Op wie moeten we letten?

Renske Leijten (32). Jong, fel, activistisch en menselijk; ze stond eens met
tranen in haar ogen achter de katheder.  Op een twitteraar die twijfels had bij
haar verzoek om een inkomensafhankelijke zorgpremie, reageerde ze: ,,Dat heet
solidariteit. Zoek maar eens op in woordenboek!"

LOAD-DATE: September 6, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              85 of 200 DOCUMENTS



                                NRC Handelsblad

                           3 september 2011 zaterdag

Even is het in  je hoofd complete chaos

BYLINE: Juurd Eijsvoogel

SECTION: Zaterdag & Zondag

LENGTH: 2638 woorden

SAMENVATTING

Wim Kok was premier ten tijde van 11 september 2001. Hij kijkt terug op een
roerige periode in Den Haag, Nederland en de wereld. ,,Met een zo koel mogelijk
hoofd ga je de zaken bespreken die nodig zijn."

VOLLEDIGE TEKST:

Ook in het Torentje kwam de klap op 11 september 2001 hard aan. Bij Wim Kok,
zeven jaar de broodnuchtere premier van Nederland, leidden de terreuraanslagen
tegen de symbolen van de Amerikaanse macht in New York en Washington tot
gevoelens van ongeloof, angst en verwarring.

Het was de tweede dinsdag van september, een week voor Prinsjesdag. Het leek in
Den Haag ,,een dinsdag als alle dinsdagen" te worden, zegt Kok bijna tien jaar
later. Hij spreekt over de aanslagen, hoe hij ze persoonlijk beleefde en wat
voor gevolgen ze hadden voor Nederland - dat een jaar van grote politieke onrust
en zelfs een politieke moord inging. Tussen 1994 en 2002 leidde Kok (PvdA) twee
paarse kabinetten, van PvdA, VVD en D66.

,,Ik was net voor het vragenuurtje in de Kamer geweest, stak het Binnenhof over
en in mijn werkkamer zette ik Teletekst aan om te zien of er nog iets gebeurd
was. Zo viel ik er middenin. Ik heb mijn secretaresse erbij gehaald en de
kamerbewaarder, die voor koffie zorgt en voor de stukken die binnengebracht en
weggehaald moeten worden. Met hen heb ik mijn eerste schrik gedeeld toen we
zagen hoe het tweede vliegtuig het World Trade Center in vloog."

Een terreuraanval op supermacht Amerika was in volle gang. ,,In je hoofd is het
even complete chaos. Want je weet niet wat er nog meer komt. En ook niet wat de
impact ervan zal zijn. Zoals iedereen verbijsterd en in totale verwarring was,
was ik dat natuurlijk ook.

,,Maar als je verantwoordelijkheid draagt weet je dat het daar niet bij kan
blijven. Er is altijd een zintuig dat zegt: wacht eens even, je bent misschien
wel even radeloos als ieder ander, maar er moet wél een aantal dingen gedaan
worden. En je bent ook in een positie dat je dingen kúnt doen. De meeste mensen
zitten dan verslagen op de bank en denken: wat nu? Als premier hangt het onder
meer van jou af wat er gebeurt."

Kok (72) is de afgelopen jaren weinig in de publiciteit getreden. In 2002 trok
hij zich terug uit de politiek, waarna hij een aantal commissariaten en
bestuursfuncties aanvaardde. Inmiddels heeft hij de meeste daarvan weer
afgebouwd. Het kantoor in Amsterdam-Zuid waar hij de afgelopen jaren werkte
heeft hij opgezegd. In de tuin van zijn huis in Amsterdam-Slotervaart, waar hij
woont met zijn vrouw Rita, is deze zomer een houten huisje verrezen. ,,Mijn
kakelverse werkruimte", zegt hij tevreden als hij de verslaggever ontvangt in de
modern vormgegeven studeerkamer met uitzicht op het van de regen druipende groen
en de keukendeur vijf stevige stappen verderop. Op het vierkante bureau van de
man die als premier niet bleek te weten hoe de muis van een computer werkt,
liggen een BlackBerry en een iPad binnen handbereik. Maar afgezien van deze
moderne hulpmiddelen is er aan Kok weinig veranderd sinds zijn jaren in het
Torentje.

,,Mijn eerste gedachte was", zegt hij terugdenkend aan 9/11, ,,hier wordt de
Verenigde Staten en de Amerikanen iets onaanvaardbaars aangedaan, dit heeft
enorme impact. Met een zo koel mogelijk hoofd ga je  de zaken bespreken die
nodig zijn om een adequate reactie te geven.

,,Drie dingen sprongen meteen  op de voorgrond. Eerst: wat wordt de
internationale reactie, en vooral die van de Amerikanen? Daar was ik van het
begin af aan bezorgd over, al stond steun voor de Amerikanen voor mij buiten
kijf. Het tweede was: wat gaat dit betekenen voor de binnenlandse veiligheid?
Wat daar gebeurt, kan ook hier gebeuren. Alle plannen voor veiligheid en
preventie werden meteen opnieuw tegen het licht gehouden. Het derde: wat kunnen
de gevolgen zijn voor de manier waarop bevolkingsgroepen hier met elkaar omgaan?

,,Daarover begint dan de communicatie met medewerkers en tussen de
bewindslieden. Het kringetje waar je direct contact mee hebt, is vrij beperkt:
je secretaris-generaal, het hoofd van de RVD voor de voorlichtingskant, de
raadadviseur buitenland voor de directe contacten met Amerika en Buitenlandse
Zaken, en de raadadviseur voor binnenlandse veiligheid en terrorismebestrijding.

,,Het klinkt allemaal heel overzichtelijk, maar zo verliep het natuurlijk niet.
Terwijl je druk bezig bent zit je met één oog naar de tv te kijken, waar de
situatie zich blijft ontwikkelen: er vloog ook een vliegtuig tegen het Pentagon,
een ander toestel stortte neer bij Pittsburgh. Het duurde ook nog een tijdje
voor de torens instortten. Je valt van de ene emotie  in de andere. Het angstige
is dat je het nog niet kunt plaatsen. De achtergronden, de wijze waarop de actie
is beraamd en door wie, dat weet je allemaal nog niet. En wie zegt dat het
hiermee afgelopen is?"

Was er tijd om even de deur dicht te doen en na te denken over uw reactie?

,,Zo'n moment van bezinning is er eigenlijk vooral in telefoontjes. Al pratend
maak je een paar reflecterende opmerkingen en krijg je wat rust in je hoofd.
Telefoongesprekken kunnen een geweldig verhelderend effect hebben, al pratend
orden je je gedachten.

,,Vrij snel in de middag heb ik ook contact opgenomen met de koningin. Dat doe
je normaal niet zomaar op een dinsdagmiddag. Maar dit was het soort situatie
waarin je als premier voelt: hierover moet ik echt contact hebben met het
staatshoofd."

Sprak u met haar over de gevolgen voor Nederland?

,,Het is meer een reflex: dit is iets van de hoogste urgentie, er heeft een ramp
plaatsgevonden, net als het jaar daarop met de moord op Pim Fortuyn - al was dat
natuurlijk van een heel andere orde."

Had u steun aan dat gesprek met de koningin?

,,Ja, ik heb het gevoel dat het van twee kanten buitengewoon werd gewaardeerd,
zonder dat er nou operationele conclusies uit werden getrokken. Het was gewoon:
mensen, beiden in een verantwoordelijke positie, die even een emotie delen."

Nadat de ministerraad in spoedzitting bijeen was gekomen legde Kok 's avonds
voor de camera's een verklaring af, waarop hij later door VVD-leider Bolkestein
werd aangevallen. ,,Ik heb twee dingen uitgedrukt in die verklaring", zegt Kok.
,,Allereerst diepe betrokkenheid bij de slachtoffers en solidariteit met de
Verenigde Staten over de afschuwelijke gevolgen van deze terreurdaden. Tegelijk
zei ik, en dat kwam recht uit het hart: laten we alsjeblieft in de gaten houden
dat dit niet leidt tot een escalatie die onherstelbare brokken veroorzaakt. Dat
was meer een emotionele verzuchting dan dat het politieke betekenis had."

U sprak 'de vurige wens uit dat het Amerikaanse volk in waardigheid zou
reageren'. En 'op een manier die recht doet aan de waarden die wij gezamenlijk
in onze democratie vertegenwoordigen'. Daar kwam kritiek op.

,,Sommigen zeiden dat het afbreuk deed aan de solidariteit met de VS. Maar dat
is absoluut niet mijn bedoeling geweest."

Bolkestein verweet u 'gemekker aan de zijlijn'.

,,Ik vond het geen gemekker. En ik vond het ook geen zijlijn. Het was een paar
uur na de aanslag, je hebt geen 24 uur de tijd om over zoiets na te denken.
Misschien paste mijn woordkeuze niet bij de emotie van het moment. Maar ik sta
er nog steeds achter."

Andere regeringsleiders sloegen een veel strijdlustiger toon aan. Maar legde u
niet toen al de vinger op de gevoelige plek, zoals later bleek met de invasie
van Irak, Guantánamo Bay en het martelen van gevangenen?

,,Nou, zo'n geweldig voorspellende  kwaliteit had ik niet, hoor."

Maar uw bezorgdheid had een reden. Het was toch geen gril?

,,Natuurlijk niet. Het is moeilijk voorstelbaar hoe zo'n groot en machtig land,
zo'n schier onaantastbaar land, op zo'n vernederende aanval zal reageren. Het
was een enorme slag in het gezicht. Mijn intuïtie zei me dat het heel moeilijk
zou zijn de reactie specifiek te richten op de plegers van de aanslagen, en niet
onnodig te verbreden.

,,Terugkijkend moet je vaststellen dat de Amerikanen de proportionaliteit,
vooral met de invasie van Irak,  uit het oog hebben verloren. En de VS
hanteerden argumenten die later onjuist bleken, met name dat Irak
massavernietigingswapens had."

Een paar dagen na 9/11 zei u dat ook Nederland in oorlog was. Wás dat zo?

,,Geen oorlog van het ene land tegen het andere. Het was een oorlogsverklaring
van de terroristen aan Amerika en aan de waarden waar een democratische en vrije
samenleving als de Amerikaanse voor staat - en dat zijn ook onze waarden. Op
basis van die gedeelde waarden hebben we tenslotte een  bondgenootschap. De NAVO
verklaarde de dag na 11 september artikel 5 van toepassing, waarin staat dat een
aanval op één lidstaat beschouwd zal worden als een aanval op alle lidstaten."

Kort vóór 9/11 had u uw vertrek als politiek leider van de PvdA aangekondigd.
Heeft u na de aanslagen ooit gemijmerd: als ik dat niet had gedaan zou ik
sterker staan in deze stormachtige tijd?

,,Ik had een zorgvuldige afweging gemaakt voor ik mijn vertrek aankondigde. Ik
had me ervan vergewist dat de continuïteit voldoende verzekerd was. Wat er op 11
september zou gebeuren wist ik natuurlijk niet. Als ik voor 9/11 niet gezegd had
dat ik wegging, zou ik erna waarschijnlijk heel veel moeite hebben gehad om het
alsnog te doen. Dat heeft meer te maken met verantwoordelijkheidsbesef dan met
een illusie van onmisbaarheid. Na 9/11 had ik die breuk in het leiderschap niet
meer voor mijn rekening durven nemen.

,,Dat ik sinds augustus de vertrekkende man was heeft me internationaal, bij de
NAVO en de Europese Unie, geen parten gespeeld. Het zorgde er wel voor dat ik
geen gelijkwaardige tegenspeler meer was van Pim Fortuyn, die toen sterk opkwam.
Dijkstal, Melkert en Balkenende, die de lijsttrekkers waren voor de komende
verkiezingen, moesten met Fortuyn knokken. Ik had mezelf uitgeschakeld."

In de zomer van 2001 leek Nederland nog goed op koers te liggen. Volgens
opiniepeilingen kon het kabinet rekenen op brede waardering, hetzelfde gold voor
de premier. Merkte hijzelf al iets van de onderhuidse onrust, die snel heel
groot zou blijken?

,,Er was een groeiend maatschappelijk onbehagen, dat niet precies kon worden
geduid. Al voor de zomer van 2001 was daar  regelmatig discussie over, ook in
het kabinet. Paul Scheffer bond de kat de bel aan door over 'het multiculturele
drama' te spreken. Dat maakte veel los.

,,Er was een groeiend besef dat sociaal-economische onvrede over ongelijkheid,
slechte woonomstandigheden en toenemende onveiligheid, zich mengde met een
sociaal-culturele component, vooral in de meer divers samengestelde stadswijken.
We hadden net een aantal jaren achter de rug met lage werkloosheid, en nu kwam
de tegenstelling tussen private welvaart, vooral van degenen die het extreem
goed hadden, en publieke armoede schrijnend aan het licht. Je zag journalistieke
reportages over de slechte kwaliteit van voorzieningen in ziekenhuizen,
bejaarden die onvoldoende vaak gewassen werden, schoollokalen die afbladderden.

,,Wat verder speelde was dat Paars was uitgeregeerd. De twee grote partijen in
de coalitie, de PvdA en de VVD, hadden allebei de uitstraling: voortzetting van
Paars ligt niet voor de hand. Dat schiep  een sfeer van onbestendigheid. PvdA en
VVD dachten te lang dat de een of de ander de premier zou leveren. Daardoor is
onbedoeld een zekere vanzelfsprekendheid doorgeklonken, zo van: die twee maken
het onderling uit. Fortuyn heeft zich buitengewoon handig van dat klimaat
meester gemaakt."

Maar was de onvrede over immigratie en gebrekkige integratie niet de
hoofdfactor, als je ziet hoeveel vaart dat  thema kreeg?

,,Het is moeilijk dat nu terug te vertalen naar toen. Met het grotestedenbeleid
van minister Van Boxtel hadden we erg veel aandacht gegeven aan de  verbetering
van de kwaliteit van leven in de  oude wijken. Er werd ook veel gedaan aan de
dialoog tussen de verschillende bevolkingsgroepen. Ik denk niet dat het thema
verwaarloosd werd. Maar het is heel goed mogelijk dat we de onderliggende
ontwikkelingen en emoties niet scherp genoeg in het vizier hadden."

Terwijl Pim Fortuyn daarover toch al enige tijd krachtige uitspraken deed.

,,Hij begon duidelijk al op stoom te komen. Maar 9/11 heeft zijn ideeën vleugels
gegeven. Na 9/11 waren generaliserende uitlatingen over het achterlijke karakter
van de islam, en daarmee impliciet ook van de belijders van die godsdienst,
mogelijk op een wijze die daarvoor niet kón.

,,Na de aanslagen waren er ontoelaatbare uitlatingen van Marokkaanse jongeren
die juichend de straat op gingen. Uit opiniepeilingen bleek dat een vrij hoog
percentage moslims in het land de aanslagen weliswaar niet steunde, maar er wel
een begripvolle houding tegenover aannam. Dat gold overigens niet voor de
leiders van islamitische groeperingen.

,,Maar er waren dus wel redenen  voor escalatie van de binnenlandse verhoudingen
te vrezen. We hebben  veel gedaan om dat te kanaliseren."

Paars werd niet alleen verworpen, er ontstond virulente afkeer van.

,,Het vertaalde zich niet in een sterke afname van de waardering voor mij. Ik
was alleen niet relevant meer."

Het moet bitter zijn geweest voor u. Paars werd synoniem voor wat  er allemaal
mis was in Nederland.

,,Fortuyn is er in geslaagd met die verschillende uitingen van onvrede een
karikatuur van Paars te maken, de puinhopen van Paars, die hem vleugels gaf. Ik
ben natuurlijk niet geheel objectief, maar je kunt in alle redelijkheid toch
niet volhouden dat acht jaar samenwerking van PvdA, VVD en D66 Nederland aan de
rand van de afgrond heeft gebracht. Als je ziet waar Nederland in 2002 stond,
mogen we ons gelukkig prijzen dat we het land zo ver hebben gebracht, mede door
een paars beleid."

Toch waren er nogal wat PvdA-kiezers die zich,   door de integratiekwestie, niet
meer door uw partij vertegenwoordigd voelden.  Ze gingen Fortuyn stemmen.

,,Veel mensen die lang  PvdA hadden gestemd waren driekwart jaar later al weer
terug. En de VVD heeft in 2002 trouwens ook genadeloos verloren."

Zijn de terroristen er op 9/11 in geslaagd een botsing van culturen te
veroorzaken?

,,In zekere zin wel, maar het is moeilijk alles terug te voeren op 9/11. Niet
alles wat zich sindsdien maatschappelijk heeft voltrokken is daartoe te
herleiden. Bevolkingen realiseren zich dat we misschien een tijd ingaan van
economische stagnatie of magere groei. Europa en Amerika zitten in een diepe
schuldencrisis, hun economische kracht is afgenomen ten opzichte van Azië. Het
gaat nu veel meer om  behoud van wat je hebt dan om het creëren van nieuwe
welvaart.

,,Dat  alles leidt tot sterke gerichtheid naar binnen; het buitenland wordt de
rug toegekeerd, patriottisme en populisme zijn aan de winnende hand. Maar dat
kun je niet allemaal terugvoeren op 9/11.

,,Na de moord op Fortuyn was Nederland van zijn ankers geslagen. Opnieuw
probeerde ik een zekere rust te creëren. Ik gaf uiting aan mijn diepste
gevoelens van afschuw en medeleven, en tegelijk probeerde ik dezelfde nacht nog
in gesprek te raken met de partijgenoten van Fortuyn. Het is storm in je hoofd,
storm in je lijf. Je kunt verontwaardigd worden over beschuldigingen die je in
de schoenen geschoven krijgt, maar je moet je kalmte bewaren."

Is er sinds 9/11 ook vooruitgang geboekt in de verhouding tussen autochtonen en
moslims?

,,Ik weet niet of de hoop nu de vader van mijn gedachte is, maar ik denk dat er
een kentering komt. Mensen beseffen steeds meer dat onze welvaart in hoge mate
afhankelijk is van de vraag of we een succes maken van dat samenzijn hier. In de
zorg zie je al hoe groot het percentage mensen van allochtone afkomst is.

,,Natuurlijk is integratie nodig. Ik woon zelf in een buurt, Slotervaart, waar
heel veel allochtonen wonen en werken. Je hoort vaak over hardwerkende
Nederlanders, maar ik zie ook heel veel hardwerkende Turken en hardwerkende
Marokkanen. Ik ben dus niet somber."

'Het leek in Den Haag een dinsdag als alle dinsdagen te worden'

'Ik vond het geen gemekker. En ik vond het ook geen zijlijn'

Reactie  op kritiek van Bolkestein

LOAD-DATE: September 2, 2011

LANGUAGE: DUTCH; NEDERLANDS

GRAPHIC: Wim Kok in zijn werkkamer: ,, De meeste mensen zitten verslagen op de
bank en denken: wat nu? Als premier hangt het onder meer van jou af wat er
gebeurt."
Foto Vincent Mentzel

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              86 of 200 DOCUMENTS



                                NRC Handelsblad

                            2 september 2011 vrijdag

Het lijden van de jonge Lev;
Arthur Langeveld voltooit de vertaling van Tolstojs autobiografische trilogie

BYLINE: Marco Kamphuis

SECTION: Boeken; Blz. 12

LENGTH: 870 woorden


Lev Nikolajevitsj Tolstoj: Studentenjaren. Vert. door Arthur Langeveld. Hoogland
& Van Klaveren. 214 blz. EUR 22,50

Tolstoj was een twintiger toen hij de trilogie Kinderjaren, Jongensjaren en
Studentenjaren publiceerde, maar onmiskenbaar al een groot schrijver. En
onmiskenbaar Tolstoj, want er wordt wat afgetobd. Het gaat niet om een
autobiografie, maar om autobiografische fictie: je kunt zeggen dat Tolstoj
(1828-1910) niet trouw is aan de feiten van zijn jeugd, maar wel aan de beleving
ervan. Het vernis van Hans Leerinks vertaling is met de tijd wat donker
geworden, en Arthur Langeveld, die met de Martinus Nijhoff- prijs bekroond is,
heeft de kleuren van het drieluik opgefrist.

In Kinderjaren is de adellijke ik-figuur, Nikolaj Irtenjev, tien jaar oud. Het
contrast tussen zijn gelukzalige jeugd op het ouderlijk landgoed en het
onverwachte overlijden van zijn moeder maakt dit eerste deel tot het meest
aangrijpende. Verder is er een memorabel bal ten huize van zijn grootmoeder in
Moskou, waarop Nikolaj met de knappe Sonetsjka danst.

In Jongensjaren is hij veertien en ziet hij het dienstmeisje Masja niet langer
als een bediende met een rok aan, maar als een weelderig gevormde vrouw, en hij
begint bij de meidenkamer rond te hangen. Hij haat zijn Franse huisleraar
St.-Jérôme en vindt de kokette Sonetsjka, voor wie hij lucht is, een 'doortrapte
verraadster'. Zijn gepieker over de eigen zondigheid en zijn streven naar
zelfverbetering worden versterkt wanneer hij vriendschap sluit met Dmitri
Nechljoedov, een pijnlijk deugdzame student.

Moralisme

En nu is het derde deel in Langevelds vertaling verschenen, Studentenjaren. De
bijna zeventienjarige Nikolaj heeft heel wat te stellen met datzelfde moralisme
dat de schrijver Tolstoj uiteindelijk, na Anna Karenina, in zijn greep zal
krijgen. Hij is een hartstochtelijke jongen, brandend van ambitie om de grootste
geleerde van Rusland, vooruit, heel Europa te worden, en vooral dromend van
haar, 'een gefantaseerde vrouw aan wie ik altijd op dezelfde manier dacht en die
ik ieder ogenblik verwachtte ergens te ontmoeten. Die zij was een beetje
Sonetsjka, een beetje Masja [...] wanneer ze de was deed in de tobbe, en een
beetje de vrouw met de parels om haar blanke hals [...]'

Maar tegelijkertijd voelt hij wroeging om zulke eerzuchtige en amoureuze
dagdromen, en wordt hij bezield door het verlangen een zuiver leven te leiden,
in overeenstemming met het evangelie. Nikolaj is het type dat zijn
'verplichtingen aan mijzelf, aan mijn naasten en aan God' op schrift stelt, en
strenge levensregels formuleert 'waarvan ik nooit meer zou afwijken en volgens
welke ik voortaan zou handelen'.

Standsverschillen

Nadat hij voor de toelatingsexamens is geslaagd (prachtige scène) is hij de
trotse drager van het studentenuniform met degen. Van zijn vader krijgt hij een
eigen rijtuig met koetsier en paard. Hij ziet Sonjetsjka na jaren weer terug, en
is opnieuw verliefd. Hij maakt kennis met de familie van zijn vriend Dmitri,
onder wie zijn bijzonder aardige zus Varenka, op wie Nikolaj zonder meer ook
verliefd zou worden, als ze mooier was geweest. Zijn vader hertrouwt. De
standsverschillen gaan hem opvallen: zoals hij neerkijkt op studenten uit het
gewone volk, zo bejegenen studenten van hogere of rijkere adel hem koel.

Hij trekt steeds meer op met jaargenoten die niet comme il faut  zijn. De
universiteit valt hem tegen: 'Ik verlangde een college dat van begin tot einde
zo knap was dat je er niets uit kon weglaten en er geen woord aan kon
toevoegen.' Hij blijft de colleges bezoeken, 'maar zonder te luisteren,
aantekeningen te maken of me voor te bereiden.' Desondanks denkt hij, wanneer de
examens aanbreken, wel te zullen slagen: hij is immers comme il faut.

Het moet voor Tolstoj verleidelijk zijn geweest het misplaatste
superioriteitsgevoel van zijn held met de nodige ironie te presenteren. Charles
Dickens zou ongetwijfeld voor die verleiding bezweken zijn en de lezer boven het
hoofd van de adolescent een vette knipoog toegeworpen hebben. Tolstoj niet, hij
laat die rare snijboon in zijn waarde, en het is deze empathie die de hele
trilogie zo ontwapenend maakt.

Vurige passie

Empathie is misschien een raar woord als je bedenkt dat Tolstoj in zekere zin
over zichzelf schreef, maar volwassen schrijvers hebben de neiging zich virtuoos
boven hun jongere ik te verheffen. Een dwaas personage serieus nemen werkt
alleen als dat personage interessant genoeg is, en dat is bij Nikolaj beslist
het geval: hij is intelligent, opmerkzaam, uiterst gevoelig, en zoals gezegd
strijden vurige passie en zedelijke beginselen in zijn binnenste om de
heerschappij.

De examens lopen uit op een smadelijke afgang. 'Drie dagen kwam ik mijn kamer
niet uit, zag ik niemand, vond ik net als toen ik klein was genot in tranen en
huilde ik veel. Ik zocht pistolen waarmee ik me voor het hoofd kon schieten,
mocht de wens zich daartoe aandienen.' Dan krijgt hij zijn schriftje met
'levensregels' onder ogen en voelt zich als herboren. Hij begint opnieuw
levensregels te schrijven en is er vast van overtuigd 'dat ik nooit meer iets
slechts zou doen, geen minuut ijdellijk zou verkwisten en nooit van mijn regels
afwijken.'

Tolstoj bezwijkt niet voor de verleiding van de ironie

LOAD-DATE: September 2, 2011

LANGUAGE: DUTCH; NEDERLANDS

GRAPHIC:  Tolstoj in zijn werkkamer in 1908

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              87 of 200 DOCUMENTS



                                NRC Handelsblad

                           25 augustus 2011 donderdag

'Bescherm mens tegen eigen irrationaliteit';
Gedragseconoom Dan Ariely vindt dat de overheid de vrije markt moet kunnen
corrigeren

BYLINE: Ykje Vriesinga

SECTION: Economie

LENGTH: 984 woorden

SAMENVATTING

Met experimenten laat Dan Ariely zien dat niet alle economische beslissingen
rationeel zijn. Hebzucht, luiheid, trots: alle menselijke zwaktes hebben invloed
op onze financiële beslissingen.

VOLLEDIGE TEKST:

Als de slachtoffers van een beurscrisis bloedend op straat zouden liggen, was de
roep om strengere regels voor de financiële markten veel sterker. Een gekke
vergelijking misschien, maar de Israëlisch-Amerikaanse gedragseconoom Dan Ariely
wil maar aangeven dat we in de financiële wereld risico's aanvaarden die in de
fysieke wereld ontoelaatbaar zijn. ,,Mensen maken fouten. Daarom hebben we
verkeersregels. Maar de abstracte wereld van de financiële markten is nauwelijks
gereguleerd. Als het misgaat zie je immers geen lichaam in de berm."

Terwijl de gevolgen van de kredietcrisis en de schuldencrisis, waar we nu
middenin zitten, niet minder verstrekkend zijn, zegt Ariely. ,,Door deze
crisisjaren komen er meer arme mensen in de wereld. De ongelijkheid is
toegenomen. Moeten we dat zomaar accepteren?"

Ariely leunt achterover in een witte leren stoel in een wit zaaltje van de
Universiteit van Tilburg, waar hij zal spreken op een symposium over
gedragseconomie. De afgelopen jaren voerde hij honderden experimenten uit om te
ontwaren hoe psychologische factoren onze economische beslissingen beïnvloeden,
de centrale vraag van zijn werkveld.

Ariely's overkoepelende conclusie: mensen zijn verre van rationeel. ,,We hebben
momenten van helderheid. Maar het grootste deel van de tijd hebben we geen idee
waar we mee bezig zijn", zegt de 43-jarige bedrijfskundige en psycholoog, die
twee populair wetenschappelijke boeken publiceerde over zijn bevindingen. Zijn
werk is  ook vertaald in het Nederlands.

Zijn onderzoeksresultaten druisen in tegen het wereldbeeld van traditionele,
neoklassieke economen. De aanhangers van de vrije markt, van laissez-faire,
laissez-passer, gaan er vanuit dat mensen rationele, goeddoordachte keuzes maken
over geld en financiële zaken. Vooral als het om experts gaat, zoals de bankiers
op Wall Street, en als  de belangen groot zijn.

De financiële crisis is het ultieme bewijs van het ongelijk van deze aanname,
zegt Ariely. En heeft en passant de gedragseconomie een impuls gegeven. Een
groter publiek staat open voor het idee dat de economie wordt gedreven door
emoties en dat de ratio soms ver te zoeken is op de financiële markten.

Neem het ontstaan van bubbels, zoals de Amerikaanse huizenbubbel, de basis van
de kredietcrisis. Uit experimenten blijkt dat bubbels geen uitzondering zijn,
maar een logische uitkomst van de menselijke psyche. ,,Zet een groep mensen in
een laboratorium en laat ze handelen in aandelen. Vooral als we ze veel geld
geven ontstaat er binnen de kortste keren een bubbel." Hebzucht, luiheid, trots,
alle denkbare menselijke zwaktes hebben invloed op onze financiële beslissingen.

Gewapend met de kennis van dit soort processen moeten overheden regels  stellen
en,  waar nodig, de vrije markt corrigeren, vindt Ariely. ,,Ik heb er geen
problemen mee om paternalistisch te zijn. We moeten mensen beschermen tegen hun
eigen irrationaliteit."

Langzaam maar zeker groeit de aandacht voor de ideeën van Ariely en zijn
collega-onderzoekers. Zowel de Britse premier David Cameron als de Amerikaanse
president Barack Obama hebben gedragseconomen in hun kring van adviseurs. En
voordat Ariely naar Tilburg kwam sprak hij bij De Nederlandsche Bank in
Amsterdam over zijn inzichten.

De komende tijd wil Ariely zijn tijd steken in experimenten om de gevolgen van
belastingverhogingen te meten. De aanname uit de traditionele economie is dat
mensen minder gemotiveerd zijn om te werken of om een bedrijf te starten als de
belastingen hoger worden. ,,Dat is een simplistische visie, want mensen hebben
vele redenen om te werken, niet alleen geld. Natuurlijk, hogere belastingen
zullen de werklust niet verhogen. Maar het negatieve effect  kan verwaarloosbaar
blijken."

Ariely hoopt dat hij met dit soort onderzoek politici kan helpen bij het maken
van beter geïnformeerd beleid. Maar hij wil vooral de kiezers bereiken, de
,,gewone man in de straat". Want Ariely is er van overtuigd dat veel mensen
stemmen op basis van onjuiste informatie. Zoals in de Verenigde Staten, waar
veel mensen mordicus tegen hogere belastingen voor de rijken zijn, terwijl uit
onderzoek blijkt dat dezelfde mensen vrijwel allemaal een eerlijkere verdeling
van de welvaart willen.

Sterker nog, zegt Ariely, in een van zijn experimenten werd duidelijk dat
Amerikanen een samenleving willen die gelijkwaardiger is dan enig ander land ter
wereld. ,,Ongeacht of de deelnemers Democratisch of Republikeins stemden, meer
dan 90 procent is voor een ideale welvaartsverdeling die nog eerlijker is dan
die van Zweden."

Uit hetzelfde onderzoek bleek ook dat Amerikanen niet weten hoe groot de
daadwerkelijke welvaartsverschillen in hun land zijn.  ,,Het inkomen van de
armste lagen van de bevolking wordt enorm overschat. Men denkt dat de armste 40
procent van de Amerikanen zo'n 10 procent van de rijkdom heeft. In werkelijkheid
is dat 0,3 procent."

Met dit soort bevindingen wil Ariely beleidsmakers en kiezers aan het denken
zetten. Hij wil ze bewegen om  politieke ideologie opzij te zetten en hun eigen
ideeën te vormen. Het stoort hem dat er vooral in Amerika nog altijd wordt
vastgehouden aan het vrijemarktdenken, terwijl de negatieve gevolgen iedere dag
zichtbaar zijn. ,,Het geloof van traditionele economen in de vrije markt is
bijna religieus, zo sterk. Terwijl ik denk dat hun verklaringen maar een klein
stukje van de puzzel zijn."

'Het geloof van economen in de vrije markt is bijna religieus'

Dan Ariely (43) doceert aan Duke University. Hij studeerde psychologie en
bedrijfskunde in Isreal en de VS. Hij schreef meerdere boeken over
gedragseconomie, een fusie van psychologie en economie. Bij een ongeluk in zijn
jeugd raakte 70 procent van zijn lichaam ernstig verbrand.

LOAD-DATE: August 25, 2011

LANGUAGE: DUTCH; NEDERLANDS

GRAPHIC: Beurshandelaar op Wall Street na een dag van grote verliezen op 4
augustus van dit jaar. Ook bankiers handelen niet altijd rationeel.
Foto AFP

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              88 of 200 DOCUMENTS



                                NRC Handelsblad

                           25 augustus 2011 donderdag

In Syrië is iedere echtgenoot een president Assad

SECTION: Opinie

LENGTH: 879 woorden

SAMENVATTING

De gewone man in Syrië is afhankelijk van degene die boven hem staat. Om een
democratie te worden, moet het land eerst breken met deze gelaagde structuur,
schrijft Maarten Zeegers.

VOLLEDIGE TEKST:

Waarom maak je je toch altijd zo druk over de politieke situatie in Syrië?,
vroeg een vriend twee jaar geleden, tijdens een lunch in de oude stad van
Damascus. ,,Dat is verspilde moeite. Elk volk krijgt de regering die het
verdient."

Destijds deed ik deze opmerking af als pure minachting voor het Syrische volk.
Twee jaar later begreep ik pas wat hij bedoelde. Hij vond niet dat de Syriërs
slechte mensen waren die niet beter verdienden dan een repressieve dictator,
maar dat het politiek systeem in zijn land slechts een afspiegeling was van de
samenleving. Het is niet voor niets dat alle landen in het Midden-Oosten
dictaturen zijn, merkte hij  nog op.

Zoals in alle andere Arabische landen is in Syrië de samenleving duidelijk
gelaagd. De gewone man is sociaal en economisch afhankelijk van degene die boven
hem staat. Je komt alleen in aanmerking voor baantjes op basis van persoonlijke
contacten (wasta) of in ruil voor financiële compensatie (rashwa).

Iedereen met ook maar een beetje macht misbruikt deze. Gemeenteambtenaren,
politieagenten en zelfs leraren zijn corrupt. Verantwoording ben je alleen naar
boven schuldig, met als hoogste instantie de president of God. Straf wordt
daarentegen  uitsluitend uitgedeeld naar beneden. Daarom durft niemand
verantwoordelijkheid te dragen of initiatief te nemen.

Dit was al zichtbaar in het restaurant waar ik die middag twee jaar geleden
lunchte met mijn vriend. De eigenaar zat als een sultan onderuitgezakt achter
zijn bureau te lurken aan zijn waterpijp. Hij heerste met ijzeren hand over het
personeel, dat was onderverdeeld in diverse lagen.

Alleen de hoofdober in pak, een neef van de eigenaar,  was gerechtigd om de
rekening op te halen. Zo was hij in de positie om fooien achterover te drukken.
Een trapje lager stonden de gewone obers met stropdas. Zij namen de bestellingen
op. Daaronder stonden de helpers met vlinderdas. Die haalden glazen en borden
weg. Helemaal onderaan kwamen de Koerdische jongens in
duizend-en-één-nachtoutfits. Zij liepen rond met hete kooltjes voor de waterpijp
en ontvingen geen salaris, maar leefden op de fooien van de gasten. Iedereen
werkte strikt binnen zijn eigen domein. Verzoeken van klanten die buiten het
werkterrein lagen, werden liever genegeerd, uit angst voor fouten. Het
restaurant was een dictatuur in het klein.

Deze machtsverhoudingen zijn overal in de samenleving aanwezig. Ook in het
gezinsleven is geen ruimte voor democratie en  inspraak. De vader is de baas.
Dochters worden thuisgehouden, uit angst voor aantasting van de eer van de
familie. Vrouw en kinderen kunnen bij veel families rekenen op een periodiek pak
slaag. In Syrië is elke vader een dictator en iedere echtgenoot een president
Assad.

Dit heeft een historische achtergrond. Eeuwen geleden was de Arabische
samenleving georganiseerd in stammen en clans. Aan de top stond het stamhoofd.
Dat eiste onvoorwaardelijke loyaliteit van de afzonderlijke families. In ruil
daarvoor deelde hij gunsten en privileges uit. Familieleden bekleedden
natuurlijkerwijs de belangrijkste posities. Tegenstanders werden uit de stam
gezet of uitgeschakeld. Vrouwen hadden nauwelijks rechten.

De roep om vrijheid uit de mond van de conservatieve onderlaag in Syrië, maar
zeker ook in Libië, heeft daarom iets onnatuurlijks. Hoe kan iemand die zelfs
zijn vrouw nog geen toestemming geeft om het huis te verlaten om vrijheid
roepen?

Toen ik eens arm in arm met mijn vriendin over de President Assadbrug in het
centrum van Damascus wandelde, mopperde een voorbijganger:  is dat de vrijheid
die de demonstranten willen?

De meeste betogers in de Syrische steden lijken niet veel verstand te hebben van
politieke hervormingen. Een betoger in een voorstad van Damascus kon mij niet
uitleggen wat het verschil was tussen de noodtoestand en de grondwet, laat staan
dat hij begrip had van  burgerrechten, scheiding van machten en openbare
rekenschap. Zijn enige eis was de val van  het regime, dat hij verantwoordelijk
houdt voor de wijdverbreide corruptie en jarenlange staatsterreur. Hij riep:
,,Het volk eist de executie van de president, God vervloeke de ziel van Hafiz en
Maher is nog een grotere ezel dan Bashar".

De val van de regimes in Syrië, Libië en Egypte is  niet genoeg om het politieke
systeem te veranderen,  zoals het afzetten van de leider van een stam een
tribale samenleving niet direct omvormt tot  liberale democratie. Een dictatuur
is niet alleen de heerschappij van een individu over  onderdanen, maar ook het
collectieve bewustzijn van een samenleving.

Arabieren zullen eerst moeten afrekenen met hun innerlijke dictatuur. Ze zullen
de gelaagde structuren van sociale en economische afhankelijkheid moeten
doorbreken en een einde moeten maken aan impulsen als blinde gehoorzaamheid,
machtsmisbruik, onderdrukking, wantrouwen en angst. Anders krijgt Syrië na de
Arabische Lente  wat het al honderden jaren heeft - 'een regering die het
verdient.'

Maarten Zeegers studeerde islamitisch recht aan de Universiteit van Damascus en
schrijft een boek over Syrië.

Iedereen met ook maar een beetje macht misbruikt deze

LOAD-DATE: August 25, 2011

LANGUAGE: DUTCH; NEDERLANDS

GRAPHIC: Illustratie Emad Hajjaj

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              89 of 200 DOCUMENTS



                                NRC Handelsblad

                            23 augustus 2011 dinsdag

'De tijd van de vlees-noch-vis-krant is voorbij';
Hoofdredacteur Christiaan Ruesink over de identiteit van het Algemeen Dagblad

BYLINE: Mark Hoogstad

SECTION: Media

LENGTH: 1209 woorden

SAMENVATTING

Christiaan Ruesink is één jaar hoofdredacteur van het AD. Koers en doelgroep van
de krant waren lange tijd niet helder, vindt hij. Nu zijn er keuzes gemaakt.
,,Onze lezers zijn jonge ouders."

VOLLEDIGE TEKST:

Ooit verplaatste hij zich in het hoofd van een paard en schreef hij namens de
hengst een liefdesbrief aan diens berijder, topruiter Jos Lansink. Leverde een
prachtverhaal op. Ook als hoofdredacteur zegt Christiaan Ruesink de
controversiële aanpak niet te schuwen. ,,Voor gekke ideeën is altijd plaats.
Sterker: hoe gekker, hoe beter. Een krant moet elke dag verrassen."

Vandaag een jaar geleden stemde de redactie van het Algemeen Dagblad in met de
voordracht van Ruesink (41). Onder leiding van de oud-sportjournalist is de
oplagedaling van de landelijke fusiekrant (zeven regiokaternen) goeddeels tot
staan gebracht. Het AD, onderdeel van het Vlaamse mediabedrijf De Persgroep, is
met een dagelijkse verspreiding van bijna 450.000 exemplaren de tweede betaalde
krant van Nederland. Deze zomer kreeg het populaire ochtendblad een nieuwe en,
in de woorden van Ruesink, ,,stijlvollere opmaak". Een moderner logo, een
smallere kopletter en vaste kleuren voor 'de drie ritmes' van de krant': nieuws
(rood), sport (oranje) en entertainment (paars).

Tevreden over het eerste jaar?

,,Tevreden ben ik niet zo snel, maar vooruit: ja, ik ben redelijk tevreden. We
hebben de stijgende lijn te pakken en we hebben het minderwaardigheidscomplex
van ons afgeschud, omdat we eindelijk weer weten wie we zijn. Het AD is heel
lang een vlees-noch-vis-krant geweest. Van De Telegraaf, die andere grote
populaire krant in Nederland, was niet te winnen. Onderhuids leefde dat gevoel
heel sterk op de redactie, en dat zag je terug in de krant. We waren bang, we
kozen vaak voor de veilige kant. Maar die tijd is voorbij. Ik ga af en toe
liever over de rand. Dat je later denkt: misschien net iets té. We hebben vorig
jaar vier kernwaarden geformuleerd, bedoeld om onze eigen identiteit te
markeren: we willen betrokken zijn, we willen prikkelen, we willen levenslust
uitstralen én we zijn betrouwbaar. De redactie heeft dat opvallend snel
opgepikt. Daar ben ik trots op. En vergis je niet: er is de laatste jaren zoveel
gesaneerd bij deze krant dat de redactie murw geslagen was."

Dat gold niet voor de sportredactie, waar u zelf werkte?

,,Nee, integendeel. Daar liepen we met de borst vooruit. En terecht, ook al
klinkt dat misschien wat arrogant. Maar we maakten, ook toen al, de beste
sportkrant van Nederland. Als chef heb ik dat destijds ook bovenaan ons katern
gezet: de nummer één sportkrant van Nederland."

Dat is nogal veel bravoure voor iemand die is opgegroeid in 'de nuchtere'
Achterhoek.

,,Ik kom uit Varsseveld, net als [voetbaltrainer] Guus Hiddink. Ik wil me niet
met hem vergelijken, maar ik trek ook altijd mijn eigen plan. Toen ik ooit met
twee vriendjes op tienertoer ging en zij wilden naar Leeuwarden, haakte ik af en
ging ik alleen naar Groningen."

De redactie zegt: hij zit er bovenop. Klopt dat?

,,Ja, ik kan heel dominant zijn, en dat vindt niet iedereen even prettig. Maar
dat dominante was dé reden waarom ik ben voorgedragen door de journalistiek
directeur van De Persgroep, Jaak Smeets. Zo werkte ik ook als chef van de
sportredactie, al sloeg ik daar in het begin soms door. 'Dit is het verhaal, dit
is je invalshoek, dit moet je tikken', zei ik dan. Bij sommigen werkt dat, bij
toppers werkt dat verlammend. Maar goed, ik ben een krantenmaker, ik heb ideeën,
en dat betekent dat ik de hele dag bezig ben om mensen te overtuigen, te
enthousiasmeren en te inspireren. Met name de chefs. Lukt dat niet, dan word ik
narrig. 's Avonds ben ik helemaal leeg. Ik geef enorm veel energie."

Hoe ziet de ideale voorpagina eruit?

,,Die moet je onmiddellijk pakken. Recht in het hart. We kiezen vaak voor een
emotionele foto. Kan dat niet, dan wordt het een foto met een rauw randje. Je
ziet bij mij altijd mensen, en dan het liefst mensen die je aankijken. Neem de
doden bij popfestival Pukkelpop. Dat is een drama, dat moet je laten zien.
Vrijdag hebben wij daar drie pagina's aan gewijd, als enige krant in Nederland.
Grote letters, veel foto's. Mensen willen dat lezen. Ze hebben zelf kinderen die
voor het eerst met een tentje naar zo'n festival gaan."

Hoe merkt de lezer verder dat Christiaan Ruesink nu de leiding heeft?

,,Aan de toon die we aanslaan en aan het gevoel dat de krant poogt op te roepen;
dat we een populaire krant zijn met een goede mix van nieuws, politiek, sport en
showbizz. Maar - en dat is cruciaal - altijd met de insteek dat het glas halfvol
is. Wij maken een krant voor mensen die optimistisch in het leven staan. Het
lukt nog niet elke dag, maar ik probeer te voorkomen dat lezers het idee krijgen
dat ze bang moeten zijn om in Nederland te wonen. Ik hou niet van azijnzeiken en
ook niet van bangmakerij."

Wie is de AD-lezer?

,,Onze lezers - en dat is een groep van zo'n 1,5 miljoen mensen - zijn
geïnteresseerd in de wereld, maar dan vooral in de wereld in hun directe
nabijheid. Ze wonen over het algemeen in dorpen of groeigemeenten rondom de
grote stad, of in de buitenwijken. Ze staan niet met de rug naar de wereld toe,
maar iets wat vijf straten verderop gebeurt is belangrijker dan een grote
bosbrand in Rusland. En laten we wel wezen: de tijd dat de krant bepaalde wat
belangrijk is, ligt achter ons.

,,Ik spiegel me vaak aan twee vrienden die in de Utrechtse vinexwijk Leidsche
Rijn wonen: Ronny en Barbara. Niet te verwarren overigens met de Henk en Ingrid
van Geert Wilders. Henk is, met alle respect, een naam uit de jaren veertig,
vijftig. Ronny en Barbara zijn de ultieme AD-lezers: twee jonge kinderen, hij
tennist en mag graag een biertje drinken, zij is geïnteresseerd in mode,
interieur en opvoeding.

,,Tot voor kort richtte het AD zich te veel op de abonnees, uit angst om die te
verliezen, en dus te weinig op de potentiële lezers. Kort gezegd: te veel oog
voor de vijftigplussers, te weinig oog voor de jonge gezinnen. Dat hebben we
omgedraaid. En wat blijkt? De vijftigplussers zijn óók geïnteresseerd in hetgeen
de jonge gezinnen bezighoudt, want dat zijn hun kinderen en kleinkinderen."

Hoever reikt de macht van de Belgische bazen?

,,Ik heb intensief contact met Jaak Smeets, maar het is niet zo dat hij ons de
wet voorschrijft of dat hij voortdurend in onze nek staat te hijgen. Hij dwingt
ons kritisch na te denken over de vraag welke krant we maken en willen maken.
Het is oprechte betrokkenheid, geen bemoeizucht. Zoals Christian Van Thillo
[president-directeur van uitgever De Persgroep] dat ook heeft. Laatst nog, toen
we bezig waren met de nieuwe lay-out. Moest dat ene lijntje nu rood of grijs
zijn? Grijs, vond hij, en hij had gelijk."

Gaat het AD door met Kabouter Plop-acties?

,,Kabouter Plop was een breuk met het verleden. We wilden laten zien dat we er
zijn voor de jonge gezinnen. Zij konden bonnen knippen en sparen voor zo'n muts.
Maar we zijn gestopt met Kabouter Plop. We willen geen platte krant zijn, maar
een populaire krant. Maar zo'n actie met een gratis cd van Trijntje Oosterhuis,
ja, daar gaan we mee door. Trijntje staat voor kwaliteit."

'Ik ga af en toe over de rand. Dat je later denkt: misschien net iets té'

'Onze lezers wonen in een vinexwijk, drinken biertje en tennissen'

LOAD-DATE: August 23, 2011

LANGUAGE: DUTCH; NEDERLANDS

GRAPHIC: Christiaan Ruesink: het glas is altijd halfvol.
Foto Bas Czerwinski

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              90 of 200 DOCUMENTS



                                NRC Handelsblad

                            22 augustus 2011 maandag

Brieven

SECTION: Opinie

LENGTH: 720 woorden


Pas lang na 1950 was er sprake van spijtoptanten

In NRC Handelsblad van 10 augustus spreekt columnist H.J.A. Hofland  over
ongeveer 300.000 Indonesische spijtoptanten, die tussen 1945 en 1965 naar
Nederland zijn gekomen. Weer eens wat anders dan eerstegeneratieallochtonen!

Misschien weet  Hofland niet dat er pas lang na 1950 sprake is geweest van
spijtoptanten en dat de meeste mensen die uit Indië/Indonesië naar Nederland
kwamen gewone Nederlanders waren met een Nederlands paspoort?

Jan Somers

Delft

Psychologiestudenten moeten gescreend worden

Heeft Jan Derksen gelijk met zijn tirade tegen de breinmaffiosi en de
farmaceutische industrie die de inhoud van de hedendaagse psychologie de
volstrekt verkeerde richting in hebben gestuurd (Opinie, 18 augustus)?

Natuurlijk heeft hij gelijk. Elke in het veld werkende psycholoog zal dit
beamen. Behalve dan misschien de psychologen, psychiaters en psychotherapeuten
die door een volslagen gebrek aan eigenheid, inlevingsvermogen en
medemenselijkheid uit pure paniek kritiekloos  moeten terugvallen op ondingen
als behandelingsprotocollen en het Diagnostic and Statistical Manual of Mental
Disorders (DSM).

Daar zit  juist het probleem waaraan Derksen in zijn boze en verontruste stuk
voorbijgaat: de kenmerken die een psycholoog tot een goede psycholoog maken, te
weten introspectie, empathie en medemenselijkheid.

De narigheid is nog groter dan Derksen schetst. De zojuist genoemde ideale
kenmerken zijn niet aan  te leren. Opleiders aan universiteiten weten dat ook.
Als ze eerlijk zouden zijn,  zouden ze hele groepen studenten de toegang moeten
ontzeggen tot de praktijk van de psychologie, domweg omdat ze niet beschikken
over de juiste persoonlijkheidskenmerken. Universiteiten willen van de
psychologie een leerbare techniek maken, een kunstje dat elk redelijk
intelligente mens kan leren,  driftig geholpen door allerlei instanties en
organisaties die een groot belang hebben bij die 'technische' ontwikkeling,
zoals natuurlijk in de eerste plaats de farmaceutische industrie.

Vanuit deze optiek ligt  nog een andere oplossing voor de hand dan Derksen
geeft. Screen studenten op bepaalde noodzakelijke eigenschappen, hoe moeilijk
dat ook is, en beperk op die manier de enorme toestroom. Scheid het kaf van het
koren. Dan houd je na enkele jaren al een krachtige homogene groep hulpverleners
over die wel degelijk een vuist weet te maken.

Dr. Jan Verhulst

Klinisch psycholoog te Eindhoven

Wees  blij met die aandacht voor het gedragpad

Het betoog van prof. Derksen vraagt om een reactie vanuit de praktijk van de
clinicus. In de afgelopen dertig jaar heb ik mij als clinicus beziggehouden met
patiënten in het ziekenhuis. Ik heb veel baat gehad bij de brede kijk die men
kan hebben op gedrag, wanneer men niet alleen vanuit de statements en
bevindingen van de klinische psychologie redeneert, maar ook openstaat voor
groeiende inzichten bij andere richtingen, binnen en buiten de psychologie,
zoals bij de neuropsychologie, fysiologische psychologie, de gehele
neurosciences, ethologie (kijk  naar de interessante bevindingen van Frans de
Waal), genetica, endocrinologie etc., en deze bevindingen weet te integreren in
de patiëntenzorg. Juist dat heeft tot een waardevolle praktijkvoering en een
enthousiast en open opleidingsklimaat geleid.

Een open oog voor deelgebieden die ongetwijfeld veel te bieden hebben in het
beter kunnen gaan begrijpen van gedrag, zoals  de groeiende kennis over de
werking van het brein - of zo u wilt de hersenen - en kijken wat men vanuit zijn
eigen specialisatie kan toevoegen of inbrengen, is in mijn praktijk de afgelopen
jaren erg vruchtbaar geweest. Het zich afzetten tegen anderen in termen als 'de
clinici moeten de bevrijding tot stand brengen', 'de DSM-maffia' , verstart het
denken en brengt ons weer terug bij af. Ontwikkel zelf beleid, laat zien wat uw
eigen (toegevoegde) waarde in de verdere ontwikkeling van kennis en kunde
omtrent gedrag kan zijn. Maar reageer niet boos en verontwaardigd op anderen die
zich ook (soms een beetje) op het boeiende terrein van het gedragpad (gaan)
begeven. Integendeel, wees er blij mee!

Dit alles met in het achterhoofd dat het belang van de patiënt vooropstaat, en
niet het belang van een bepaalde wetenschap zoals die van de klinisch
psycholoog.

Dr. G.J.M. van Woerden

Klinisch neuropsycholoog, Waalre

LOAD-DATE: August 22, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              91 of 200 DOCUMENTS



                                NRC Handelsblad

                           18 augustus 2011 donderdag

Weinig extravaganza op de heuvel met dure villa's;
De duurste wijk in  Sydney

BYLINE: Elske Schouten

SECTION: Het Grote Verhaal

LENGTH: 501 woorden


In de rijkste straat van Sydney hebben zelfs de auto's uitzicht op het Opera
House. Sommige huizen in Wolseley Road hebben open garages, waarin de Porsches
en Audi's met hun neuzen naar de haven staan. De Financial Times publiceerde een
paar maanden geleden een toptien van duurste straten ter wereld. Wolseley Road
staat op de negende plek, met een vierkantemeterprijs van 15.000 euro.

In Sydney werden de afgelopen jaren Australische vastgoedrecords gebroken. In
2008 was het imposante Craig-y-Mor 32,4 miljoen Australische dollar (destijds
19,4 miljoen euro)  nog het duurste huis van het land. En voor dat geld woonden
de Aziatische kopers nog niet eens aan het water. Maar na een korte dip tijdens
de financiële crisis kochten een tandarts en zijn vrouw vorig jaar de vijf
verdiepingen tellende Villa Veneto voor 52 miljoen dollar. Met sauna,
bibliotheek en negen badkamers - inclusief een voor de tuinman.

Inmiddels zijn er nóg duurdere huizen verkocht in Australië. Weliswaar in Perth,
aan de andere kant van het land, en niet in Sydney. Maar dat komt ook doordat er
niemand weg wil van Wolseley Road. Zo vertelde een makelaar een paar jaar
geleden voor twee huizen aan de straat al biedingen van 50 miljoen Australische
dollar elk te hebben ontvangen: te weinig, vonden de eigenaars.

Wie de heuvel van de wijk Point Piper beklimt en de schaduwrijke Wolseley Road
inloopt, ziet weinig van de extravaganza. Veel huizen hebben aan de straatkant
een eenvoudige ingang en een garage. De villa's strekken zich heuvelafwaarts
uit, richting de haven, en zijn alleen vanaf het water goed te bewonderen. Zelfs
de auto's in de straat zijn weinig bijzonders, al staat er af en toe wel een
boot tussen geparkeerd. De Ferrari's en Lamborghini's die in Sydney met enige
regelmaat langsbrullen, staan veilig in garages - sommige  groot genoeg voor wel
negen auto's.

En zoals het hoort in een straat voor de rijken, zijn er nauwelijks mensen op
straat. Uit de bladen weten we dat hier mediamagnaten, zakenlieden en enkele
buitenlandse rijken wonen. Ze worden getrokken door de rust, de nabijheid van
andere mensen met geld en de dure restaurants. En dat zo dicht bij het centrum;
een kort ritje met de watertaxi en je bent bij Circular Quay.

Maar ook de gewone man kan hier van de rust en het uitzicht genieten, zegt een
bewoner met zilvergrijs haar die zijn hondje uitlaat. Zelf kijkt hij uit op
Haaieneiland, waar in het weekend zeilraces worden gehouden. Hij wijst de weg
naar kleine steegjes die leiden naar het parkje Duff Reserve en naar een
strandje aan het water. Elk met ,,de prachtigste uitzichten op de haven van deze
stad".

Want het mooie van Australië is dat er geen privéstranden zijn voor de rijken,
zegt hij. Sydney is geen stad voor poenige types met kapsones die hun rijkdom
gebruiken om het gewone volk buiten te sluiten. ,,Dus je kunt lekker op het
strand zitten en omhoog kijken naar iemand die 45 miljoen heeft betaald om daar
te wonen, en zeggen: wat een idioot ben jij, ik zit hier lekker voor niks."

LOAD-DATE: August 18, 2011

LANGUAGE: DUTCH; NEDERLANDS

GRAPHIC: De wijk Point Piper staat vol met dure huizen.
Foto Bloomberg

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              92 of 200 DOCUMENTS



                                NRC Handelsblad

                           18 augustus 2011 donderdag

Abdullah slijt minder pizza's

BYLINE: Jan Postma

SECTION: Economie; Blz. 21

LENGTH: 506 woorden

SAMENVATTING

In de Rotterdamse binnenstad is het een stuk rustiger door de economische
crisis. ,,Het is lang staan, als er zo weinig klanten zijn."

VOLLEDIGE TEKST:

Hoewel het een zonnige woensdagmiddag is, sluiten veel zaken aan de Rotterdamse
Hoogstraat al ruim voor zes uur hun deuren. Een blonde vrouw stapelt voor een
winkel in huishoudartikelen de uitgestalde waar op. Ze vertelt dat het sinds
januari opvallend stil is in de winkelstraat. ,,Ook bij ons is het de laatste
maanden een stuk rustiger. Maar ik hoef niet met mijn naam in de krant, hoor."

Twee panden verder willen de medewerkers van een juwelierszaak ook niet
uitgebreid ingaan op de geringe klandizie. Ze zijn aan het sluiten en willen
snel naar huis. ,,Het is lang staan, als er zo weinig klanten zijn."

Abdullah Dilek wil wel vertellen  welke gevolgen de economische crisis heeft
voor zijn döner kebab-zaak. Hij staat met zijn armen over elkaar voor het terras
van Mac el Aviva. Dilek bestiert de zaak met zijn vrouw; geld voor personeel is
er niet: ,,De paar mensen die je hier ziet zitten, zijn allemaal toeristen.
Anderen komen binnen, kijken heel lang naar het bord en bestellen dan het
goedkoopste gerecht dat ik in huis heb. Ik weet zeker dat het door de crisis
komt."

Dilek vertelt dat hij tien jaar geleden ook een zaak in de buurt had: ,,Toen
verkocht ik vaak honderd Turkse pizza's op een dag, nu niet meer dan twintig of
dertig."

Op de Vlasmarkt, halverwege de  Hoogstraat eet Gé Wabbijen met zijn vrouw Anneke
een frietje van Bram Ladage. ,,Crisis? Wij merken er weinig van."

Gé en Anneke komen van de ANWB-winkel: ,,We zijn al op vakantie geweest, maar
over veertien dagen gaan we weer, met de caravan naar het zuiden van Duitsland."
In oktober en november willen ze nog naar Engeland en Portugal. ,,En als ik hier
op straat rondkijk, heb ik niet het idee dat mensen ergens last van hebben. Ja,
de middenstand misschien, maar daar heb ik geen zicht op",  zegt Gé,  vroeger
ambtenaar in Nieuwkoop, maar nu  met pensioen.

De economische crisis is volgens Gé meer iets dat op het nieuws is. Voor de
gewone burger is het niet meer te volgen, vindt hij. ,,Het ene moment gaat het
fantastisch met de pensioenfondsen, een week later zitten ze allemaal weer in de
problemen. Soms denk ik dat onze regering er ook niet veel meer van snapt."

Ter hoogte van de Blokker zet Lidy Steeman haar fiets tegen een lantarenpaal.
Gevraagd of ze iets van de economische crisis merkt, denkt ze even na. ,,Wanneer
je erop let, zie je wel dat er iets aan de hand is." In Steemans directe
omgeving verloren enkele mensen hun baan. Ook was het onmogelijk om het
appartement van haar ouders te verkopen. Gelukkig konden ze een huurder vinden.
Steeman werkt bij een welzijnsorganisatie en gaat volgend jaar met pensioen.
,,Ik ben eigenlijk wel blij dat ik volgend jaar mag stoppen. Al heb ik geen idee
wat er dan elke maand binnenkomt." De krantenverkopers op het Beursplein merken
niets van de crisis. ,,Tien jaar geleden verkochten we tien abonnementen per dag
en dat doen we nog steeds."

LOAD-DATE: August 18, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              93 of 200 DOCUMENTS



                                NRC Handelsblad

                            16 augustus 2011 dinsdag

Brieven

SECTION: Opinie

LENGTH: 910 woorden


Die Engelse rellen kennen een racistische ondertoon

Het is enigszins ironisch dat Hans Beerekamp zijn ZAP  van 10 augustus eindigt
met de opmerking dat moslims niet het eerste slachtoffer zijn van de rellen in
Londen en andere Britse steden. Maleisische kranten melden dat de beroofde
jongeman op het YouTubefragment waar Beerekamp naar verwijst de twintigjarige,
Maleisische student Mohd Asyraf Razig Rosli is. Hij was met vrienden de straat
opgegaan om eten te kopen voor die avond,  'om de vasten te doorbreken'. Bij het
incident liep Rosli een gebroken kaak op en schade aan zijn gebit. Hij ligt nog
steeds in het ziekenhuis. Zijn vrienden wisten aan het geweld te ontsnappen. Ook
voor de rellen was het gebied waar zij zich ophielden, Barking East, al
gevaarlijk, aldus een woordvoerder van een Maleisische studentenvereniging, die
zich zorgen maakt over de racistische ondertoon van het geweld.

John Kleinen

Amsterdam

Cameron kan ook sommige anderen aanpakken

Premier Cameron wil de strijd aanbinden met een cultuur die niets moet hebben
van verantwoordelijkheden (NRC Handelsblad, 12 augustus) - eindelijk, denk je
dan als lezer. Eindelijk gaat een politicus de onverantwoorde zelfverrijking van
speculanten te lijf, van captains of industry die vorstelijk worden beloond en
een bonus krijgen als ze banen schrappen en mensen de werkloosheid in duwen en
van onverantwoordelijke handelaren die zinspelen op economische rampspoed om
geld te verdienen.

Eindelijk pakt iemand  de groeiende kloof tussen arm en rijk aan, een politicus
die stopt met megalomane projecten, een man die snapt dat je niet miljarden kan
investeren in de Olympische Spelen terwijl  tegelijkertijd allerlei
voorzieningen de deuren sluiten. Eindelijk snapt een politiek leider dat je
stinkend rijke voetbalnitwits niet ongebreideld de volkssport voetbal kunt laten
kapen... Maar nee - toen ik het verhaal had gelezen, begreep ik dat het kansloze
gepeupel in de Londense buitenwijken zijn verantwoordelijkheid moet nemen.

R. Korse

Wijhe

Puissant rijke rijken, echt straatarme armen

Wat  in de reactie van de Britse premier Cameron op de rellen opvalt, is het
totaal ontbreken van inzicht waarom de rellen zijn ontstaan.

Groot-Brittannië is nog een echte klassenmaatschappij. De rijken zijn puissant
rijk en de armen  echt straatarm. In  de laatste dertig jaar, onder Margaret
Thatcher, maar ook onder Labour, is het armste deel van de bevolking steeds
armer geworden - slechte huizen, troosteloze buurten, vele families waar geen
vader is en waar moeder de hele dag moet werken voor een paar pond om haar gezin
te voeden. Bij de laatste bezuinigingen zijn ook de buurthuizen nog gesloten.

Recent onderzoek heeft aangetoond dat er in Groot-Brittannië kinderen  naar
school gaan die hun eigen naam niet kennen. Ze worden nooit bij hun naam
genoemd. Vele gezinnen eten niet met elkaar rond een  tafel; vele gezinnen
hébben niet eens een eettafel.

Kortom, armoede gepaard met een gebrek aan sociale samenhang en een gebrek aan
perspectief. Van wie moeten jongens in gezinnen zonder vader leren hoe ze een
man moeten worden? Ze zoeken dus hun heil op straat. Een van de geïnterviewde
jongens heeft uit protest tegen het niet eens krijgen van een reactie op een
sollicitatie iets gestolen bij een winkel in zijn wijk.

Mij doen deze rellen eerder denken aan het tumult in Frankrijk voor het
uitbreken van de Franse Revolutie, waarbij de armste burgers ook wanhopig waren,
dan aan verveelde jongeren die geen respect hebben. Er lijkt sinds de tijd van
Dickens niet zo heel veel veranderd.

Premier Cameron mag de relschoppers dan lik op stuk geven en daar trots op zijn,
als hij niets doet aan de onderliggende oorzaken komt het probleem gewoon weer
terug.

Ellen Govers

Amsterdam

Er is nu  een elite die anderen elitarisme verwijt

Met prietpraat verdedig je het belang van de kunst niet, luidde de kop boven het
artikel van Joost Swanborn (Opinie, 9 augustus).

Uiteraard!

Maar moeten boekenwoorden daarom worden vervangen door gewonemensentaal? Zinnen
met woorden als vehikel, reflecteren, refereren, verhouden en stereotypen zijn
volgens Swanborn nietszeggend en resulteren in teksten van een
,,nachtmerrieachtige abstractie".

Maar als je de gewonemensentaal die hij prefereert gebruikt, ontstaat er een
jargon dat nog abstracter is dan dat waarover hij zich opwindt. Stel je voor:
'Het Stedelijk Museum heeft een allegaartje aan ideetjes aan de muur hangen van
een kunstenaar die plagiaat pleegt, en verder moet u maar gewoon komen kijken
want het is mooi en knap gemaakt.'

Vreemd, Swanborn is neerlandicus en leest boeken die vol abstracties staan, maar
vindt zijn kunde ongeschikt om met gewone mensen te communiceren.

Een aantal academici zet zich tegenwoordig buitensporig in om het grote publiek
te bereiken. Ze handelen in ongeschooldheid. Met het oppoken van de hardwerkende
Nederlander verkopen ze politieke propaganda en triviaal vermaak waar zij zelf
de neus voor ophalen. In het openbaar zeggen zij namens de gewone mensen te
spreken, maar thuis achter gesloten deuren citeren ze grote dichters, lezen
filosofen en verzamelen moeilijke kunst.

Dit is een elite die anderen elitarisme verwijt, die rijker wordt naarmate ze de
samenleving dommer en platvloerser maakt.

Joost Swanborn is de zoveelste academicus die een politiek beeld van een
verwerpelijke 'culturele elite' neerzet, want zoals hij het zelf zegt: wiens
brood men eet, diens taal men spreekt.

Hans van Houwelingen

Beeldend kunstenaar, Amsterdam

LOAD-DATE: August 16, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              94 of 200 DOCUMENTS



                                NRC Handelsblad

                            15 augustus 2011 maandag

Hier klinkt speedmetal, daar een smartlap;
Op nieuw festival Dutch Valley, met acts van eigen bodem, trekt elk genre zijn
eigen publiek

BYLINE: Kris Derks

SECTION: Cultuur

LENGTH: 740 woorden

SAMENVATTING

Dit weekend vond er bij Haarlem een nieuw festival plaats, Dutch Valley, met
alleen Nederlandse artiesten. ,,Het is even droog, geniet ervan."

VOLLEDIGE TEKST:

Caro Emerald zingt op haar blote voeten in een zomerse flamenco jurk en lijkt
daarmee de plensbuien die op het publiek van het Dutch Valley Festival
neervallen te ontkennen. Terwijl de 25.000 bezoekers die afgelopen zaterdag op
het festival afkwamen grotendeels gehuld zijn in poncho's of schuilen onder
paraplu's danst Emerald over het podium alsof de regen niet bestaat.

De regen speelt een belangrijke rol op deze eerste editie van het muziekfestijn
dat ongeremd genres mengt. Meer dan honderd andere artiesten van Nederlandse
bodem treden op in de vallei van Spaarnwoude: én Koos Alberts én De Jeugd van
Tegenwoordig én Peter Pan Speedrock én Ilse de Lange.

Wie op een centrale plaats tussen de twaalf verschillende podia gaat staan
ondergaat die bizarre ontmoeting van muziekstijlen. Flarden van smartlappen,
speedmetal, hiphop, rock en Nederpop bereiken op hetzelfde moment je oren.

Het publiek is al even divers als de muziek. Dutch Valley kan gerust het
festival van de hokjes en stereotypen worden genoemd. Jong publiek met sneakers
en scheve petjes danst bij The Opposites, veertigplussers - onder wie opvallend
veel kale mannen - zingen mee met Van Dik Hout en jonge en oude meisjes in
jurkjes met tijgerprint gaan los op de Vengaboys. Ook gezien: mannen verkleed
als Sinterklaas en vrouwen in oranje Bavaria-jurkjes. 'Henk en Ingrid' hoeven
zich ook niet te vervelen, op het hoofdpodium zijn Ilse de Lange en Jan Smit te
horen. De verschillende publieksoorten mengen nauwelijks.

Edzo Groenewold (49) stampt dansend op de muziek in zijn laarzen door de modder.
,,Regen of zon, het maakt allemaal niet uit, ik ga naar alle artiesten.'' Van
Dik Hout zingt dat een man niet weet wat hij mist, als ze er niet is. Een podium
verder horen we de Drentse band Mooi Wark. ,,We zingen en dansen in het rond, in
de blote kont."

Rowan Groen (20) draagt een donker Gorillaz-T-shirt en heeft zilveren kettingen
aan zijn broek hangen. Samen met zijn vriendin Denise Groenewoud (20) wacht hij
op de punkrockband de Heideroosjes. ,,Want die zijn vet geil."

Eerder op de dag kwamen de twee punkrockers de bassist van de Heideroosjes nog
tegen. ,,Die hebben we gevraagd of hij ons wil trouwen, want daar heeft hij de
papieren voor."

Eigenlijk had het tweetal het bedrag van 55 euro per ticket niet over voor het
festival.,,Maar we toen we hoorden dat de Heideroosjes kwamen optreden, hebben
we op het laatste moment tickets via internet gekocht voor tien euro", zegt
Groen.

De twee zijn niet de enigen die hun kaarten goedkoop op de kop tikten. Omdat de
organisatie het terrein vol wilde krijgen, werd drie weken geleden al besloten
tot een actie met supermarktketen C1000: bij aankoop van groente (een bloemkool
of paprika) tweede kaartje gratis. Vanaf donderdag werden nog 2.500 kaarten via
http://vakantieveilingen.nl weggedaan, iets waarvoor onder bezoekers die de
volle mep voor een kaartje betaalden weinig begrip was.

Aan het begin van de avond breekt de zon nog even door. Volgens de zanger van de
Heideroosjes Marco Roelofs ,,het bewijs dat god bestaat''. De presentator van
het hoofdpodium, Erik de Zwart, spreekt het publiek toe: ,,Het is even droog,
geniet ervan, want zo'n condoom om de hele dag is ook niks."

Maar die regenjas blijft bij de meeste bezoekers gewoon aan, en het
festivalterrein verandert, ondanks de houtsnippers die de organisatie van
tevoren over het gras strooide, in een modderpoel. De  buikschuivers en
moddergevechten blijven grotendeels uit, slechts een enkeling durft zich
helemaal te laten gaan. ,,Zo zie je dat dit festival geen Lowlands is, daar
hadden mensen allang in de modder gelegen", merkt een bezoeker op.

Dat het festival wel oogt als Dance Valley, dat een weekend eerder plaatsvond op
het zelfde terrein, komt omdat locatie en tenten dezelfde zijn. Dat zorgt ook
voor problemen. De Comedytent staat bijvoorbeeld naast het Rockpodium, waardoor
de cabaretiers niet te horen zijn en hun shows werden afgelast.

Kane sluit het festival af, waarna een prachtige vuurwerkshow volgt die tot
buiten de vallei te zien is. De oh's en ah's gaan door het publiek. Toch
ontbreekt de Hollandse nuchterheid niet op dit Nederlandse volksfeestje. ,,Dat
is gewoon vuurwerk wat ze over hadden van Dance Valley hoor'', zegt een van de
bezoekers tegen zijn vriendin.

LOAD-DATE: August 15, 2011

LANGUAGE: DUTCH; NEDERLANDS

GRAPHIC: Het festivalterrein van Dutch Valley veranderde zaterdag in een
modderpoel.
Foto Peter de Krom en Jim Bishop

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              95 of 200 DOCUMENTS



                                NRC Handelsblad

                           13 augustus 2011 zaterdag

Bedient de kunstwereld zich van prietpraat?;
Brieven   over kunstbezuinigingen

BYLINE: Wouter de Koning; Frans van der Leeuw; J. Ploos van Amstel

SECTION: Opinie & Debat; Blz. 38

LENGTH: 393 woorden


Jip en Janneke-proof

Volgens Joost Swanborn heeft de kunstsector de bezuinigingen te wijten aan haar
'prietpraat' (Opinie, 9 augustus). De kunstwereld gebruikt te moeilijke taal.
Swanborn zelf trouwens ook, met termen als 'eloquent', 'hermetisch' en 'idioom'.
Maar goed, de ironie wil dat vakgebieden altijd ingewikkelde taal gebruiken. De
financiële sector staat niet bekend om gewonemensentaal. De zorg ook niet. En
toch gaan moeiteloos miljarden naar banken en de zorg. Welke politicus heeft de
bezuinigingen gebaseerd op de stelling dat de kunstsector te ingewikkeld
schrijft? Ik heb het niet gehoord.

Swanborn vindt dat musea gewoon moeten schrijven dat een expositie 'mooi' is en
de kunstenaar 'goed'. Nou, dat geeft lekker veel kansen voor musea om zich te
onderscheiden. Als eigenaar van een taaladviesbureau weet de schrijver dat ieder
vakgebied een eigen taalgebruik heeft. En dat is helemaal niet erg.

De kunst ligt onder vuur omdat de PVV dat wil. Dat is de simpele waarheid. De
bezuinigingen gaan door. Ook als alle musea de folders Jip en Janneke-proof
maken. En ik betwijfel of Henk en Ingrid daarna ineens wel naar het museum
rennen.

Eigenaar Tekstbureau Lekker Helder

Ongenuanceerd betoog

Joost Swanborn stelt dat de kunstsector zich op weinig eloquente wijze tegen de
bezuinigingen verweert en dat het geen wonder is dat 'een meerderheid van de
Nederlanders' achter de bezuinigingen staat. Aan welke onderzoeksuitkomsten
ontleent hij deze constatering?

Hij wekt vervolgens de indruk dat de hele kunstsector zich van  'vaagtaal'
bedient, terwijl hij slechts voorbeelden aanhaalt uit de contemporaine beeldende
kunst. Dat is ongenuanceerd en generaliserend. Laat hij zich beter informeren en
zijn ongevraagd advies vooral onderbouwen met  feiten.

Den Haag

Of ligt het aan het werk?

Met prietpraat verdedig je het belang van de kunst niet, aldus Joost Swanborn.
Dat is waar. De vraag is echter  of prietpraat het manco is of dat het besproken
kunstwerk niet deugt. Doordat Swanborn die laatste relatie veronderstelt, brengt
hij een argument aan ten behoeve van de kunstbezuinigingen. Die stap gaat te
ver. De bezuinigingen worden grotendeels gebaseerd op economische argumenten.
Verbaal onvermogen binnen de kunstsector voegt daar niets aan toe en kan als
randverschijnsel niets aandragen om de aftakeling van de kunstsector te
rechtvaardigen.

Haarlem

LOAD-DATE: August 15, 2011

LANGUAGE: DUTCH; NEDERLANDS

GRAPHIC: Illustraties Cyprian Koscielniak

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              96 of 200 DOCUMENTS



                                NRC Handelsblad

                           11 augustus 2011 donderdag

De vakantie is voorbij, het werk wacht

BYLINE: Pieter van Os; Freek Staps

SECTION: In het nieuws

LENGTH: 940 woorden

SAMENVATTING

Het politieke seizoen begint morgen met de eerste ministerraad van na de zomer.
Mark Rutte is terug van weggeweest. Tussendoor gebeurde er nogal wat.

VOLLEDIGE TEKST:

Het Nederland waarin premier Mark Rutte morgen weer aan het werk gaat, is anders
dan het land dat hij drie weken geleden een prettige vakantie wenste. Er is
nogal wat gebeurd.

Voortdurende onzekerheid over het steunpakket voor Griekenland.

Een wereldwijde economische crisis met wegzakkende beurzen.

Meerdaagse rellen in een bevriend buurland.

Tientallen vermoorde jonge politiek betrokkenen in Noorwegen, waarbij de dader
in een manifest Ruttes gedoogpartner Geert Wilders bij herhaling noemt.

Normaal had de premier over dit alles een mening verkondigd of een
regeringsstandpunt gegeven. Nu was hij weg.

Voor de meeste 'hardwerkende Nederlanders' betekent vakantie een pauze. Even
stoppen, dan later oppakken waar je was gebleven. Maar voor een staatsman gelden
andere regels: het nieuws gaat door, en het denken onder de bevolking over zijn
functioneren stopt niet.

Mark Rutte kreeg in zijn eerste politieke seizoen als premier veel krediet
vanwege zijn werkwijze en soepele uitstraling. Zijn makkelijke praten, neiging
tot vrolijk weglachen en kordate optreden maakten hem een verademing na zijn
stroeve  voorganger.

Maar succes gebaseerd op imago  is fragiel. Dan wordt al snel het laatste
optreden maatgevend, en dat is in dit geval onvoordelig voor Rutte. Op zijn
laatste optreden voor zijn vakantie, na afloop van een top over noodhulp aan
Griekenland, verrekende Rutte zich. Hij beweerde dat het totale Europese pakket
109 miljard euro groot was - daarvan zou 50 miljard voor rekening komen van de
bankensector.

En nee hoor, over de berekeningen hoefden de toen aanwezige verslaggevers en
correspondenten zich geen  zorgen te maken, zei Rutte. Hij wist heel goed
waarover hij sprak. ,,Ik ben er vandaag acht uur mee bezig geweest, dus ik zit
goed in de cijfers. Ik kan mij voorstellen dat u nog even aan boord moet komen,
maar het klopt allemaal kan ik u zeggen."

Niet dus. Het zou gaan om ten minste 159 miljard euro, bijna een derde meer.
Andere onduidelijkheden over de steun, veroorzaakt door Ruttes minister van
Financiën, leidden tot een ingelaste technische uiteenzetting door
topambtenaren, gisteren. Volgende week volgt er nog een debat over de kwestie.

Complicerend voor Ruttes afwezigheid was dat anderen wel gewoon bezig bleven. Zo
beweerde het Zeeuwse Statenlid Johan Robesin - eerder nog op bezoek in het
Torentje - dat hij zo goed als meegeschreven had aan het regeerakkoord.
Onwaarschijnlijk, misschien, met een mogelijkheid van grootspraak - maar dat is
minder relevant. Rutte was er niet om de claim te weerspreken.

Ook kon hij niet direct reageren op frontale aanvallen van een politieke
tegenstander. Afgelopen weekend noemde vakbondsvoorzitter Agnes Jongerius het
beleid van Rutte in een interview in deze krant ,,laf en geniepig". Subtiel was
ze niet: ,,Rutte kent de dossiers. En toch kiest hij ervoor sterkeren uit de
wind te houden en zwakkeren als zielige jongetjes achter het fietsenhok in
elkaar te meppen." Onweersproken kan dat beeld, van een zielige jongetjes
meppende Rutte, de premier schade doen. Jongerius vroeg het nog maar eens: ,,Wie
is de echte Mark Rutte?"

Voor de zomer was het antwoord geweest: iemand die van snel en vlot houdt.
Bewindslieden verhalen in de Haagse wandelgangen vaak trots over het snelle
vergaderen. Over dat de ministerraad op vrijdag meestal aan het begin van de
middag al afgerond is. Over het streven niet al te veel tijd te besteden aan
lang discussiëren over beleidsstukken.

Ze willen er maar mee zeggen: dit is een kabinet van aanpakken, anders dan het
vorige. Of neem dat van Den Uyl in de jaren zeventig, die maakte er
marathonsessies van tot diep in de nacht. Gevaar is wel: de grens tussen tussen
snel en slordig is vaag.

Hoe dan nu verder vanaf morgen? Vanaf nu staat het werk van Rutte  in het teken
van Prinsjesdag op 20 september. Dan presenteert dit kabinet zijn eerste
Rijksbegroting. Niet alleen economisch, maar ook een politiek markant moment: de
eerste keer dat de Koningin onder toezicht van dit kabinet met gedoogsteun de
Troonrede zal uitspreken.

Zelfs zonder de gevolgen van de malaise in de wereldeconomie wordt het een
exceptionele begroting, omdat dit kabinet in het komende jaar in totaal 6,5
miljard euro zal proberen te bezuinigen, een voor Nederland astronomisch bedrag.

De economische onzekerheid is dezer dagen zo groot dat het Centraal Planbureau
in ieder geval overweegt voor het eerst  een  noodscenario toe te voegen aan de
reeks van ramingen. Wanneer dat idee ontstond? De afgelopen week.

Premier Rutte nam even afstand van Nederland, de wereld niet.

Ruttes afwezigheid ligt wat moeilijk, omdat anderen bezig bleven

Dit doet  het kabinet de komende weken

Morgen zit premier Mark Rutte de eerste ministerraad van het nieuwe seizoen
voor. Alle ministers behoren dan teruggekeerd te zijn van vakantie.

Vanaf dinsdag spreken de ministers in vijf zogeheten begrotingsraden over de
doelstellingen voor het komende jaar. Vijf dagen, verdeeld over twee weken, alle
ministers aan één tafel.

De meeste departementale uitgaven zijn voor de zomer al bepaald, volgende week
gaat het over de inkomsten en het eventuele tekort. De ministers spreken ook
over de tekst van de Rijksbegroting, die al voorbereid is door ambtenaren. De
veranderende economische situatie zal regelmatig langskomen.

Dit alles vormt de opmaat voor Prinsjesdag, de derde dinsdag in september waarop
het kabinet de Miljoenennota presenteert.

De Tweede Kamer komt dinsdag 6 september terug van reces. Dat duurde dan negen
weken.

LOAD-DATE: August 11, 2011

LANGUAGE: DUTCH; NEDERLANDS

GRAPHIC: Illustratie Nanne Meulendijks

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              97 of 200 DOCUMENTS



                                NRC Handelsblad

                            8 augustus 2011 maandag

We zeggen wel foute man, maar niet foute vrouw;
Woordhoek

BYLINE: Ewoud Sanders

SECTION: Achterpagina; Blz. 20

LENGTH: 590 woorden


Interessante vraag van een lezeres: je zegt wel foute mannen, maar niet foute
vrouwen; waarom is dat zo? En sinds wanneer kennen wij de uitdrukking foute man?

Aan deze vragen gaat nog een andere vooraf, namelijk, wat verstaan wij precies
onder een foute man? Dit leidt tot een kleine verrassing, want hoewel de foute
man alom bekend is, blijkt geen van de standaardwoordenboeken deze uitdrukking
te kennen. In Van Dale, Koenen, Prisma en Verschueren vinden we van alles over
de kleine man, de sterke man, de man van zijn woord en de komende en gaande man,
maar ze zwijgen collectief over de foute man.

Terwijl iedereen wel zo'n man kent - collega, oom, winkelier om de hoek - dan
wel een vrouw die telkens weer op foute mannen valt.

Dus, tja, wat verstaan wij onder een foute man? Enkele antwoorden van vrouwen in
mijn omgeving: ,,Een man die te dicht bij je komt staan en je dan te snel
aanraakt, of net te lang." ,,Een man die je, hoewel je hem voor het eerst
spreekt, ongepast snel in vertrouwen neemt over zijn ongelukkige huwelijk."
,,Een man die heimelijk naar je knipoogt, brrr, dat is écht fout."

Onderliggende boodschap bij dit alles: seks. De foute man stuurt er te snel en
op een onsubtiele manier op aan, verbaal en non-verbaal. Bovendien is hij niet
kieskeurig: als jij niet op zijn ongepolijste avances ingaat, dan probeert hij
het - desnoods waar je bij staat - bij een volgende vrouw. Het zou interessant
zijn om te onderzoeken waarin de foute man zich nu precies onderscheidt van de
overspelige man, want die heeft een veel genuanceerder imago, en van de 'gewone'
man (ook snel bereid tot seks), maar dat gaat voor hier te ver.

Interessant is nog dat de foute man een bepaalde houdbaarheidsdatum heeft:
afhankelijk van hun fysieke conditie heb je ze tot boven de zestig, maar op een
bepaald moment krijgen ze een ander etiket opgeplakt, bijvoorbeeld ongelooflijke
charmeur of - nog ouder - ouwe snoeper(d).

Sommige mannen blijken trouwens iets anders onder foute man te verstaan:
gladjanus, onbetrouwbaar, praatjesmaker. Zelf ken ik het alleen in de
vrouwenbetekenis, kortweg: onbetrouwbaar, slecht relatiemateriaal.

Sinds wanneer kennen wij de uitdrukking foute man? Zeker sinds het begin van de
jaren zeventig. We vinden foute man soms ook voor 'man die fout was tijdens de
oorlog', maar vanaf de jaren tachtig komen we de uitdrukking vrijwel alleen in
de bovengenoemde vrouwenbetekenis tegen.

Wordt de uitdrukking foute vrouw inderdaad niet gebruikt? Je vindt haar
sporadisch, bijvoorbeeld in een gedichtje van Frits Criens: ,,Ik heb een waar
talent voor foute vrouwen:/ Al vijf keer wist ik er zo een te trouwen."

Ook Theo van Gogh heeft de uitdrukking weleens gebruikt, maar foute man is
duidelijk veel gangbaarder.

Bestaan er dan geen vrouwen die gedrag vertonen dat vergelijkbaar is met dat van
de foute man? Natuurlijk wel, maar hier stuiten we op een oud onrecht: een
promiscue man is in de ogen van andere mannen een bink, een promiscue vrouw is
in de ogen van zowel mannen als vrouwen een slet of sloerie.

De jongste uitvoering van de foute man heet trouwens player, een woord dat veel
wordt gebruikt op middelbare scholen, samen met mooiboy (spreek uit: moiboi).
Meisjes worden ook weleens players genoemd, maar minder vaak.

Wat je bijna nooit meer hoort is playboy, een woord dat in de jaren zeventig nog
gangbaar was. Bij playboy denken we nu in de eerste plaats aan een tijdschrift,
niet aan een elegant geklede, knappe, financieel onafhankelijke jeugdige
versierder, die veel kans maakt om uit te groeien tot foute man.

LOAD-DATE: August 8, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              98 of 200 DOCUMENTS



                                NRC Handelsblad

                            8 augustus 2011 maandag

Rijke burger doet stap terug;
SCP: jan modaal voelt zich tekortgedaan door de overheid

BYLINE: Danielle Pinedo

SECTION: Vooraan

LENGTH: 481 woorden

SAMENVATTING

Rijke Nederlanders hebben financieel het meeste baat bij de overheid. Maar
volgens het SCP slinkt hun voorsprong op jan modaal.

VOLLEDIGE TEKST:

De rijkste huishoudens profiteren financieel het meest van de overheid. Dat
blijkt uit het vandaag verschenen rapport  Minder voor het midden: profijt van
de overheid in 2007  van het Sociaal en Cultureel Planbureau (SCP). ,,Maar de
verschillen met jan modaal nemen af", zegt projectleider Evert Pommer.

Mensen met een jaarinkomen vanaf 75.500 euro krijgen bijna twee keer zoveel aan
voorzieningen als mensen met een modaal inkomen.

,,Hogere inkomens maken relatief veel gebruik van het hoger onderwijs, de
hypotheekrenteaftrek en culturele voorzieningen. Lage inkomens hebben profijt
van de huursubsidie, de zorgverzekering, kwijtscheldingsregelingen, de thuiszorg
en de Wet maatschappelijke ondersteuning. In vergelijking met deze groepen komen
de mensen met een middeninkomen er bekaaid vanaf. Voor hen bestaat geen enkele
regeling. Op de huurprijsbescherming na misschien."

Zijn de rijkeren beter geïnformeerd over overheidsvoorzieningen?

,,Nee, dat blijkt nauwelijks een rol te spelen.  Mensen met een laag inkomen
weten dat er zoiets als een rugzakje bestaat, of huursubsidie. Maar dat soort
regelingen tikt minder aan dan de hypotheekrenteaftrek bij een dure woning.
Verder blijkt dat veel mensen met een laag inkomen geen gebruik maken van de
huursubsidie omdat het over een klein bedrag gaat."

Het SCP concludeert dat jan modaal zich tekortgedaan voelt door de overheid.
Waar blijkt dat uit?

,,Voor dit onderzoek hebben wij de burger niet gevraagd: wat vindt u? Maar uit
diepte-interviews die wij bij bevolkingsgroepen afnemen,  kun je opmaken dat de
middengroepen zich niet gezien voelen. 'Ik heb een gewoon salaris, maar voor mij
wordt niks gedaan', is een veelgehoorde klacht. Daar zou serieus naar gekeken
moeten worden."

U vindt het alarmerend?

,,Alarmerend is een groot woord. Maar je kunt je wel afvragen of het zin heeft
jan modaal naar het Concertgebouw te dirigeren als jan modaal liever in het
Circustheater in Scheveningen zit. Waarom geen speciale voorziening voor de
middeninkomens ontwikkelen?"

U voorspelt dat het profijt van de hogere inkomens door het huidige
kabinetsbeleid afneemt. Waarom?

,,De basisbeurs wordt in de masterfase vervangen door het sociaal leenstelsel.
De kinderopvang wordt duurder voor hogere inkomens. En ook op cultuursubsidies
wordt flink gekort. Vijftien jaar geleden  profiteerden mensen met een
topinkomen overigens veel meer van de overheid dan nu. Je zou van een zekere
verzadiging kunnen spreken. Het gat met de middeninkomens wordt steeds kleiner."

Welke uitkomst verbaast u het meest?

,,Dat het gat tussen de middeninkomens en de hogere inkomens niet sneller wordt
gedicht. Dit kabinet zegt dat het staat voor de middengroepen, maar met het
vrijgeven van de huren tref je ze in het hart."

LOAD-DATE: August 8, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              99 of 200 DOCUMENTS



                                NRC Handelsblad

                            6 augustus 2011 zaterdag

Agent eist schadeclaim van slachtoffer

BYLINE: Merel Thie

SECTION: Vooraan

LENGTH: 290 woorden


Een agent in Groningen eist duizend euro schadevergoeding van een man die hij in
zijn been heeft geschoten. De agent vordert dit bedrag als vergoeding voor
immateriële schade omdat hij zich bedreigd heeft gevoeld. De man had een pijl en
boog op hem en zijn collega's gericht. Aan één van die pijlen was een mespunt
bevestigd.

Daarbij ,,baalt" de agent ervan ,,dat hij door verdachte in de positie is
gebracht dat hij heeft moeten schieten en dat hij moest kiezen tussen zichzelf
en verdachte", schrijft het Groningse politiekorps in de onderbouwing van de
schadeclaim.

De advocaat van de Groningse pijl-en-boogschutter, Piet Huisman, noemt de
schadeclaim van de agent ,,een gotspe". ,,Het gebruik van een dienstwapen hoort
bij het vak. Agenten zijn daar op getraind." Los daarvan noemt de advocaat Piet
Huisman claims voor immateriële schade een ,,groot risico" aangezien ,,er een
persoonlijk belang voor de agent kan ontstaan". Huisman denkt dat zo'n
,,troostpremie" een ,,corrumperend effect" kan hebben.

Sinds enkele jaren stimuleren korpsen agenten om materiële en immateriële schade
te verhalen op de veroorzakers ervan. Maar er is geen landelijk overzicht van.
Sommige korpsen schieten de schadeclaims voor aan de agenten. Het korps Midden-
en West-Brabant geeft jaarlijks bijvoorbeeld tussen de zeven en tienduizend euro
aan agenten die een schadeclaim indienen.Zo'n  75 procent daarvan wordt verhaald
op verzekeraars of daders.

De Brabantse Kopschef Frans Heeres vindt dat ,,agenten net zo goed slachtoffer
zijn" van geweld als gewone burgers. Hij vindt ,,natuurlijk" dat schieten bij
het werk van agenten hoort. ,,Maar we moeten het niet gewoon gaan vinden." De
zaak in Groningen is nog onder de rechter.

De smart van het schieten: pag. 8

LOAD-DATE: August 5, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              100 of 200 DOCUMENTS



                                NRC Handelsblad

                            5 augustus 2011 vrijdag

Brieven over

BYLINE: Jan Kuitenbrouwer

SECTION: Opinie; Blz. 14

LENGTH: 912 woorden


Pummelig en dun betoog

Jan Kuitenbrouwer roept op tot klare taal van links (Opinie, 3 augustus). Bij
dezen: zijn bijdrage is pummelig van toon, flinterdun als de boekjes die hij
schrijft, ridicuul en met zichzelf in tegenspraak. Flinterdun, omdat hij
politiek reduceert tot een taalkwestie. Ridicuul, vanwege de invalide
vergelijkingen  - waaronder de minne link tussen de verkrachter en Frans Bauer.
Met zichzelf in tegenspraak, omdat hij eerst oproept tot harde taal van links en
als links dat dan doet, bij monde van bijvoorbeeld Pechtold of Spong, wordt dat
door hem veroordeeld.

In essentie heeft Kuitenbrouwer gelijk. Iemand als Cohen brengt zijn boodschap
veel te omzichtig. Hij zou moeten zeggen: de politiek van Wilders is
weerzinwekkend en opruiend en kan  - kan! - linkse en rechtse extremisten
aanzetten tot terreurdaden. Daarom acteert Wilders onverantwoord. Daarop dient
hij uitentreuren te worden gewezen, in zijn eigen, duidelijke taal. En er is
inderdaad geen weg meer terug, zoals Kuitenbrouwer stelt, al doelt hij op iets
anders: de samenleving die wij hebben  - of je het nu een multiculturele noemt,
of een hobbelpaard met drie wielen -  is een feit. Die zal niet meer worden
zoals ze was  in de jaren vijftig. De wereld is veranderd en zal blijven
veranderen, of het Henk en Ingrid - en Jan - nu zint of niet.

F. Stark

Utrecht

Taal is niet onschuldig

Jan Kuitenbrouwer lijdt aan het welbekende biografensyndroom. Hij vertoont
althans een symptoom hiervan,  door het voorwerp van zijn studie niet alleen te
analyseren, maar  ook te verdedigen. Hij heeft kennelijk veel geleerd van
Wilders' framing. Retorisch stelt hij vragen die wel moeten leiden tot gewenste
en zeer gekleurde conclusies.

Zo gaat het er niet om of je oorlogsbeeldspraak mag gebruiken  - ,,strijd",
,,gevecht", ,,verliezen". Een fatsoenlijk politicus behoort zich er echter
rekenschap van te geven dat taal niet neutraal en onschuldig is. Juist omdat
haat een rol speelt, zoals Kuitenbrouwer poneert, is het van belang om een
onderscheid te maken tussen praktijken of ideeën die moeten worden bestreden  en
het stelselmatig ontvrienden van hele bevolkingsgroepen.

Het is geoorloofd om te spreken over de achterblijvende ontwikkeling van de
voormalige mijnstreek. Dit is een economisch probleem. Mag je dat ook 'het
Limburger-vraagstuk' noemen? Dit suggereert een heel ander probleem. Hiervoor
zal de oplossing ook moeten worden gezocht  in een heel andere hoek.

Het zou Wilders overigens  sieren als hij niet zou volstaan met afstand nemen
tot de middelen die Breivik toepaste, maar ook tot de doelen die hij zegt na te
streven. Anders is het geen taboe meer om Wilders een geweldloos politicus met
een Breivik-ideologie te noemen.

Jan Jaap Kleinrensink

Politicoloog en neerlandicus

Krakkemikkig verbod

Het artikel  van Jan Kuitenbrouwer is mij deels uit het hart gegrepen. De
prachtige vergelijking van politici die liever in de machinekamer 'aan de
knoppen' zitten dan dat zij op de brug staan om de koers te bepalen, had ik
graag zelf bedacht.

Toch ontspoort Kuitenbrouwer waar hij stelt dat  'haatzaaien' in een onbewaakt
ogenblik strafbaar is gesteld in de Nederlandse wet. Dat had van hem nooit mogen
gebeuren, omdat 'haat' geen concreet begrip is.

Die bepaling is  niet in een onbewaakt ogenblik in de wet gekomen. Ze is aan de
staten opgelegd op grond van de verplichting uit het VN-mensenrechtenverdrag en
het VN-verdrag tegen racisme. Wel hebben de politici van toen slecht op hun
woorden gelet. Die verdragen zijn slecht vertaald in de wet.

De Universele Verklaring van de Rechten van de Mens beschermt tegen
discriminatie en tegen elke ophitsing tot discriminatie. In het latere
VN-mensenrechtenverdrag en in het VN-verdrag tegen racisme wordt dit uitgewerkt.
Het aanzetten tot discriminatie en op rassenhaat gebaseerd geweld - nationalisme
en godsdiensthaat begrepen - moet bij de wet worden verboden.

Discriminatie en geweld zijn begrippen die bruikbaar zijn in wetten. Ze hebben
voldoende feitelijke inhoud. Haat zit van binnen en kan alleen dienen als motief
voor die feitelijkheden.

Bij de vertaling in de Nederlandse wet is het misgegaan. Die stelt strafbaar:
het aanzetten tot haat van of discriminatie of geweld tegen mensen wegens hun
ras, godsdienst en nog een heleboel andere kenmerken waaraan iemand niets  kan
doen. De haat is van onderliggend motief van discriminatie en geweld verworden
tot strafbare handeling zelf. Dat is inderdaad onzin, zeker als het vervolgens
in de discussie wordt losgezongen van  begrippen als 'rassenhaat' en 'racisme'.
Helaas is dit terechte verbod krakkemikkig in de wet terecht gekomen. Dat is nog
geen reden om het juridische begrip 'haatzaaien' uit zijn context van
bestrijding van racisme te trekken.

Ties Prakken

Advocaat  te Amsterdam, verdedigster van enkele benadeelden in het Wildersproces

Oprechte dank

Dank u! Dat er toch nog een artikel kon verschijnen waarin de schrijver kon
uitstijgen boven de benepen  aanvallen en vingerwijzingen naar Wilders als
schuldige in het Noorse Drama. Dit is een hele opluchting voor de lezer die niet
politiek-correct verminkt is. Mijn oprechte dank, heer Kuitenbrouwer.

Zou Bas Heijne c.s. dit snappen? Ik hoop het. Het is heel moeizaam om steeds
artikelen te moeten lezen waarin de Kleine Denker zich verraadt. Het is geen
kwestie van een andere mening, maar van een beperkte visie. Die stijgt niet uit
boven oud-linkse dogma's. Wanneer worden wij hiervan verlost? Help ons!

J. Van Wieringen

Haarlem

LOAD-DATE: August 8, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              101 of 200 DOCUMENTS



                                NRC Handelsblad

                           4 augustus 2011 donderdag

'Zang en kale banjo zijn genoeg';
Zangeres Gillian Welch over haar nieuwe, onopgesmukte album

BYLINE: Jan Vollaard

SECTION: Cultuur; Blz. 17

LENGTH: 777 woorden

SAMENVATTING

Gillian Welch was vaak op de platen van andere artiesten te horen, waardoor haar
eigen carrière lange tijd op het tweede plan stond. Maar na acht jaar is er nu
dan toch een nieuw album.

VOLLEDIGE TEKST:

De eg en de oogst: in het Nederlands klinkt de albumtitel minstens zo mooi en
rustiek als in het Engels. The Harrow and the Harvest is de vijfde cd van de
Amerikaanse zangeres Gillian Welch. Langverwacht, want de voorganger Soul
Journey stamt uit 2003 en tussendoor was ze alleen te horen op het album A
Friend Of A Friend van haar onafscheidelijke muzikale partner Dave Rawlings.
Diens gebrek aan reislust blijkt de voornaamste reden waarom Welch zo weinig
buiten Amerika optreedt. ,,Onze planeet is immens groot", zegt ze aan de
telefoon vanuit Nashville, ,,en we hebben het al moeilijk genoeg om de Verenigde
Staten te bereizen. Dave houdt niet van vliegen en daarom staat Europa niet vaak
op ons tourschema."

Creativiteit laat zich niet dwingen, zegt Gillian Welch over haar geringe
productie. ,,Ik begin pas aan de opname van een album als ik een verzameling
nieuwe songs heb die een thematische eenheid vormen. Bij mij gaan daar soms
jaren overheen. En toch, als ik nu kijk naar de nummers die The Harrow and the
Harvest gehaald hebben, zijn ze geschreven in een overzichtelijke tijdsspanne.
Voor mij ademen ze vooral een gevoel van landelijkheid, met de rust die wij in
het Amerikaanse zuiden nodig hebben om zo'n project te voltooien. Gezapig is het
niet, want ik doe mijn best om ook mijn donkere gedachten in de teksten tot
uiting te laten komen."

Hoewel haar muziek meestal in het vakje 'country' te vinden is, verzet Welch
zich ertegen dat ze in de 15 jaar van haar veelgeprezen platencarrière tot het
country-establishment is gaan horen. ,,Hier in Nashville wordt vreemd tegen Dave
en mij aangekeken, omdat we de Amerikaanse muziekhistorie van vóór het digitale
tijdperk in ere houden en akoestische instrumenten verkiezen boven een glossy
productie. Een kale banjo en een eenzame mondharmonica zijn soms al genoeg voor
mij, terwijl een Nashville-producer geneigd zou zijn om er drums en overdadige
strijkers aan toe te voegen. De expressie van een goed lied zit hem in de manier
waarop de woorden op hun plaats vallen; niet in de glans waarmee ze verpakt
zijn."

In zijn indringende kaalheid en pastorale rust is The Harrow and the Harvest een
nieuw hoogtepunt in het kleine maar fijne platen-oeuvre van Gillian Welch. Haar
unieke stijl is samengesteld uit folk, bluegrass en Americana, trefzeker in de
manier waarop haar woorden traag hun weg vinden in een landschap waar de zorgen
en ontberingen in de zielen van de mensen geëtst zijn. Achter de façade van
nette huizen schuilt de duistere inborst van de bewoners: ,,Betty Johnson bought
the farm / put a needle in her arm", zingt ze in The way it goes. Het is
folkmuziek voor de nieuwe economische crisis; muziek die in literaire termen als
American Gothic kan worden omschreven. In haar zwarte observaties, sereen en
wonderschoon gezongen met een stem van geschuurd cederhout, gebruikt ze de taal
van de gewone man: ,,That's the way the cornbread crumbles / that's the way the
whole thing ends."

Net als haar oudere collega Emmylou Harris is Gillian Welch een veelgevraagde
zangeres op platen van anderen, omdat ze met haar wonderschone achtergrondzang
een diepere dimensie kan toevoegen aan een lied. Haar bijdragen aan platen van
Bright Eyes, The Decemberists en Old Crow Medicine Show zorgden ervoor dat haar
eigen muziek een tijdlang op het tweede plan kwam. ,,Duetten met anderen voeden
de manier waarop ik tegen mijn eigen muziek aankijk. Door al dat zingen met
rockbands groeide mijn behoefte om weer eens een pure, akoestische plaat te
maken. Als ik zeg dat ik daar vrolijk van werd, zou dat een beeld kunnen
scheppen van lollige, onbenullige muziek. Daarom zeg ik liever dat de opname van
deze plaat mij een diep gevoel van bevrediging heeft gegeven."

De eg in de albumtitel verwijst naar de landelijke schoonheid die haar
inspireert, maar ook de 'harrowing tales' (aangrijpende verhalen) die daaruit
voortvloeien. Heeft ze zelf ooit zo'n roestig ouderwets landbouwwerktuig
gehanteerd? ,,In mijn studententijd werkte ik parttime op een organische
boerderij, als bijverdienste. De boerin ploegde haar land om met trekpaarden, op
de ouderwetse manier. Dat is de laatste keer dat ik een eg in actie heb gezien.
Het oude Amerika dat dreigt te verdwijnen probeer ik in mijn teksten te vangen.
Niet uit nostalgie maar omdat het goede verhalen oplevert."

Het albumThe Harrow and the Harvest van Gillian Welch is uitgebracht door
Warner.

'Hier in Nashville wordt vreemd tegen ons aangekeken'

LOAD-DATE: August 4, 2011

LANGUAGE: DUTCH; NEDERLANDS

GRAPHIC: Gillian Welch: ' Ik probeer het oude Amerika in mijn teksten te
vangen.'
Foto Paxton X

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              102 of 200 DOCUMENTS



                                NRC Handelsblad

                            3 augustus 2011 woensdag

EO-reportage   onthult: Oeganda is een raar land;
Zap

BYLINE: Hans Beerekamp

SECTION: Media

LENGTH: 430 woorden


Ook al is deze zomer niet eens zo heel erg nieuwsluw, een voedselcrisis in
Oost-Afrika krijgt in augustus toch meer aandacht dan midden in het
televisieseizoen. Gisteren besteedden alle drie de actualiteitenrubrieken en het
NOS Journaal er aandacht aan.

Nieuwslezer Sacha de Boer kwam met de meest exacte inleiding: de droogte heeft
feitelijk alleen in delen van Zuid-Somalië voor hongersnood gezorgd, maar die
leidt in de vluchtelingenkampen vlak over de grens in Kenia en Ethiopië ook tot
forse problemen. Afrikacorrespondent Kees Broere maakte vervolgens in een
zinnige reportage duidelijk hoe corruptie in Kenia de distributie van voedsel
onder de nomaden bemoeilijkt.

Nieuwsuur (NOS/NTR) volgt wat er in de Hoorn van Afrika gebeurt al een tijdje
zorgvuldig. Gisteren sprak de rubriek met een Nederlandse vertegenwoordiger van
de Somalische diaspora en een directeur van Artsen zonder Grenzen, die net uit
het beruchte vluchtelingenkamp Dadaab was teruggekeerd. Hij beantwoordde vragen
waar je mee zit, zoals de rol van de  burgeroorlog  in Somalië.

EenVandaag (TROS) had een eigen reportage uit een Ethiopisch kamp. Verslaggever
Willem Jan Bloem was meegereisd met Marinus Verweij van de Samenwerkende Hulp
Organisaties. Die kreeg het soort vragen voor de kiezen waarmee tegenwoordig
arme drommels kritisch worden gevolgd. Namens Henk en Ingrid wilde Bloem weten
welke prikkel er voor de vluchtelingen was om weer terug te keren en ook
constateerde hij: ,,Ze hebben gewoon te veel kinderen".

Maar dat was nog niets vergeleken met de toon van een reportage in Uitgesproken
EO. De mij onbekende Johan Eikelboom (niet te verwarren met Jan Eikelboom van
Nieuwsuur) is het soort verslaggever waar de EO patent op heeft: jong en
enigszins telegeniek, vervuld van dadendrang en betrokkenheid, maar zonder veel
benul van de wereld voorbij Barneveld.

,,Ik besluit naar Oeganda te reizen", begint hij zijn verslag, om te controleren
of de millenniumdoelen daar wel worden gehaald. Op straat in Kampala wordt hij
,,meteen met de neus op de feiten gedrukt", als hij zich buigt over een hongerig
kind.

Ze blijken daar ook al geen ziekenfondsen te hebben. Verontwaardigd vraagt hij
in steenkolenengels of mensen echt zelf voor hun medicijnen moeten betalen. Maar
het wordt nog gekker: waarom installeert de regering geen waterpompen in een
dorp? ,,Wat een raar land!" opinieert Johan en hij noemt het zelfs ,,best een
beetje griezelig", als hij hoort dat er kinderen ontvoerd worden om als offer te
dienen.

Het is een poging tot een persoonlijke reportage, maar wie zit te wachten op
zulke naïviteit?

LOAD-DATE: August 3, 2011

LANGUAGE: DUTCH; NEDERLANDS

GRAPHIC: 'Uitgesproken EO' met de neus op de feiten gedrukt in Kampala

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              103 of 200 DOCUMENTS



                                NRC Handelsblad

                             30 juli 2011 zaterdag

Agent hoeft zijn leven niet te wagen

BYLINE: Bart Funnekotter

SECTION: Binnenland

LENGTH: 540 woorden

SAMENVATTING

Moeten agenten het water in wanneer een drenkeling in problemen is? Niet altijd,
vindt het OM, dat besloot de agenten niet te vervolgen.

VOLLEDIGE TEKST:

Een mogelijke inbraak in een woning aan de Atalanta in Hellevoetsluis. Dat was
de melding die op zaterdagavond 23 oktober vorig jaar binnenkwam bij de politie.
Ter plekke gearriveerd troffen de agenten in een nabijgelegen singel een
verwarde 40-jarige man aan. Hij weigerde uit het water te komen en duwde een hem
toegeworpen reddingsboei weg. Omdat de man bij de agenten bekendstond voor
wapenbezit en agressief, en onberekenbaar overkwam, besloten zij vanwege hun
eigen veiligheid niet te water te gaan.

Ook de brandweer, die iets later arriveerde, besloot het water niet in te gaan
om de man te redden, mede omdat de singel niet diep is. Men kan er staan.
Uiteindelijk lukte het toch de drenkeling op het droge te trekken toen hij
dichter naar de kant was gekomen.

Ook op de kade bleef de man zich agressief gedragen. Hij werd geboeid en bij het
fouilleren werd een groot mes op zijn lichaam gevonden. Daarna werd de
drenkeling per ambulance afgevoerd naar het ziekenhuis. Later op de avond
overleed hij daar.

De rijksrecherche stelde een onderzoek in naar de dood van de man. Naar
aanleiding van de uitkomst van dit onderzoek heeft het Openbaar Ministerie in
Rotterdam gisteren besloten niet tot vervolging over te gaan van de agenten die
aan de kant bleven staan terwijl de drenkeling in het koude water lag.

Uit de analyse van het Nederlands Forensisch Instituut (NFI) blijkt onder meer
dat de man onder invloed was van cocaïne en amfetamine. ,,Zijn overlijden kan
worden verklaard door de middelen die hij had gebruikt voor hij te water raakte,
mogelijk in combinatie met het inademen van water", aldus een woordvoerder van
het OM.

De agenten en de nabestaanden van het slachtoffer zijn inmiddels op de hoogte
gesteld van het besluit van het OM. De nabestaanden kunnen de beslissing van de
officier aanvechten bij het gerechtshof in Den Haag.

Jaap Timmer, expert op het gebied van politie en geweld en werkzaam aan de Vrije
Universiteit in Amsterdam, denkt dat het OM de juiste beslissing heeft genomen.
,,Een politieagent heeft uit hoofde van zijn functie de plicht om iemand in nood
te redden. Wat dat betreft wordt er van hem meer verwacht dan van een gewone
burger die zich in dezelfde situatie bevindt. Maar als er een redelijke kans
bestaat dat hij een agent er zelf het leven bij inschiet, dan mag hij besluiten
afzijdig te blijven.

Timmer ziet ,,enige gelijkenis" tussen deze zaak  en een geval in Pernis, waar
de politie in 2007 bijna een uur voor de deur van een woning bleef staan waar
een man zo zwaar mishandeld werd dat hij aan zijn verwondingen zou overlijden.
Ook hier besloot het OM niet tot vervolging van de agenten over te gaan.

,,Wat daarbij meespeelde, was dat de agenten in Pernis van de meldkamer
uitdrukkelijk de opdracht hadden gekregen de woning niet te betreden omdat er
een team met specialisten onderweg zou zijn", zegt Timmer. ,,Zo gaat dat in het
recht: je hebt regels - de politie moet ingrijpen als iemand leven in gevaar is
- maar de omstandigheden spelen altijd een doorslaggevende rol."

Drenkeling in Hellevoetsluis was agressief en onberekenbaar

LOAD-DATE: July 29, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              104 of 200 DOCUMENTS



                                NRC Handelsblad

                              25 juli 2011 maandag

Extreem-rechts organiseert zich nu op internet

BYLINE: Marc Leijendekker

SECTION: In het nieuws

LENGTH: 1100 woorden

SAMENVATTING

Breivik, 'de eerste anti-moslimterrorist', handelde alleen, maar vond
gelijkgestemden op internet. Vier lessen uit de Noorse tragedie voor andere
landen.

VOLLEDIGE TEKST:

We hebben op de verkeerde plaats gekeken, en met de verkeerde bril. Volgens Kari
Partapuoli, directeur van het Noorse Centrum tegen Racisme, had niemand kunnen
voorzien wat er op Utøya is gebeurd. Maar tegelijkertijd zijn er, voor wie zich
in Europa zorgen maakt over extreem-rechts en/of over terrorisme, wel lessen te
trekken uit het bloedbad dat Anders Breivik heeft aangericht. Hij opereerde als
eenling. Maar zijn gedachtenwereld heeft veel raakvlakken met de politieke en
maatschappelijke discussies in andere Europese landen, en roept de vraag op of
dit een gedeeld universum is.

1. De belangrijkste conclusie: het gebeurt niet meer op straat, maar op
internet. Partapuoli vertelde dat Noorse extreem-rechtse groepen sinds een jaar
of drie actiever zijn op internet. Maar demonstraties van groepen als 'Stop de
islamisering van Noorwegen' trokken slechts een handjevol mensen. ,,Er waren wel
signalen, maar er was geen geweld op straat. Extreem-rechts is zich aan het
organiseren op internet. Er zijn allerlei fora waar een paranoïde angst blijkt
dat de moslims in Europa de zaak overnemen. Dat hebben we onvoldoende opgepikt."

Buiten Noorwegen is daar al wel voor gewaarschuwd. In april constateerde
Europol, waarin de politiekorpsen van de Europese landen informatie uitwisselen,
in een rapport dat rechts-extremistische groepen steeds professioneler worden in
de manier waarop ze jongeren aantrekken, onder andere met gelikte websites.
,,Hoewel de algemene dreiging van extreem-rechts extremisme lijkt te verminderen
en het aantal extreem-rechtse misdaden relatief laag is, laat de
professionaliteit van hun propaganda en organisatie zien dat
rechts-extremistische groepen zich willen uitbreiden en hun ideologie willen
verspreiden."

Europol heeft zijn hulp aangeboden, maar de Noorse politie heeft laten weten
vooralsnog geen internationale onderzoeken nodig te achten. Breivik was wel
actief op een Zweeds forum over de identiteit van de Noord-Europese landen, maar
er zijn geen aanwijzingen dat hij hier contacten heeft gelegd.

2. Een andere les, zegt Partapuoli, dat er beter moet worden gelet op de
voedingsbodem. Ze voegt er meteen aan toe dat het buitengewoon moeilijk is de
grens te trekken tussen wat valt onder de vrijheid van meningsuiting en onder
oproepen tot geweld. ,,Je zou willen dat alles wat de kiemen van geweld in zich
draagt, wordt verboden. Maar hoe doe je dat?"

Niet voor niets constateert een aantal mensen geschrokken dat zij een bron van
inspiratie zijn voor Breivik. Pamela Geller van de website 'Atlus Shrugs', een
Amerikaanse fan van Wilders, wordt geciteerd in het manifest van Breivik - net
als omstreden Amerikaanse schrijvers als Robert Spencer en Bruce Bawer, die
enige tijd in Nederland heeft gewoond en nu in Noorwegen zit.

Ook de Vooruitgangspartij, waarvan Breivik een aantal jaar lid is geweest, heeft
meteen afstand genomen. Noorse politicologen noemen de brede aanhang voor deze
partij, die in september 23 procent van de stemmen kreeg, als een verklaring
voor de minieme rol van extreem-rechtse partijen in Noorwegen. Een groot deel
van de onvrede over immigratie en de culturele veranderingen die dit met zich
meebrengt, was hierdoor gekanaliseerd. ,,Wij hadden veel minder problemen dan
Zweden, Denemarken of Nederland", zegt politicoloog Anders Jupskas, die
afgelopen najaar in Nederland heeft gewerkt. Maar ongetwijfeld laait nu de
discussie op over de vraag of de felle uithalen naar de slikislamisering
(sluipende islamisering) van de Vooruitgangspartij ook kiemen van geweld in zich
dragen. Vergelijkbare vragen zijn te verwachten voor het Front National in
Frankrijk, de PVV van Wilders, de Deense Volkspartij, de Ware Finnen, de
Zwitserse Volkspartij en de Oostenrijkse Vrijheidspartij.

3. Een derde les is dat extreem-rechts een heel breed begrip is geworden dat
niet goed meer helpt om te begrijpen wat er gebeurt in een samenleving.
Neonazistisch gedachtengoed kom je nog tegen in Duitsland, Italië, Zweden en het
Verenigd Koninkrijk, maar in veel andere landen is 'radicaal', ' populistisch'
of 'nationalistisch' rechts een beter etiket. Waarbij 'rechts' vooral als
'cultureel conservatief' moet worden gezien. In ieder geval de Noorse, Finse,
Franse en Nederlandse partijen hebben met hun nadruk op de bescherming van de
gewone man veel sociaal-democratische elementen. Breivik is in sommige berichten
ook een fundamentalistische christen genoemd. Dat is een apart ingrediënt in de
populistische anti-moslim, anti-immigratie, anti-elite, anti-multiculti  en
anti-Europese cocktail. Maar Breivik, die de Noorse protestantse kerk veel te
tolerant vindt, lijkt het christendom vooral als een culturele factor te zien.

4. Al vaak herhaald de afgelopen uren, maar daarom niet minder belangrijk: de
terreurdreiging komt niet alleen van moslimextremisten. Breivik ,,is de eerste
anti-moslim terrorist", zegt Daniel Poohl, directeur van de Zweedse stichting
Expo, die zich richt tegen anti-democratische en racistische tendenzen. In zijn
woordgebruik en de manier waarop hij zijn doelwitten heeft uitgezocht, kan
Breivik als het spiegelbeeld van een terrorist van Al Qaeda worden beschouwd.
Zoals Bin Laden zich keerde tegen de aanwezigheid van ongelovige Amerikaanse
militaire in Saoedi-Arabië, zo keert Breivik zich tegen de zichtbare rol van
moslims in Europa. Retoriek is daarbij belangrijk. Breivik noemt Max Manus, een
Noorse verzetsstrijder, en Winston Churchill als zijn helden. In het manifest
dat op zijn (Engelse) naam staat, heet het: ,,We hebben de vrede een kans
gegeven. De tijd is gekomen voor gewapend verzet."

Het is dit soort retoriek dat volgens Partapuoli, van het Centrum tegen Racisme,
vaker een alarmbel zal moeten doen afgaan. ,,Steeds vaker praten mensen op
internet in termen van 'strijd' en 'geen overgave', of maken ze een vergelijking
met de tijd vlak voor de invasie door Duitsland en zeggen ze dat de wapens
opgenomen moeten worden."

Ook de Noorse politieveiligheidsdienst PST had in haar dreigingsanalyse 2011
geschreven dat ,,toegenomen activiteit onder sommige anti-islamitische groepen
kan leiden tot toenemende polarisatie en onrust, vooral tijdens [...]
herdenkingen en demonstraties." Maar haar conclusie van een paar maanden zal de
PST zo snel mogelijk willen vergeten: ,,Net als in voorgaande jaren, zullen de
extreem-rechtse en extreem-linkse gemeenschappen geen serieuze bedreiging voor
de Noorse samenleving betekenen in 2011."

LOAD-DATE: July 25, 2011

LANGUAGE: DUTCH; NEDERLANDS

GRAPHIC: Politiemensen gisteren tijdens het onderzoek naar de schietpartij op
Utøya (links) en zaterdag op de boerderij bij Rena waar Anders Breivik
explosieven zou hebben gemaakt.
Foto's Reuters
Tot lang na de schietpartij op Utøya werd er op het water nog naar vermisten
gezocht. De Franse politie doorzocht vandaag in Zuid-Frankrijk het huis van
Breiviks vader.
Foto's AFP en AP

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              105 of 200 DOCUMENTS



                                NRC Handelsblad

                             23 juli 2011 zaterdag

Arme Ben!

BYLINE: Youp

SECTION: Achterpagina; Blz. 44

LENGTH: 605 woorden


Ben Knapen, onze huidige Staatssecretaris van Ontwikkelingssamenwerking, was
ooit hoofdredacteur van deze krant. Zodoende heb ik als columnist een keer met
hem gesproken over mijn salaris. Hij kwam zonder geld naar Amsterdam. Ik trok
daaruit mijn conclusie en diende mijn ontslag in. Opeens bleek Ben een zak vol
poen in de auto te hebben. Vond ik grappig.

Ik moest daar aan denken toen ik begreep dat Ben deze week zonder centen naar de
crepeernegers in Afrika ging.

Dat is een ander tochtje dan naar een weldoorvoede columnist in de Amsterdamse
grachtengordel.

Wat zeg je tegen die huilende mensen? Dat Nederland geen geld heeft omdat het
crisis is? Dat we onze snelwegen net aan het verbreden zijn omdat we zo'n last
hebben van files?

Of zeg je gewoon dat we natuurlijk wel geld hebben, heel veel zelfs, maar dat
dat niet voor hun is.

Principieel niet. En zeg je dat je zelf een partij vertegenwoordigt die de door
Jezus gepredikte naastenliefde hoog in het partijvaandel heeft staan en dat je
dus eigenlijk niet anders kan dan helpen, maar dat je afhankelijk bent van je
baas? En Geert is de baas. En Geert en zijn achterban houden niet van bedelende
negers. In hun kringen worden dat profiteurs genoemd. Die negers moeten werken
voor hun geld. Net als Henk en Ingrid doen.

Het lijkt me zwaar voor Ben. Dat je oog in oog staat met mensen die weken
gelopen hebben door stoffige woestijnen. En die liepen niet alleen, maar samen
met hun ondervoede grut.

Dat is weer eens wat anders dan de Nijmeegse Vierdaagse. Voor hun geen
gladiolen. Amper een lepel koude rijst en een doek boven hun hoofd. Een doek
tegen de zinderende zon. Niks meer.

Het lijkt me zwaar voor Ben om tegen die mensen te moeten zeggen dat hij een
beroep op zijn volk zal doen. Of ze iets op giro 555 willen storten.

Maar dat dat tegen kan vallen omdat zijn volk net met vakantie gaat. De rijen op
de luchthaven zijn op dit ogenblik langer dan ooit. Ja, ze komen ook jullie kant
op, maar dan meer aan het strand...

Die mensen zullen zwijgen. Van de honger, van de verbazing, van de radeloosheid.
Van alles. Ze weten wat hier is. Ze weten wat we hebben.

De iPhones en de iPads zijn in ons land niet aan te slepen. Iedereen heeft een
vloed aan app's tot zijn beschikking. Iedereen weet elke seconde waar zijn
Facebookvrienden uithangen. Dat kan je zien op je schermpje.

Jan zit in café De Schele Tijger met negen vrienden starnakel bezopen te worden.
Dat weten we van elkaar. Maar de duizenden creperende hongernegers staan niet op
de schermpjes. Waarschijnlijk omdat er geen bereik is in de woestijn. Te weinig
masten.

Het lijkt me zwaar voor Ben om dat uit te moeten leggen. Niet alleen aan die
mensen, maar ook thuis. Aan vrienden bij een etentje. Aan je kinderen voor het
slapen gaan. Dat je tegen hongerlijers hebt moet liegen dat het geld er niet is.

Het geld is er wel, maar we zijn te gierig om het weg te geven. We hebben
democratisch besloten het zelf te houden.

Ben heeft nu oog in oog met ze gestaan en de mededeling moeten doen. Geen geld.
Sorry! Namens ons. Een volk dat zich natuurlijk gewoon moet schamen.

Heel even hoop ik dat Ben daar in Afrika teruggelopen is naar de auto, de
achterbak heeft open gedaan en alsnog is teruggekeerd met dat wat die mensen
toekomt. Die zak met geld. Die zak met eten en drinken! Die allereerste
levensbehoeften. En dat hij heeft gezegd: ,,Sorry, het was een vergissing. Ik
vertegenwoordig een beschaving!"

Laatst liep een zootje kunstenaars een mars voor hun eigen hachie. Dit werd de
Mars der Beschaving genoemd. Nu zou een vierdaagse op zijn plek zijn. De Mars
van de Schaamte. Zo rijk en dan met lege handen die kant op  Arme Ben.

LOAD-DATE: July 27, 2011

LANGUAGE: DUTCH; NEDERLANDS

GRAPHIC: AP_YoupBRIL

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              106 of 200 DOCUMENTS



                                NRC Handelsblad

                             21 juli 2011 donderdag

Figuren die je niet op je verjaardagsfeestje zou uitnodigen;
Identiteit

BYLINE: Hassan Bahara

SECTION: Achterpagina; Blz. 20

LENGTH: 585 woorden


Ik ben geen regelmatige bezoeker van rechtbanken. Ik kan dan ook niet zeggen of
het merkwaardige volk dat afkwam op de uitspraak in de rechtszaak tegen Wilders
van een uniek slag was of dat het een mensensoort is dat je op elke willekeurige
dag in de rechtszalen kunt vinden. Voordat men denkt dat dit een simpel
anti-PVV-stukje wordt: ik trof er niet alleen ,,het gewone volk" dat de
PVV-aanhang uitmaakt, maar ook duidelijk linksige, designerbril dragende types
bij wie de waanzin rijkelijk uit de ogen gutste. Eentje droeg slippers en een
ruim linnen pak en stonk als iemand die in één onafgebroken stuk van huis naar
de rechtbank was gehold.

De rechtszaak ligt alweer vier weken achter ons. Er leek lang geen nijpende
actuele reden te zijn om er een terugblik op te werpen. Maar dat veranderde dit
weekend, toen een onduidelijke PVV'er uit de vrijheidslievende partij werd
getrapt omdat hij twee boerkadraagsters lastig viel en beeldopnames maakte van
zijn treiterij. Mijn beeld van Nederland verengde zich onwillekeurig tot dit ene
tafereel: een waanzinnige die twee in vormeloos textiel omwikkelde dames stalkt.
Wat er nog aan ontbrak was een type dat in de gênante gebeurtenis een
voorafschaduwing zag van de derde wereldoorlog.

Zo'n kermis van gekte was ook de rechtszaak. Er werd gesteggeld over het soort
wijn dat op een huisfeestje werd gedronken, de rechtsgang werd vergeleken met
die in Noord-Korea en Nigeria en een van de benadeelde partijen, de
beroepsbeledigende woordkunstenaar Faizel Enait, permitteerde zich een
mini-Godwin toen hij Wilders een ,,kleine Hitler" noemde.

Geen wonder dat op de ochtend van de uitspraak de rechtbank veranderde in een
verzamelpunt voor figuren die je niet op je verjaardagsfeestje zou uitnodigen.
Een groepje Wildersaanhangers hoorde ik trots verkondigen dat ze geen
zittingsdag hadden gemist. ,,Geert is een martelaar", zei een dame uit het
gezelschap.

De hele krankzinnige bende, mijzelf incluis, werd om kwart voor negen een
zaaltje binnengelaten waar we via een live-verbinding naar de uitspraak konden
kijken die in de zaal even verderop werd uitgesproken. Alleen de pers en hoog
bezoek mocht in de zaal aanwezig zijn waar over Wilders' lot zou worden
beschikt. Ik zat op de tweede rij en was een paar stoelen verwijderd van de twee
Kamerleden van de PVV die Wilders meezeult als dood gewicht: vechtersbaas
Marcial Hernandez en brievenbusschender Eric Lucassen. Hernandez bleef de eerste
vijf minuten schichtig mijn kant opkijken. Bang dat ik hem in naam van alle
beledigde moslims zou bespringen? Achter en voor mij zaten paranoïde
,,aluhoedjes" die driftig aantekeningen maakten van  ja, van wat?

De vrijspraak riep evenveel applaus als boegeroep op. Een van de boeroepers riep
dat het een schande was. Vrouwelijke PVV-aanhangers stormden op Marcial en
Lucassen af om ze een paar smakkerds op de wangen te geven. ,,Grof en
denigrerend" noemde de rechter enkele uitspraken van Wilders. Maar dat weerhield
zijn fans er niet van om elkaar te high fiven alsof de rechter de juistheid van
Wilders' beledigingen had onderschreven.

,,Ik had graag wat dingen willen begrijpen, maar ik begrijp er nog steeds geen
ene moer van", verzuchtte Raoul Heertje in het satirische nieuwsprogramma Dit
Was Het Nieuws over de rechtszaak. Hij had op de dag van de uitspraak aanwezig
moeten zijn, dan had hij begrepen dat de zaak geen ander doel diende dan het
bevredigen van de narcistische behoeftes van mensen met tijd te veel. Hopelijk
gebruiken ze die tijd nu om vakantie te vieren.

LOAD-DATE: July 21, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              107 of 200 DOCUMENTS



                                NRC Handelsblad

                             20 juli 2011 woensdag

Merkel wil euro redden, en ook overleven

BYLINE: Joost van der Vaart

SECTION: Vooraan

LENGTH: 749 woorden

SAMENVATTING

In de aanloop naar de eurotop morgen kijkt iedereen naar bondskanselier Merkel.
Die doet wat ze altijd doet: ze laveert en laat zich niet opjagen. Maar de
behoefte aan Duitse 'leiding' is groot.

VOLLEDIGE TEKST:

Bondskanselier Angela Merkel gaat zaterdag met vakantie. Ze heeft nog enkele
dagen om de eurocrisis te bezweren, anders moet ze haar geliefde Wagner
Festspiele in Bayreuth afzeggen. De druk op Merkel groeit: Duitsland moet
'leiding geven'. Vandaag ontvangt ze president Nicolas Sarkozy van Frankrijk.
Samen bereiden ze de Europese topontmoeting, morgen in Brussel, voor.

Merkel doet wat ze in zulke situaties altijd doet. Ze wacht af, laveert en laat
zich niet opjagen. De roep om Duitse leiding overstemt haast het thema waar de
eurocrisis om draait: hoe krijgen de schuldenlanden hun begroting op orde? Met
kenmerkende nuchterheid stelde Merkel gisteren de verwachtingen over de top bij.
,,Er is een verlangen naar een spectaculair gebaar. Maar het gaat enkel om een
gecontroleerd proces van elkaar opvolgende maatregelen."

Zondag had de bondskanselier zich nog optimistisch getoond. ,,We willen dat
Griekenland overeindkomt." Ze herhaalde dat private schuldeisers hun deel aan de
schuldencrisis moeten bijdragen. Voor het eerst sloot ze een vorm van
schuldsanering niet meer uit. De kritiek op haar Europabeleid pareerde ze: ,,Van
een bondskanselier verwacht men niet alleen een bekentenis tot Europa, maar ook
voorstellen die uitvoerbaar zijn."

Merkels probleem is in enkele woorden samen te vatten. Als andere landen roepen
om Duitse leiding en hartstocht voor Europa, wordt dat door de gewone burgers zo
vertaald: jullie  roepen, maar wij moeten betalen. Kredieten voor Griekenland of
andere schuldenlanden liggen gevoelig en kunnen Merkel in de Bondsdag in grote
moeilijkheden brengen.

Een steekproef over de redding van de euro, gistermiddag door deze krant in
Berlijn gehouden, leverde een veelgehoorde mening op: ,,Griekenland moet zijn
eigen problemen oplossen. Duitsland kan kapotgaan aan de financiële gevolgen van
de redding van schuldenlanden."

Merkel kent die stemming in haar land. Ze wil de euro redden maar ook politiek
overleven. Haar gebrek aan charisma en aan retorisch talent wreken zich in deze
penibele situatie, waarin enkele goedgeplaatste uitlatingen onrust op de markten
kunnen bezweren. Haar politieke communicatie is, zacht gezegd, niet optimaal.
Wat niet wil zeggen dat Duitsland zijn plicht heeft verzaakt.  Berlijn staat
borg voor een groot deel van de kredieten aan Griekenland.

Merkels grootste manco, de onderkoelde houding die overkomt als gebrek aan
daadkracht, wordt juist nu niet gecompenseerd door haar belangrijkste adviseur:
minister Wolfgang Schäuble (Financiën). Hij trok altijd samen op met  de Franse
minister  Lagarde, die naar het Internationaal Monetair Fonds vertrok. Een
andere potentiële bondgenoot, de Nederlandse minister Jan Kees de Jager (CDA) -
door de Frankfurter Allgemeine weinig complimenteus betiteld als  Der polternde
Niederländer (de lawaaiige Nederlander)  - zou in stijl het tegenovergestelde
zijn van de Duitse bewindsman. Schäuble komt gelaten over. Alsof de problemen
hem boven het hoofd groeien.

Merkels misère was compleet toen Der Spiegel meldde dat haar voorganger Helmut
Kohl zich over de koers van de Duitse regering opwindt. ,,Merkel maakt mijn
Europa kapot", zou Kohl hebben gezegd. Kohl liet prompt weten dat de
berichtgeving ,,verzonnen" was, maar liet tegelijk weten dat de ontwikkelingen
in Europa hem zorgen baren. Ook oud-kanselier Helmut Schmidt en voormalig
minister van Buitenlandse Zaken Joschka Fischer bekritiseren Merkel: ze laat
Europa verkommeren en geeft onvoldoende leiding.

Angela Merkel is van een andere generatie dan Kohl en Schmidt, voor wie Europa
noodzaak en hartstocht waren. Voor Merkel is Europa, in de woorden van een
politiek commentator,  ,,een vehikel voor Duitsland om zich waar te maken - en
geen visie".

Informele top is heel geschikt voor slechten van taboes: pagina 24-25

Steun voor belasting

Het Franse plan om banken te laten meebetalen  aan de redding van Griekenland
via een bankbelasting krijgt meer steun. De belasting zou 30 miljard euro kunnen
bijdragen. Een nieuw pakket voor Griekenland zou circa 110 miljard euro kosten.
Vooral Nederland en Duitsland eisen dat niet alleen belastingbetalers maar ook
banken meebetalen aan een nieuwe redding. Een groot voordeel van de belasting is
dat het niet leidt tot afwaardering van de kredietwaardigheid van Griekenland.

LOAD-DATE: July 20, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              108 of 200 DOCUMENTS



                                NRC Handelsblad

                              15 juli 2011 vrijdag

Zullen we zo'n grote bank maar eens laten omvallen?;
De banken hebben de problemen veroorzaakt, niet de burgers

SECTION: Opinie

LENGTH: 899 woorden

SAMENVATTING

De stresstests voor banken, waarvan vandaag de resultaten bekend worden, zijn
nogal nutteloos. Failliete Ierse banken doorstonden die test vorig jaar met
glans, stelt Eric Schliesser.

VOLLEDIGE TEKST:

Het einde van de Europese schuldencrisis begint pas als de eerste grote
Noord-Europese bank omvalt. Tot die tijd zijn alle zogenaamde oplossingen en
politieke akkoorden  schijn.

Ruim een jaar geleden werd het zogeheten Akkoord van Brussel gesloten, over de
Griekse schulden. Inmiddels blijft de  paniek van de markt steeds meer landen
besmetten. We  stevenen  - bij ongewijzigd beleid - af  op een enorme politieke
crisis (het uiteenvallen van de eurozone) en een financiële crisis (een
disfunctionele financiële sector, stagnerende economieën, inflatiespiraal).

De kern van het probleem is politiek. In haar  beleid van de afgelopen jaren
dient de nu nog onafhankelijke Europese Centrale Bank (ECB)  niet het algemeen
belang. Ze dient de deelbelangen van de financiële sector. Sinds het omvallen
van Lehman Brothers, eind 2008,  heeft de ECB  een absurde strategie gevolgd van
pappen en nathouden.  Onder het mom van het redden van het Europese financiële
systeem mocht geen enkele  - relatief - grote bank omvallen. Ierland en IJsland,
waar grote banken wel failliet gingen,  werd  dwangmatig geadviseerd om zowat al
hun bankschulden te nationaliseren.

Behalve immoreel -  de kosten worden gedragen door gewone burgers, terwijl de
uit de hand gelopen bonuscultuur van  bankiers vrolijk doorgaat - is het
economisch  onverstandig.  De binnenlandse groei wordt aantoonbaar ondergraven,
in afwezigheid van een te devalueren valuta. De sanering en de  structurele
hervorming van de financiële sector worden uitgesteld. De euro begint  te lijken
op een kaartenhuis.

In theorie zou een onafhankelijke, technocratische ECB een leidende rol moeten
nemen in hervormingen,  zonder angst voor   de waan van de dag en zonder
rekening te hoeven houden met verkiezingen. De praktijk leert dat technocraten,
met als enige  morele verplichting dat ze de prijzen stabiel houden, zonder
politieke opdracht  terugvallen op de  bescherming van de belangen van de sector
die ze reguleren. Dit is het zogenaamde regulatory capture-fenomeen. Dit wordt
voorspeld door de economische theorie van public choice. De stresstesten van de
European Banking Authority (EBA) zijn een treurig voorbeeld hiervan. Ter
herinnering: vorig jaar doorstonden de failliete Ierse banken die test
glansrijk. Ik zie weinig redenen om de resultaten van de  stresstest van nu met
meer vertrouwen tegemoet te zien.

Het omvallen van grote Europese banken zal zonder meer het vertrouwen treffen in
de euro en zijn financiële instellingen,  en dus in het betalingsverkeer, maar
nu het systeem nog te redden is,  moeten  haar componenten worden geofferd. Als
de deposito's van  burgers zijn  gegarandeerd, kan een klassieke bankrun worden
voorkomen.

Zolang bankiers de kosten van deze crisis niet voelen, zullen ze de werkelijke
kosten van hun gedrag blijven afwentelen op de maatschappij.

Europese banken mogen nog altijd speculeren op de kosten van de
belastingbetaler. Ze  mogen ook nog altijd veel te weinig eigen kapitaal
aanhouden. Het is onbegrijpelijk dat we in de Europese Unie niet de  strengere
regels volgen van Zwitserland.

Natuurlijk - democratische kiezers en de door hen gekozen politici  zijn in
staat tot veel domme beslissingen, maar de broodnodige Europese financiële
hervormingen worden  pas onderwerp van serieuze discussie als gekozen politici
in de rijke EU-landen weten dat hun het falen van het beleid wordt aangerekend.

De toenemende  nationalisatie in  de diverse lidstaten maakt het steeds
moeilijker om het belang te beschermen van de Europese burgers. Politici
verdedigen  achter de schermen vooral de nationale deelbelangen van de politiek
en financieel invloedrijke, maar nog altijd disfunctionele, financiële sector.
In bepaalde lidstaten  - waaronder Nederland - verlamt deze situatie ook het
beleid op de woningmarkt. Vooralsnog worden de rekeningen afgeschoven op de
machteloze regeringen van de kleine EU- landen. Ze worden gedekt door de  -
vooral Duitse - belastingbetaler, met een blanco cheque.  Maar het is
onbegrijpelijk dat overheden de financiële sector blijven behoeden voor de
consequenties van haar eigen mismanagement.

Door het falen van de ECB en door een constitutionele weeffout in het Europese
politieke systeem ligt nergens politieke verantwoordelijkheid voor het
functioneren van een financiële sector. Daardoor zijn we beland in een crisis
zonder einde.

Op een gegeven moment, als het vertrouwen in de staatsobligaties van Spanje,
Italië of België verdwijnt, kunnen de Duitse regering en haar EU-partners het
belang van de Duitse kiezer niet langer negeren.  Dan kunnen de accountants niet
langer doen alsof de grote Europese banken  gezond zijn.

Dit proces kan gecontroleerd gebeuren, maar door de keuzes van de afgelopen
jaren lijkt  het waarschijnlijker dat  we  erdoor zullen worden overvallen. Dan
kan  de ECB onder politieke controle worden geplaatst  en zal  verstandige
wetgeving van de financiële sector mogelijk zijn. De geschiedenis leert evenwel
dat een financiële en politieke crisis van deze omvang onbeheersbaar kan zijn.

Eric Schliesser is research professor  philosophy and moral sciences aan de
Universiteit Gent.

Een depositogarantie voor burgers kan  bankruns voorkomen

LOAD-DATE: July 15, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              109 of 200 DOCUMENTS



                                NRC Handelsblad

                             14 juli 2011 donderdag

Nederlandse  arthouse- films ?  Nee, bedankt;
Peter de Bruijn over film

SECTION: Cultureel Supplement

LENGTH: 472 woorden


Als een boom in het bos omvalt en er is niemand in de buurt die dat kan horen,
maakt de omvallende boom dan geluid? Dat is een beroemd filosofisch
gedachtenexperiment. De vraag is of iets wat niet wordt waargenomen, wel echt
bestaat. Over het merendeel van de Nederlandse arthousefilms valt dezelfde vraag
te stellen: bestaan ze eigenlijk wel, want waargenomen worden ze niet of
nauwelijks.

Dat probleem is niet nieuw, maar in het recent verschenen jaarverslag van het
Nederlands Filmfonds doen de cijfers toch weer pijn aan de ogen. Bij de
toekenning van het Gouden Kalf aan Joy van Mijke de Jong was er al een hevige
discussie of een film met zo weinig aantrekkingskracht op bioscoopbezoekers, wel
de beste Nederlandse film van het jaar kon zijn. De teller staat uiteindelijk op
2.974 bezoekers. Wat opvalt is dat het nauwelijks iets uitmaakt of een film
positieve dan wel negatieve recensies kreeg, of succes had op buitenlandse
filmfestivals. Hunting & Zn. van Sander Burger werd positief onthaald, met name
door het fenomenale acteren van Dragan Bakema en Maria Kraakman. De film haalde
filmfestivals in Rotterdam, Londen en New York. Toch kwamen er een schamele 932
mensen kijken. R U There van David Verbeek ging naar Cannes en speelt in een
hip, eigentijds milieu (de wereld van professionele gamers). De tellers blijft
steken op 3.169 bezoekers. C'est déjà l'été kwam in de Tijger Competitie van het
filmfestival Rotterdam; een eer voor filmmaker Martijn Maria Smits. Bezoekers:
591. Met 8.889 en 7.336  bezoekers halen Schemer en De vliegenierster van Kazbek
al  respectievelijk de derde en vierde plaats van best bezochte arthousefilms in
Nederland. Op de eerste en tweede plaats staan Tirza (180.577) en Nothing
Personal (68.533); de top vijf wordt afgesloten door Vreemd bloed (4.182).

Op deze kwestie (extra urgent nu de regering zo'n sterke nadruk legt op
publieksbereik als voorwaarde voor financiering) zijn al heel wat analyses
losgelaten. Het zou de Nederlandse kunstzinnige film ontbreken aan een
professioneel marketing- en publiciteitsapparaat. Of arthousefilms zouden meer
met aansprekende, sensationele gimmicks moeten werken, die in één zin zijn samen
te vatten. Maar de beste aanname is toch gewoon dat  Nederlandse arthousefilms
niet interessant genoeg zijn. Niet alleen Henk en Ingrid laten arthousefilms
links liggen, ook de ontwikkelde, cultureel geïnteresseerde burgers, Roderik en
Evelien, lopen er straal aan voorbij.

Aan twee eisen moet een goede film voldoen, volgens de gevierde auteur Michael
Haneke die er wél in slaagt een publiek te vinden voor zijn vaak strenge films:
vorm en inhoud moeten identiek aan elkaar zijn, én kunst moet communiceren. Dat
eerste zit vaak wel goed, maar op het tweede punt, dat van de communicatie, valt
nog veel te winnen. Niet in de marketing, maar in de films zelf.

LOAD-DATE: July 14, 2011

LANGUAGE: DUTCH; NEDERLANDS

GRAPHIC: 'Schemer' van Hanro Smitsman: 8.889 bezoekers in de bioscoop

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              110 of 200 DOCUMENTS



                                NRC Handelsblad

                             13 juli 2011 woensdag

Aldus

SECTION: In het nieuws

LENGTH: 154 woorden


Ik voel me een beetje alsof ik in een konijnenhol aan het vallen ben.

Lagerhuislid voor de Conservatieven Nicola Blackwood, in een verwijzing naar
Alice in Wonderland.

Als ik, met alle bescherming en verdediging die ik genoot als een minister van
Financiën of als premier, zo kwetsbaar kon zijn, hoe zal dat dan zijn voor de
gewone burger?

Oud-premier Gordon Brown over de bemachtiging door News of the World  van het
medisch dossier van zijn zieke pasgeboren zoon.

Politici zullen over elkaar heen buitelen om contact met mediaconglomeraten te
vermijden. Het tij keert - het is het parlement versus Murdoch op het moment.

Hoogleraar politicologie  Jonathan Tonge, Universiteit van Liverpool, over het
Lagerhuisdebat vandaag.

Als premier Cameron echt sterk wil overkomen, moet hij een breuk forceren - alle
journalisten van News International verbannen uit regeringsgebouwen.

Tim Leunig, historicus aan de London School of Economics.

LOAD-DATE: July 13, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              111 of 200 DOCUMENTS



                                NRC Handelsblad

                              9 juli 2011 zaterdag

'Veel kritiek op News of the World is hypocriet'

BYLINE: Marc Leijendekker

SECTION: Vooraan

LENGTH: 573 woorden

SAMENVATTING

Er zijn veel redenen om niet blij te zijn met het verdwijnen van de News of the
World, die morgen voor het laatst verschijnt. ,,Maak van een waakhond geen
poedel."

VOLLEDIGE TEKST:

Dit is een enorme klap voor de Britse onderzoeksjournalistiek. Bij de Britse
media ,,worden de testikels verwijderd", en links viert ten onrechte het
verdwijnen van een krant die iedere zondag door miljoenen werd gelezen en deel
uitmaakt van de Britse cultuur.

Brendan O'Neill, hoofdredacteur van het links-leunende online magazine Spiked,
waarvoor onder meer de vaak geciteerde socioloog Frank Furedi schrijft, maakt
zodra hij zijn iPhone opneemt duidelijk waar hij staat. Wat de News of the World
heeft gedaan, de telefoons afluisteren van gewone burgers en soldaten, is niet
te verdedigen. Maar de kritiek daarop vindt hij hypocriet. ,,Het is een schande
dat een krant een campagne heeft gevoerd die leidt tot het sluiten van een
andere krant."

Maar u zegt het zelf: de grens tussen journalistiek en voyeurisme was
overschreden. The Guardian is, als vrijwel enige krant, jarenlang aandacht
blijven besteden aan het afluisteren.

,,Die campagne richtte zich niet specifiek op het ongeoorloofde afluisteren,
maar tegen de tabloidcultuur in het algemeen. Die vindt men stuitend en
vernederend. Het is een soort cultuuroorlog geworden, alsof de kranten van
Murdoch de zevende kring van de hel zijn. Mensen die al lang op een kans loerden
om de tabloids onschadelijk te maken, hebben nu kun kans gegrepen."

Het was toch allemaal niet zo fris, wat de News of the World deed?

,,Nee. Maar dat was wel een publiek instituut. Een krant waarin mensen zich
herkennen, die hen vertrouwd is. Mijn moeder heeft de News of the World meer dan
veertig jaar gelezen. Ze vindt het vreselijk dat die krant ermee stopt. De
lezers hebben er een relatie mee opgebouwd, het is een deel geworden van de
Britse cultuur en de Britse samenleving. Nu zeggen mensen dat dit een
overwinning is van de democratie, van de wens van het volk. Maar dat is naïef.
De krant werd iedere zondag door 3,5 miljoen mensen gekocht en door tien miljoen
mensen gelezen. Het is een echt instrument van de massa."

En de tegenstanders zijn blij.

,,Op een ongepaste manier. Kijk naar wat de dochter van de hoofdredacteur van
The Guardian, die ook bij die krant werkt, twitterde: Gotcha. [Een verwijzing
naar een beroemde kop van The Sun uit 1982, toen de Britse marine in de
Falklandoorlog een Argentijns schip tot zinken bracht, ML]. Zij zegt wat veel
anderen denken: blij dat dit stuk vuil weg is."

Willen politici wraak nemen voor de berichten over het gesjoemel met
declaraties?

,,Het is algemener. Een aantal politici had grote moeite met de meedogenloze
manier waarop hun privéleven en hun affaires zijn blootgelegd."

Wat betekent dit voor de Britse journalistiek?

,,Ik maak me grote zorgen. Ik denk dat journalisten terughoudender zullen
worden, minder risico durven nemen. Maar ik vind dat een journalist de telefoon
van een politicus mag afluisteren als hij het redelijke vermoeden heeft dat die
iets onwettigs doet. De pers moet ruimte krijgen. We moeten niet alle methodes
afschaffen waarmee journalisten in het verleden politici hebben gecontroleerd.
Kijk naar wat Cameron gisteren zei: de media moeten de politiek de les lezen,
maar de politiek moet ook de media de les kunnen lezen. Hij wil een nieuwe
controlecommissie instellen om van de pers geen waakhond te maken, maar een
Franse poedel."

LOAD-DATE: July 8, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              112 of 200 DOCUMENTS



                                NRC Handelsblad

                              8 juli 2011 vrijdag

'Het volk heeft er recht op dit alles te weten'

BYLINE: hieke jippes

SECTION: In het nieuws

LENGTH: 1288 woorden

SAMENVATTING

De Britse tabloidkranten beconcurreren elkaar op leven en dood met sensatie,
seks en bizar nieuws, met de 'publieke taak' als alibi voor het schenden van
privacy in ruil voor een scoop.

VOLLEDIGE TEKST:

A bit of fun en ook, in een fameuze reclame voor  News of the World,  het hele
leven in één krant! (All human life is there!). Welkom in de waanzinnige wereld
van de Britse tabloids, van 'Elvis leeft en is gezien op de maan' tot 'Fergie
Sells Andy' (Sarah Ferguson zet haar ex, prins Andrew, in de etalage) en
'Minister sliep met vrouw en dochters van rechter'. Sensationeel, bizar, slim
gemaakt, plat en vaak zo nieuwswaardig dat de kwaliteitskranten noodgedwongen de
onthullingen van de red tops volgen -  zij het, zoals één columnist deze week
schreef, ,,met een wasknijper op de neus".

Het getrouwde Lagerhuislid Mark Oaten die betaalde voor seks met jonge jongens;
prins Harry in zijn nazi-uniform, de in een fascistisch nest geboren Max Mosley
en zijn geheime ranselsessies met Duitssprekende prostituees ('Eins! Zwei!
Drei!'); de jongste schoondochter van koningin Elizabeth die tegen de fameuze
verslaggever annex namaaksjeik van News of the World pochte over ,,ons soort
mensen" - allemaal 'a bit of fun', verpakt in de morele rechtvaardiging dat
,,het establishment niet de kans moet krijgen weg te komen met dingen die het
volk dient te weten".

Van privémoraal naar publieke rol loopt in de ogen van het Britse publiek één
rechte lijn. Toen de Daily Mirror, middels een verslaggever die zich als lakei
verhuurde, fotografisch gedocumenteerd wist te melden dat koningin Elizabeth
haar ontbijt nuttigt uit een Tupperware-bakje (met cornflakes), naast een oud
transistorradiootje, was er wel verontwaardiging over de veiligheidsimplicaties
van deze stunt, maar het bevestigde óók de reputatie van een koningin die thuis
burgerlijk-braaf is. Die wetenschap dient het openbaar belang, zo is de
redenering.

De 2,65 miljoen lezers die vanaf komende zondag de News of the World moeten
missen, maar ook de vele miljoenen die The Sun, de Mail, de Mirror en de Express
raadplegen, denken mogelijk liever niet na over de manier waarop hun nieuws
wordt gegaard. Sinds Rupert Murdoch in 1969 The Sun en News of the World kocht,
er tabloidkranten van maakte en in The Sun de blote borsten van de dagelijkse
Page Three-girl introduceerde (,,Wij houden van mooie meisjes, net als onze
lezers"), is de toch al moordende concurrentie tussen de tabloids nog groter
geworden.

Dat leidde tot een cultuur waarin kranten begonnen te betalen voor tipgevers,
van lakeien tot portiers, van taxichauffeurs tot politiemensen. Benjamin Pell -
Benji, the binman - verdiende in de jaren negentig goud geld door in de
vuilnisbakken van beroemdheden te snuffelen en hun geheimen te verkopen. Sunday
Mirror-journalist Wensley Clarkson vertelt in zijn boek Dog Eat Dog hoe de krant
de primeur van Charles' en Diana's eerste nacht samen - in Cornwall, in de op
een zijspoor gerangeerde koninklijke trein - te danken had aan een tip van een
spoorwegman, die de volgende dag de koninklijke uitwerpselen  tussen de rails
had moeten opruimen.

Wie toegang had tot de aanstaande moeder van een achtling, de jeugdige maîtresse
van een eerbiedwaardige politicus, de getuige van een schandaal, betaalde die
dik en - om te voorkomen dat het nieuwsobject zou bezwijken voor hogere
biedingen van de concurrentie - bracht die in het holst van de nacht over naar
een geheim adres. Soms was dat een hotelkamer met de gordijnen dicht, soms het
appartement van de directeur van de krant in Londen. Clarkson zelf trok ooit de
sleutel uit het contact van de auto van een concurrent en gooide die weg.
Inmiddels lijken dergelijke praktijken onschuldig.

In 2010 kreeg acteur Hugh Grant, slachtoffer van menige tabloid-sting, ergens op
het platteland pech met zijn auto. Door een ongelofelijk toeval kreeg hij een
lift van een voormalige News of the World-verslaggever,  Paul McMullan,
tegenwoordig pub-uitbater in Dover. Grant ging later naar de pub, nam
opnameapparatuur verstopt in een pen mee en ondervroeg McMullan. De New
Statesman publiceerde het gesprek.

McMullan: ,,Toen er net mobieltjes waren, hadden we allemaal analoge mobiele
telefoons en dat was geweldig. Je weet wel, je zat alleen maar in de buurt van
Buckingham Palace met een scanner van 59 pond  en je kon alles wat prins Charles
zei horen. (...) Politici sneuvelden toen bij bosjes omdat het zo gemakkelijk
was om materiaal van ze te krijgen."

En over de vraag waarom het politieonderzoek naar afluisteren geen resultaten
heeft gehad, zegt McMullan: ,,Twintig procent van 'The Met' [Metropolitan
Police] heeft geld gekregen van tabloidjournalisten. Dus waarom zouden ze dat
wespennest willen ontmantelen? (...) Scannen was niet strafbaar. Je zegt wat je
denkt in de ether. Waarom zou iemand daar geen antenne in mogen steken en
meeluisteren?"

Grant, deze week vaste gast op radio en tv, volgt sindsdien het voorbeeld van
voetballer John Terry en controleert regelmatig zijn auto op
afluisterapparatuur.

Max Clifford, pr-adviseur voor 'the stars', werd miljonair door het plaatsen én
tegenhouden van verhalen in de tabloids. Hij zegt dat het establishment wel voor
zichzelf kan zorgen als zijn privacy wordt geschonden, door naar de rechter te
lopen en te klagen over laster. Voor 'de gewone man' is er alleen de toevlucht
tot de Press Complaints Commission, maar volgens hem hebben de kranteneigenaren
die in hun zak.

Zeker is dat de veronderstelde macht van de tabloidpers, vooral het
Murdoch-segment, voor het moment is ontkracht. Het merk Murdoch is besmet en
blijft dat zolang ex-News of the World hoofdredacteur Rebekah Brooks in dienst
van het moederbedrijf blijft, alleen omdat Murdoch haar van alle smetten vrij
heeft verklaard. Een blinde vlek die voor alle Britse media geldt. Die hebben
zichzelf altijd als onfeilbaar beschouwd en vinden het terecht dat zj de 'vierde
macht' vormen Zoals journalist Andrew Marr opmerkte: ,,Wij zien onszelf als de
scheidsrechters van het moderne leven en de neiging om onszelf af te fluiten is
niet sterk ontwikkeld."

Waarom  Nederland die kranten niet heeft

Duitsland heeft Bild,  de VS The National Enquirer en  Groot-Brittannië The Sun,
Daily  Star en nog een trits roddelkranten.

En Nederland?

De Nederlandse  journalistiek is  ,,te soft  voor woorden", zegt
communicatiewetenschapper  Maarten Reesink van de Universiteit van Amsterdam.
Hij deed onderzoek naar roddeljournalistiek. ,,Zelfs in onze roddelbladen lees
je niet meer dan wat de zanger van Bløf in de ijskast heeft staan."

Daar is een  aantal redenen voor. Landen als Duitsland en Groot-Brittannië
hebben een grotere afzetmarkt met daarin meer laagopgeleide mannen - de
belangrijkste  doelgroep voor roddelbladen. En Nederland kent niet de
klasseverschillen die je ziet in  Groot-Brittannië. ,,Het wordt lekkerder  een
beroemdheid te zien vallen naarmate er grotere klasseverschillen zijn", zegt
hoogleraar journalistiek Irene Costera Meijer.

Daarnaast heeft Nederland een  traditie van kranten die niet zijn opgericht
vanuit een bepaalde stijl maar met een specifieke politieke kleur. Vanuit die
positie hebben kranten zich verder ontwikkeld: roddeljournalistiek past  daar
niet in. Al ziet Reesink deze grens  langzaam verschuiven. ,,Bij de  dood van
Diana was er nog  discussie  of Nederlandse kranten  dit wel op  de voorpagina
moesten brengen. Dat  is nu ondenkbaar." Maar dat journalisten op voicemails
inbreken zul je in Nederland niet snel zien. ,,Onze   journalisten zijn daarvoor
te  netjes",  zegt Costera Meijer. ,,Uit onderzoek  blijkt dat  het ethisch
besef van roddeljournalisten niet verschilt van andere journalisten.
Waarheidsvinding is de belangrijkste drijfveer."

Stijn Bronzwaer

LOAD-DATE: July 8, 2011

LANGUAGE: DUTCH; NEDERLANDS

GRAPHIC:  Een selectie van bekende  Britten  die slachtoffer zouden zijn
geworden van de telefooninbraken door journalisten van de Britse tabloidkrant
News of the World. Van links naar rechts, van boven naar beneden:  voormalig
vicepremier John Prescott, actrice Sienna Miller, prins Harry en  prins William,
schaduwminister Tessa Jowell, voetballer Wayne Rooney, geweldsslachtoffer Milly
Dowler en voormalig premier Tony Blair.
Foto's AP, AFP, Reuters, Bloomberg

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              113 of 200 DOCUMENTS



                                NRC Handelsblad

                              5 juli 2011 dinsdag

Brieven

SECTION: Opinie

LENGTH: 1028 woorden


VVD zet eigen beginselen klakkeloos overboord

Zomaar wat onderwerpen uit het politieke nieuws van de laatste week voor het
Kamerreces:

Minister Opstelten (Veiligheid en Justitie, VVD) wil de kosten van politie-inzet
bij commerciële evenementen doorberekenen aan de organisatoren. Daar valt veel
voor te zeggen, zeker als je weet dat het gaat om zo'n zevenhonderd evenementen
per jaar. Daar is de politie zo'n 500.000 mensuren aan kwijt. Opstelten wil
evenwel het betaald voetbal uitzonderen van deze doorberekening. Dat is bizar.
Als één soort evenement tot ordeverstoringen en massale politie-inzet leidt, is
het wel het betaald voetbal. Een bedrijfstak waarin miljoenen euro's aan de
handel in voetballers worden besteed, hoeft niet te betalen voor zijn eigen
veiligheid.

De VVD en het CDA steunen in de Tweede Kamer een motie van de PVV, waarin staat
dat ten minste 35 procent van de muziek op Radio 2  Nederlandstalig moet zijn.
Ik hou van Nederlandse artiesten en  muziek en ben al jaren groot fan van Lee
Towers, maar ook dit is  bizar. De Kamerleden weten heel goed dat ze niets te
zeggen hebben over de inhoud van de programma's van de publieke omroep. Toch
stemmen ze voor een dergelijke motie. Ik kan geen ander motief bedenken dan dat
ze een goede beurt willen maken bij Henk en Ingrid van de PVV.

Kamerlid René Leegte (VVD) vindt dat het KNMI moet ophouden met
klimaatonderzoek, omdat 20 procent van de onderzoekers van het KNMI  niet
neutraal zou zijn. Het KNMI zou het volgens Leegte bij voorbaat eens  zijn met
degenen die vinden dat de aarde onverantwoord wordt opgewarmd door menselijk
toedoen. Hij geeft geen enkele onderbouwing voor zijn bewering dat de
wetenschappers uit De Bilt niet onafhankelijk zouden zijn. In dit tijdperk van
fact free politics lijkt een artikel met een foto op de voorpagina van De
Telegraaf het enige doel.

De rode draad bij deze onderwerpen is de angst van de VVD en het CDA om  - nog
meer - kiezers kwijt te raken aan de PVV. Het is een doel op zich geworden om
deze kiezers te behagen. Eigen beginselen - bijvoorbeeld liberale opvattingen
over het omroepbestel - worden klakkeloos overboord gezet.

Frans W. Weisglas

Oud-voorzitter van de Tweede Kamer en lid van de VVD

Niet alle studenten kunnen hetzelfde diploma halen

Het  commentaar van 2 juli constateerde terecht dat veertig jaar
onderwijspolitiek op haar einde loopt. Massale toegang tot het hoger onderwijs
is inmiddels verzekerd.

Dat is niet genoeg. Bijna 30 procent van de studenten haalt geen diploma. Veel
afgestudeerden hadden meer uit hun studie kunnen halen. Dit kan beter.

Daarvoor is maatwerk nodig - ander, beter passend hoger onderwijs voor studenten
die  de eindstreep niet halen en veeleisender hoger onderwijs voor studenten die
beneden hun niveau presteren.

Differentiatie is de sleutel tot succes in landen als Canada en Zuid-Korea, waar
50 procent van de jonge generatie hoger onderwijs volgt. Dat was ook de kern van
het advies van de commissie-Veerman.

In het commentaar  raakte deze kant van de zaak op de achtergrond. De nadruk
werd gelegd op selectie en competitie. Dat is het halve verhaal. Het is een
illusie om te denken dat alle studenten dezelfde diploma's kunnen behalen.
Verschil moet er zijn, omdat er verschil aan talenten is en omdat de
arbeidsmarkt om verschillende kwalificaties vraagt.

Samenwerking in het hoger onderwijs bevordert een rijker en gevarieerder aanbod
van studietrajecten. Toen de besturen van de Amsterdamse universiteit en de
Hogeschool van Amsterdam in 1995 besloten om nauwer samen te werken, gebeurde
dat met de bedoeling om studenten beter te kunnen bedienen. Het motto was 'de
juiste student op de juiste plaats'. Niet de concurrentie tussen instellingen
helpt de student, maar juist de samenwerking en het aanbieden van uiteenlopende
studietrajecten. Binnen elk van die trajecten geldt - goede cijfers doen ertoe.

Sijbolt Noorda

Voorzitter VSNU, vereniging van universiteiten

Voorrang voor studenten met gymnasiumdiploma

'Strengere selectie in hoger onderwijs', kopt NRC Handelsblad op 1 juli. Dit is
een goed idee.   Is dit dan niet meteen ook een geweldige gelegenheid om het
gymnasiumdiploma als 'toelatingsbewijs met voorrang' te gebruiken, in elk geval
bij alle alfa- en gammastudies? Een van de argumenten van stoppende gymnasiasten
is  dat de grotere inspanning die je moet leveren voor dit mooiste diploma dat
Nederland kent geen maatschappelijke voordelen oplevert. Wie tijdens zijn
middelbareschooltijd heeft bewezen wél  tot die extra investering van energie in
de klassieke talen bereid te zijn, kan daarvan dan de vruchten plukken bij de
inschrijving op universiteit of  hogeschool. Het overwegen waard.

Anneke de Vries

Docent klassieke talen en Frans, Leek

Verhagens  alternatief

De duiding van minister Verhagens toespraak over het populisme is tendentieus
('Verhagen gaat mee in vrees voor buitenlanders',  28 juni). Juist omdat ik geen
aanhanger van zijn koers ben, heb ik extra opgelet. Ik werd getroffen door het
alternatief voor Wilders dat hij wil representeren. Zijn  beschrijving,
vragenderwijs, van de voedingsbodem vormt de opstap voor zijn boodschap: niet
meegaan in het inspelen op meerderheidsverlangens van autochtonen, maar hen
overtuigen van het belang van de rechtsstaat. Hij wil de aanhang van Wilders
niet winnen door confrontatie, maar door begrip voor haar zorgen te combineren
met het bepleiten van het belang van bescherming van minderheden. Bij lezing
heb ik me afgevraagd of ik had zitten slapen, maar de andere dag  zag ik dat De
Telegraaf en Trouw het net zo hadden begrepen als ik.

Gerrit de Kruijf

Hoogleraar ethiek, Protestantse Theologische Universiteit

Verdwijnende kerken

,,Blijft mijn buurt wel mijn buurt als er weer een kerk gesloten wordt en er een
moskee wordt gebouwd?" Minister Verhagen vindt dit een terechte zorg .   Zou het
niet beter zijn om niet de indruk te wekken dat de moslims nu ook al schuldig
zijn aan de ontkerkelijking in Nederland? Beter hield Verhagen zijn
(ex-)geloofsgenoten de spiegel voor van hun eigen mentaliteitsverandering - van
betrokken christenen naar onverschillige consumenten, bang  hun bevoorrechte
positie te verliezen.

Hans van Dijk

Amersfoort

LOAD-DATE: July 5, 2011

LANGUAGE: DUTCH; NEDERLANDS

GRAPHIC: Illustratie Hajo

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              114 of 200 DOCUMENTS



                                NRC Handelsblad

                              2 juli 2011 zaterdag

Om half zeven staat de buffel voor de deur;
Hollands Dagboek Hans Laroes

SECTION: Zaterdag & Zondag

LENGTH: 1503 woorden

SAMENVATTING

Hans Laroes (56) nam deze week afscheid als hoofdredacteur bij de NOS.
Feestelijk, schrijft hij, met echte woorden, geen trage deftigheid.

VOLLEDIGE TEKST:

 Vrijdag 24 juni

Lief Dagboek,

Word wakker met een glimlach. Adjunct Giselle van Cann heeft me gisteravond
ontvoerd naar Before I Sleep, belevingstheater van Dreamthinkspeak, ergens in
een leeg kantoor aan de Zuidas. Gedachtenvoedsel wilde Giselle me geven, want
daar zit onze klik, zegt ze. Wat we zien is fascinerend en verrassend, gebaseerd
op Tsjechovs Kersentuin. De avond leent zich voor vergankelijkheid, verval dat
zich vermomt als vooruitgang.

Via BNR naar Hilversum. De dag doornemen. Griekenland natuurlijk. Wiet. Maar de
echte keuze komt van 'achtuureindredacteur' Jaap Leemeijer. Hij denkt al lang
over een mogelijkheid het verhaal van de massaverkrachtingen in Rwanda te
vertellen. Vandaag kan het, op basis uitspraak tribunaal. Krijg lief mailtje van
Harm Taselaar, collega bij RTL Nieuws: ,, Kun je niet gewoon verdwijnen ipv
laatste dag hebben? Laatste dagen zouden verboden moeten worden. Hou je goed..."

Zaterdag

Hilversum, ook vandaag. Workshops, screentest, discussie met bijna tachtig
masterstudenten journalistiek. NOS Nieuws on Tour, slotstuk van een jaar van
ontmoetingen en trainingen. Gretige gezichten en open slotdiscussie onder
leiding van Rob Trip, over keuzes, onafhankelijkheid, de digitale toekomst. De
deuren open en in debat; zo wil ik de NOS graag nalaten.

Krijg als ik wegga het gevoel dat iedereen naar me grijnst, zelfs het gebouw:
'wacht maar mannetje, maandag ' Eindredacteur René Went, de collega die het
dichtst bij mijn hoofd en hart staat, sms't: ,,Ik denk wel dat het een aardig
dagje wordt. Enig nadeel wellicht: je bent middelpunt?" ,,Wel wennen voor een
zij-lijner", antwoord ik.

Zondag

Met Nadia, Milan, Yael en aanhang onderweg naar mijn vader. Milan rijdt. We
vieren zijn 86ste verjaardag met een lunch in Veere, aan de haven. Mijn vader is
veel woorden kwijt en het besef van tijd. Gisteren is verder weg dan veertig
jaar geleden.

Maar hij vindt het heerlijk. Natuurlijk. Zijn kinderen en kleinkinderen in de
buurt, naaste familieleden erbij. Tijdens de lunch plots muziek. Hij heeft zijn
mondharmonica meegesmokkeld en speelt De Klok van Arnemuiden. De oudere
generatie zingt mee. Een mooi, licht moment.

Kilometers maken. Naar Hilversum. Met Het Oog Op Morgen.

Voel mijn hart bonzen als de tune door de koptelefoon klinkt, als het buiten 20
graden is en ik binnenzit en een uur mag vullen. Ik kan wel wat met de
onderwerpen: Jack Nicholson en zijn aantrekkingskracht; de Mars der Beschaving.
En Dazzled Kid in de studio, Tjeerd Bomhof. Ogen dicht, koptelefoon op, de
muziek vult de rest van de wereld. Tjeerd vindt het geweldig. Het Oog! Mijn
afscheid! En ik ben een klein jongetje en vind het geweldig dat hij er is.
Dazzled Kid! Ik loop door de nacht naar mijn hotel, een paar centimeter boven de
grond. Kan niet goed slapen en dat is lastig

Maandag

want om half zeven staat de buffel voor de deur. Buffel: NOS-taal voor de
verslaggever die op locatie de rode draad door het Radio 1 Journaal weeft.

Appeltaart en dank voor de receptie, de schoonmakers, de catering. Interviews.
Paracetamol. Briefje voor alle NOS'ers; mail voor de buitenlandse
correspondenten. That's all folks! De iPhone trilt, zoemt en tingelt met
boodschappen. Maak mentale en echte foto's. Vasthouden.

En dan is het vier uur. Het applaus golft over de nieuwsvloer als ik vertrek.
Onwennig. Ik moet met opvolger Marcel Gelauff en Giselle mee in de auto naar een
terrasje aan de Amstel. Opeens komen Nadia, Milan, Yael en hun Matthijs, Esther
en Victor aangerend. Met brede glimlach en camera's. Ze nemen me mee in een
bootje. We varen op deze mooiste van alle zomerdagen over het IJ naar Hotel de
Goudfazant in Noord - dat is het enige wat ik zelf mocht bepalen.

Op de kade muziek, collega's, allemaal met stropdas (wegens hun stropdasloze
hoofdredacteur). Cameraploeg. Duurt even voor ik me durf onder te dompelen in
deze prachtige avond, die mooier is dan gedroomd. Feestelijk, echte woorden,
geen trage deftigheid. En Ad van Liempt die me een aantal hoeken van de kamer
laat zien. Ben selectief geweest met uitnodigen, maar iedereen die ik graag wil
zien, is er.

Nadia spreekt, over hoe het is kind van een hoofdredacteur te zijn, een vader
die weg is of weg moet of misschien zo wordt gebeld. Geen klacht, een liefdevol
verhaal. Na afloop sta ik daar met tranen en omhels haar.

Ik zie pas later dat veel anderen ook natte ogen hebben. ,,Ze zei: ik kan niet
zo goed speechen als de anderen. Maar vanaf de eerste zin ging ze recht naar je
hart", zegt een collega. Ik voel de hele avond een diepe trots voor drie
prachtige kinderen die eigenlijk een betere vader hadden verdiend.

Ik mag als laatste, na de warme behandeling door Margreet Dolman. Om te
voorkomen dat ik te veel praat, onderbreek ik mezelf via schermen - eerder
opgenomen. Kan het niet laten: heb voor iedereen het boekje Encore -Ten Afscheid
gemaakt. Over dat mooie vak en een beetje over mezelf.

Dinsdag

En nu is het voorbij, maar ik voel het nog niet. Ik zit op de grond, met
cadeautjes en kaartjes en herbeleef alles. 's Middags mail naar de redactie, met
speciale dank aan de liefdevolle samenzweerders. En de conclusie: ,,Ik kan wel
heel goed weggaan, maar helemaal verdwijnen hoef ik niet."

In de avond naar Helsinki. Dankzij onweer wordt 't drie uur 's nachts.
Jaarvergadering European Broadcasting Union. Ben nog tot november president van
de News Assembly.

Woensdag

Ochtend: Operations Council, toezichthoudend orgaan op Eurovision (van 't
nieuws, het Songfestival, de sport, de Spelen bijvoorbeeld). Over
wereldomspannende verbindingen in plaats van die ouderwetse satellieten. 's
Middags: proberen het bestuur van de EBU te overtuigen van de noodzaak radio, tv
en de rest samen te voegen, zoals bij ons. Radioverzet: zijn bang te verdwijnen
in het tv-geweld. Snap ik - wij ook meegemaakt - maar niet nodig, want
crossmediaal zijn werkt. Eind van de middag een besluit! Conform! 's Avonds:
champagne en buigingen voor de Japanners van HRK, voor hun ijzingwekkende
tsunamiverslaggeving. De EBU is heilzaam. Voel me nog niet in een zwart gat
gezogen. Want ik ben nu de vorige hoofdredacteur. Maar ik besta: BNN wil me
zaterdagnacht nog interviewen voor Radio 1.

Donderdag

Finland is Nokialand en een van de strategen van Nokia komt de jaarvergadering
opjutten. Ik vertel over de mobiele site van de NOS, de waarde van video (al dan
niet 'streaming') en dat nieuwsorganisaties niet meer groots en schijnend op een
berg staan, maar onderdeel zijn van ontelbare netwerken. Breedband is hier een
in de wet vastgelegd mensenrecht. ,,Als we dood gaan, wordt onze ziel als
digitaal pakketje naar de hemel getransporteerd, via internet", zegt collega
Ismo Silvo.

Verschillende collega's vragen of ik niet eens wat voor hen kan komen doen. Is
prettiger dan zij beseffen: door mijn zelfgekozen onzekerheden heen tekent een
deel van de toekomst zich al af, met potlood.

Vrijdag 1 juli

Ben voorzitter van de EBU-Taskforce Public Values. We gaan proberen kort aan te
geven waarom Publieke Media nodig zijn, als we zelf met z'n allen ook durven te
vernieuwen. Zie de Haagse kilte, die zich in veel landen openbaart, inclusief
rancuneuze elementen. Niet makkelijk. Leden denken verschillend over
journalistieke onafhankelijkheid. Eind dit jaar moeten we klaar zijn. Benieuwd
of ik de eindstreep haal, met dit verzet, verlammend mailverkeer en
Wichtigmacherei van grote leden. Op tijd naar bed. Morgen vroeg terug, Lief
Dagboek. Naar mijn 56ste verjaardag. Naar het land van Gedogen en Weinig Meer
Mogen. Naar het Niemandsland dat ik vanaf nu zelf moet inrichten - fijn en goed
om mezelf onder spanning te zetten.

Al 23 jaar bij NOS nieuws

Hans Laroes is geboren op 2 juli 1955  in Middelburg.

Na de School voor Journalistiek in Utrecht (1974-1978) werkte hij voor drie
regionale dagbladen: Provinciale Zeeuwse Courant, BN/De Stem en het Utrechts
Nieuwsblad.

Laroes is sinds 1988 werkzaam bij de NOS, als achtereenvolgens parlementair
verslaggever, redactiechef, adjunct-hoofdredacteur, plaatsvervangend
hoofdredacteur en hoofdredacteur. In 1991 werd hij in de buurt van het Haagse
Binnenhof neergestoken door een verwarde man.

Laroes volgde Nico Haasbroek op als hoofdredacteur, die in 2002 opstapte na een
meningsverschil met de redactie over de verslaggeving van de opkomst van Pim
Fortuyn.

Onder Laroes'  leiding werden alle nieuwsredacties van de NOS - Radio 1,
televisie, teletekst, internet - samengevoegd tot NOS Nieuws. Na de moord op
Fortuyn schreef hij in de memo Ten aanval dat Het Journaal de oude wijken in
moest om te achterhalen wat er leefde bij 'de gewone man'.

In 2005 kwam Laroes in conflict met de toenmalige NOS-correspondent in de
Verenigde Staten, Charles Groenhuijsen. Groenhuijsen noemde zijn hoofdredacteur
in een e-mail een 'Schnabbelgestapo' na onenigheid over nevenactiviteiten.

Laroes woont alleen. Hij heeft twee dochters, Nadia (23) en Yael (18), en een
zoon Milan (21).

LOAD-DATE: July 1, 2011

LANGUAGE: DUTCH; NEDERLANDS

GRAPHIC: 'De deuren open en in debat. Zo wil ik de NOS graag nalaten.'
Foto's Vincent Mentzel

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              115 of 200 DOCUMENTS



                                NRC Handelsblad

                              2 juli 2011 zaterdag

Van de onschuld is niets meer over;
Rechtsstaat

BYLINE: Folkert Jensma

SECTION: Opinie & Debat

LENGTH: 710 woorden


De Hoge Raad liet vorige maand  onverwacht de smaadveroordeling van opiniepeiler
Maurice  de Hond in stand. Deze bekende  Nederlander vertelde overal  dat de
zogenoemde 'klusjesman' de echte  dader is van de Deventer moord.  Er was immers
een ander veroordeeld en  wel  onherroepelijk. De Hoge Raad vond dat De Hond een
,,grove en onherstelbare inbreuk op  de persoonlijke levenssfeer"  pleegde.
Daarbij werd expliciet meegewogen dat De Hond een  bekende  Nederlander is met
mediamacht. De  klusjesman hoeft  als gewone burger  niet te accepteren steeds
verdacht te  worden  gemaakt. De Hond had dus  geen volledige vrijheid van
meningsuiting. Zijn kritiek werd ingeperkt omdat dat  ,,nodig is  in een
democratische samenleving",  zoals de juridische maatstaf luidt.

Je mond moeten houden in het  belang van de rechtsstaat, dat  horen  we niet
vaak. Geen enkele uitlating  van Geert Wilders  bleek vorige week  immers
strafbaar.  De rechtbank Amsterdam gaf hem in het belang van het godsdienstdebat
vrijwel  een blanco cheque. Maar het  arrest-De Hond van de Hoge Raad   laat
zien dat Bekende Nederlanders  zich soms wél moeten matigen: als  ze gaan
doe-het-zelven in strafzaken.

Dergelijke stemmen gaan vaker op. Vorige maand publiceerde de Bredase  jurist
Peter Schouten het boek Trial by  media, waarin hij meer  beperkende
maatregelen  bepleit. Wie in een  groot strafproces  verdachte wordt is
vogelvrij, luidt zijn stelling. Van de aanname van onschuld is in het publieke
domein niets meer over. Wie  had  bij  Robert M. (Hofnarretje), DSK
(kamermeisje) of Benno  L. (zwembad)  nog de indruk dat ze neutraal werden
gepresenteerd? Het frame dat  media hanteren is 'schuldig' - en  het  Openbaar
Ministerie is die invalshoek graag  van  dienst. Het recht dat de verdachte
beschermt, een  eerlijk proces  garandeert en de rechter vrije ruimte biedt,  is
verdampt.

Schouten bepleit daarom een  snelprocedure voor smaadzaken,   zodat laster
,,afgestopt" wordt.  Een  strafbepaling voor wie  ,,stellige publieke
uitlatingen" doet over de  schuldige in zaken  waar de rechter  nog mee bezig
is. Het negeren van  een uitzendverbod, zoals Peter R. de  Vries deed, moet
zelfstandig strafbaar  worden. Met celstraf, wegens  ,,expliciete minachting
voor het  gezag van de rechter".   Voorafgaand  aan  arrestaties moeten
voortaan de  profielpagina's van de verdachte op  sociale media  als Facebook en
LinkedIn worden gesloten. Zodat media en burgers geen beelden en teksten kunnen
plunderen voor hun  'mediaproces'. Ook het Openbaar  Ministerie zou verdachten
minder  vlot dan nu in een kwaad daglicht   moeten stellen. Bij persconferenties
van politie, burgemeester en officier  dient de advocaat aanwezig te zijn.
Die zou een ontlastend betoog kunnen  houden. De integriteit van het
strafproces staat op het spel. En  het  vrij functioneren van de rechter,
tenslotte ook een mediaburger.

Als een uit de hand gelopen mediastrafzaak wordt door veel juristen inmiddels de
kwestie 'zwemleraar' gezien. Deze Benno  L. maakte  zich schuldig aan onzedelijk
betasten en fotograferen. Maar na zijn  aanhouding vertelde het OM penetratie
,,niet  uit te sluiten". Waarna  in veel media het begrip 'verkrachting'  opgang
deed. Op de persconferentie spraken autoriteiten zonder reserve hun 'woede'  en
'boosheid' uit.  Het boze publiek kreeg zo gelijk en de rechter werd alvast
toegesproken.  Vorig jaar schreef  strafdocent Lonneke Stevens (UvA)  in het
Nederlands Juristenblad al dat de media nu zo krachtig zijn dat het ,,irreëel"
is om  te denken dat de rechter  zich nog  buiten die invloed kan plaatsen.

Toch is het kenmerk van een eerlijk proces dat de verdachte onschuldig is totdat
de rechter van  diens schuld overtuigd raakt.  De  vrije ruimte die daarvoor
nodig is  wordt echter platgewalst.  Zowel  Schouten als Stevens vindt dat de
overheid de plicht  heeft om de publieke opinie niet te laten ontsporen. Dat 'de
media'  aan de haal gaan   met strafzaken is inmiddels een vast  gegeven. Maar
hoe kan het eerlijke  strafproces erna nog overeind   worden gehouden? De
geesten worden  rijp (gemaakt) voor  maatregelen.

Wilt u reageren? Dat kan op: http://nrc.nl/rechtenbestuur

In strafzaken is de hoogste rechter bereid kritiek te smoren van Bekende
Nederlanders

LOAD-DATE: July 1, 2011

LANGUAGE: DUTCH; NEDERLANDS

GRAPHIC: folkert

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              116 of 200 DOCUMENTS



                                NRC Handelsblad

                              2 juli 2011 zaterdag

'In elke dikkerd zit  een slank  persoon'

BYLINE: tekst Rinskje Koelewijn foto's Bob van der Vlist

SECTION: Lux

LENGTH: 1861 woorden

SAMENVATTING

Bij een broodje zalm en een glaasje water vertelt Weight Watchers-directeur
Jeanine Lemmens over afvallen in groepsverband. 'Wat eet ik en waarom?'

VOLLEDIGE TEKST:

ijna iedereen kent het wel. Toch? Weight Watchers. Afvallen in groepsverband.
Elke week wegen, punten tellen. Maar weet iemand nog dat een glas bier of fris
vier punten is, en melk maar drie? Onze moeders misschien. Zo vanaf de jaren
zeventig was het afvalprogramma dat uit Amerika overkwam behoorlijk bekend in
Nederland. Het was een van de eerste en weinige diëten in de tijd dat vrouwen
(en mannen) nog iets te dik waren, en niet veel te te dik, zoals nu.

Per week zijn er 50.000 Weight Watchers-bijeenkomsten, waar bijna anderhalf
miljoen afvallers naar toe komen. Dat zijn de cijfers wereldwijd, in Nederland
zijn er 300 wekelijkse bijeenkomsten, met elk 25 deelnemers. Maar toch, zegt
directeur Jeanine Lemmens: ,,Als een fotocursus zoveel deelnemers had, was die
zéér succesvol." Zij is sinds 2006 directeur Benelux en ik lunch met haar bij de
Harbour Club in Den Haag. En, om alle grappen vast voor te zijn: we hebben niet
zoveel gegeten, maar dat kwam omdat we al om elf uur hadden afgesproken en we
allebei nog geen honger hadden.

Weight Watchers doet wat oubollig aan. Een beetje zoals die sessies van de
Anonieme Alcoholisten in Amerikaanse films. ,,Ik ben ..., en ik eet te veel."
Weet je wat de man van Jeanine Lemmens zei toen ze gevraagd werd directeur te
worden? ,,Ik dacht dat jij een carrière had." Ze was toen 36 (nu 41),
afgestudeerd aan de Hogere Hotelschool, doctorandus in de bedrijfskunde en
afgestudeerd registeraccountant, had een topbaan bij Ernst & Young en zat daarna
in het management van Center Parcs Europe.

Weight Watchers had een suf imago, dat vond ze zelf ook. ,,Het bedrijf had een
generatie misgelopen, die van mij namelijk." Sonja Bakker met haar dieetmethode
voor de gewone man gaf de doodklap. Wie zou er nog gaan weightwatchen nu
sonjabakkeren bestond? Inderdaad, niemand. Jeanine Lemmens zegt het zo: ,,Weight
Watchers had niet alleen een imagoprobleem, maar ook een relevantieprobleem."

Jeanine Lemmens werd gevraagd de scherven te ruimen. Dat wou ze wel. Weight
Watchers is een Amerikaans, beursgenoteerd bedrijf met een wereldwijde omzet van
1,54 miljard dollar, de omzet in Europa ligt rond de 237 miljoen. Het was dus
wel degelijk een goede carrièremove. De andere reden was dat eten haar mateloos
interesseert. Ze ging ervoor naar de hotelschool, ze leerde het klaarmaken en ze
eet het iets te graag op. ,,Ik ben twee keer in korte tijd twintig kilo
aangekomen." Dat gebeurde telkens als ze stage liep voor de hotelschool, in
Zwitserland en in Duitsland. ,,Nee, ik was niet eenzaam of ongelukkig. Maar wel
18 en voor het eerst ver van huis. Alle remmen los." 's Avonds nog even de
koelkast induiken om te kijken of er nog wat eetbaars was. De verleidingen van
de keuken, met chef-koks die alleen kookten met lekker veel boter en volle room.
Die haar weleens zouden leren hoe je  echt lekkere mayonaise maakt. ,,Zo werd er
in die tijd gekookt. Verrukkelijk en verschrikkelijk tegelijk."

Haar twee zussen zijn nooit echt dun geweest, zij wel. ,,Ik ben lang, deed
vroeger aan volleybal en hoor slank te zijn."  Ze viel af door alle boeken over
voeding en dieet te lezen die ze kon vinden. ,,Magisch vond ik dat." En door de
Weight Watchers-puntenlijstjes van haar moeder in te vullen. Op basis van het
aantal calorieën kregen etenswaren een aantal punten. Een vrouw van 1,72 meter
mag bijvoorbeeld 29 punten per dag 'eten'. Sinds een jaar baseert Weight
Watchers de punten niet meer op calorieën  - ,,Want de ene calorie is de andere
niet" - maar op de hoeveelheid vezels, eiwitten en koolhydraten in eten. Fruit
en groente (vezels en vitamine) leveren wel calorieën, maar zijn zo gezond en
voedzaam dat ze nul punten krijgen. Die mag je onbeperkt eten. De nieuwe punten
heten nu ProPoints, maar je moet ze nog steeds tellen.

Voor de tien kilo die ze overhield na de bevalling van haar tweede dochter, nu
2,5 jaar geleden, ging Jeanine Lemmens voor het eerst zelf naar Weight Watchers.
,,Al onze 120 coaches die bijeenkomsten leiden en deelnemers begeleiden zijn
zelf ervaringsdeskundigen. Ik kwam van buitenaf, de meesten dachten dat ik
daarom niet kon weten hoe het is om dik te zijn en hoe moeilijk het is af te
vallen." Dus ging ze, terwijl ze dacht alles over eten en diëten te weten, op
woensdagochtend naar een groepje in Den Haag, waar ze woont. ,,Natuurlijk zag ik
ertegen op. Ik wist dat er alleen vrouwen zouden komen, want 90 procent van onze
leden is vrouw. Wie kunnen er op woensdagochtend? Huisvrouwen. Wat ging ik daar
doen? Kletsen? Pfff, dat doe ik wel met mijn vriendinnen." Ze trof er werkende
moeders, met wie ze inderdaad bevriend raakte. En net als elke andere Weight
Watcher stond ze, voor de bijeenkomst begon, eerst op de weegschaal. Dat gebeurt
niet en plein public, maar heel discreet met alleen de coach als getuige. ,,En
net als iedereen was ik doodzenuwachtig voor dat weegmoment." En ook zij sloeg
de bijeenkomst vlak na Pasen liever over, omdat ze meer tijd nodig had om op
gewicht te komen. Leerde ze smoesjes herkennen - 'Ik ben zoveel aangekomen door
het sporten. Spieren zijn zwaar'. ,,Ik heb een sensor ontwikkeld voor de
vrolijke dikzak, die uitstraalt dat dik zijn juist heel gezéllig is. Gelooft die
het zelf? In elke dikkerd zit een slank persoon die naar buiten wil. Mensen
zetten hun leven stop: 'Ik ga een partner zoeken als ik dun ben.' 'Als ik weer
in een bikini pas, ga ik met vakantie.'

Zelf is ze nu op gewicht. Na de zwangerschap had ze een BMI van 24. Met de body
mass index kan worden berekend of iemand een gezond gewicht heeft. Een vrouw van
1,72 meter mag tussen de 59 en 72 kilo wegen, dat komt overeen met een BMI
tussen de 18 en 25.  ,,Maar geloof me, met een BMI van 25 ben je misschien wel
gezond, maar niet gelukkig. Je hebt ook nog zoiets als een esthetische norm." Nu
is haar BMI ,,21 zoveel". En, zegt ze, er is niets dat ze niet eet. ,,Ik ben wel
altijd in mijn achterhoofd aan het rekenen. Als ik nu uitgebreid lunch, dan
compenseer ik dat meteen vanavond bij het eten." Dat zal niet hoeven. Na twee
glaasjes Spa, kiest ze een broodje met zalm van de kaart.

Weight Watchers, zegt ze, is het meest bekende dieet ter wereld, ook al is het
geen dieet. ,,Alleen al zeggen dat je opdieet gaat, impliceert dat je er ook
weer af kan." Diëten, zegt ze, leidt onherroepelijk tot jojoën, tot frustraties
en als je het maar lang genoeg doet tot tekorten. ,,Weightwatchen is een manier
van leven. Om af te vallen, moet je je hele levenstijl omgooien. Altijd. Als je
thuis bent, op je werk, op een feestje of met vakantie, waar sommige mensen
rustig negen kilo aankomen. Je moet altijd een keuze maken. Wat eet ik en waarom
doe ik het?" Vandaar dat Weight Watchers die groepssessies zo belangrijk vindt.
,,Daar vind je steun. Ook als je allang dun bent, kun je er nog heen om kennis
op te doen of om te praten over hoe moeilijk je het soms vindt. Die groepsaanpak
helpt. Mijn moeder heeft een heupoperatie gehad. De revalidatie ging in
groepsverband. Hup, allemaal die trap op. Niemand wil achterblijven."

Even zou je vergeten dat Jeanine Lemmens ook gewoon een commerciële ondernemer
is. Onder haar leiding is Weight Watchers Benelux weer opgebloeid, vooral in
België is de methode populair. Daar zijn ruim 160 coaches en zeker 600
'meetings' per week. ,,In sommige landen en culturen past ons merk beter. De
groepsaanpak ligt de Belgen van nature beter."  In Nederland wordt er bovendien
meer gevochten om de diëter.  Daarom heeft Jeanine Lemmens ervoor gezorgd dat er
net het  boek In lijn met je leven van Weight Watchers is verschenen, het eerste
in Europa. ,,Mensen die willen afvallen, gaan zich eerst oriënteren. Dat doen ze
op internet, en in de boekwinkel. Je kunt trouwens ook online lid worden en zo
een 'puntenbudget' voor de week ontvangen, recepten downloaden en contact
onderhouden met een coach." Hoeveel onlineleden er zijn, mag Jeanine Lemmens
niet zeggen - dat komt door die beursnotering in Amerika. Maar het zijn er per
jaar ongeveer 20.000 tot 30.000.

Zodra Jeanine Lemmens over Weight Watchers praat, begint ze steeds meer Engelse
woorden te gebruiken. Komt vast door het Amerikaanse moederbedrijf en de
internationale congressen die ze bezoekt. Ze zegt bijvoorbeeld dat de society
onze grootse enemy is. Zij denkt dat onze omgeving met altijd overal eten
obesitas stimuleert. Een van de onderwerpen van het jaarlijkse obesitascongres
in Istanbul waar ze deze maand was: kan de mens eten weerstaan? Dit is wat uit
recent Amerikaans onderzoek blijkt: ,,Bij de ingang van de bioscoop gaven
wetenschappers mensen gratis popcorn. De popcorn was heimelijk geprepareerd
waardoor die bijna-bedorven smaakte. Alles op natuurlijk." Nog zoiets: ,,Ik ben
de doelgroep voor eten on-the-go. Altijd onderweg, alles snel snel. Ik val in
vakanties juist af, omdat ik dan eindelijk tijd heb om op te letten wat ik eet."

Als je goed oplet, zegt ze, zijn er overal prikkels die je doen eten. ,,Op mijn
bugaboo-kinderwagen zat een cupholder. Daar kan een flesje water in, maar ook
een take-out cappuccino." Of het mandje brood met boter of olie dat in
restaurants ongevraagd wordt neegezet. ,,Argeloos eet je het op. Waarom? Je gaat
toch niet naar een restaurant om brood te eten?" Weight Watchers geeft mensen de
strategieën om te navigeren in de wereld van overvloed. ,,Vraag de ober het
broodmandje mee te nemen als je van jezelf weet dat je het altijd leegeet."

Als het aan Jeanine Lemmens ligt, verkoopt ze die tools om weerstand te bieden
aan verleidingen aan nog veel meer mensen. Aan bedrijven. De NS en het
ministerie van Justitie huurden al een coach van Weight Watchers in om tijdens
de lunchpauze in de kantine te vertellen over de methode. ,,Zo leuk, collega's
die ineens allemaal de geest krijgen en gezonder gaan leven." Nee, nee, schudt
ze haar hoofd. ,,Juist niet het aanbod in de kantine aanpakken. Je verandert je
eigen gedrag. De wereld om je heen verandert toch niet."

Weight Watchers wil naar China, Oost-Europa, Zuid-Amerika, waar de dieetmarkt
nog klein is en de mensen dik.  Kinderen zijn ook een ,,huge doelgroep", maar
wel een lastige. ,,De wetenschap is er nog niet uit of het zinvol is om kinderen
te laten afvallen." Er bestaat wel een ,,family-approach", waarbij ouders wordt
uitgelegd dat ze zelf ook minder achter een beeldscherm moeten zitten, als ze
dat van hun kind verlangen. ,,Niet zelf met chips en bier voor de tv en tegen je
kind zeggen 'neem jij maar een lekker appeltje'."

CV

Geboortedatum en plaats Kampen, 5 april 1970

Burgerlijke staat gehuwd sinds 2001, 2 dochters

Opleiding Hogere Hotelschool Den Haag, Bedrijfskunde Nyenrode University,
Register Accountant Erasmus Rotterdam

Eerste baan assistent-accountant Ernst & Young Den Haag

Huis(en) in Den Haag

Favoriete boek Geert Mak, In  Europa

Favoriete film The Devil Wears Prada

Favoriete muziek allerhande lounge

Onmisbaar ding hair straightener

Favoriete gerecht Eggs Florentine bij Brasserie Rue 57, New York

De rekening

The Harbourclub

Dr Lelykade, Scheveningen

4 Sourcy Rood 11,00

2 Ciabatta Zalm 19,90

Totaal 30,90

LOAD-DATE: July 4, 2011

LANGUAGE: DUTCH; NEDERLANDS

GRAPHIC: Jeanine Lemmens op het strand van Scheveningen: 'Net als iedereen was
ik doodzenuwachtig voor dat weegmoment.'

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              117 of 200 DOCUMENTS



                                NRC Handelsblad

                              2 juli 2011 zaterdag

Kabinet in crisistijd wacht op confrontatie

BYLINE: Tamminga en Schinkel; MENNO TAMMINGA

SECTION: Economie

LENGTH: 585 woorden


Dat wordt botsen. Maar wanneer? Achter drie scènes aan de Haagse
onderhandelingstafels doemen frappante parallellen op.

Scène 1: werkgevers en vakbeweging sluiten in crisistijd groot akkoord over
nijpende sociale kwestie. Critici en sceptici nemen in het debat het hoogste
woord. Wat hebben jongeren en ouderen hieraan?

Scène 2: aan het Binnenhof regeert een jeune premier met krappe meerderheid.
Bezuinigen, tekort reduceren, overheid krimpen.

Scène 3: demonstraties van boze burgers intensiveren nu de bezuinigingen
beginnen te bijten. De ME en de rechter staan klaar.

De scènes verbeelden de staat van sociaal-economisch Nederland. Kernwoorden?
Pensioenakkoord. Mark Rutte. De Amsterdamse voorzieningenrechter die dinsdag de
werkstaking in het openbaar vervoer in drie grote steden ondanks schade en
overlast niet onrechtmatig vond. Dus reden ov-werkers woensdag naar Den Haag,
maandag stonden kunstactivisten daar, later nog 8.000 medewerkers in de
geestelijke gezondheidszorg.

Stuk voor stuk voor stuk zijn het ook scènes uit 1982/83. Toen: de
crisisbezuinigingen van Ruud 'shock' Lubbers. Toen: het akkoord van Wassenaar
(1982) waarin werkgevers en vakbonden arbeidstijdverkorting en loonmatiging
afspraken om massawerkloosheid en winsterosie te bestrijden.

Na Wassenaar de victorie. Het akkoord geldt als de wedergeboorte van het
consensusmodel, later het 'poldermodel', dat de weg vrijmaakte voor de banen-,
beurs- en huizenhausse in de jaren negentig.

Maar verdrongen uit het collectieve geheugen is dat de consensus in 1983 werd
gevolgd door de langste en een van de grimmigste stakingen in de publieke
dienstverlening van de laatste zestig jaar. Geen post, geen trein, ophopend
huisvuil. De stakers reageerden op de verlaging van de ambtenarensalarissen en
sociale uitkeringen met 3 procent. Na weken van stakingen begonnen rechters
verdere acties gezien de maatschappelijke schade te verbieden. Rust keerde weer.

Nu broeit het opnieuw. Nederland van toen is Griekenland nu. In Amerikaanse
staten leidt snoeiwerk in ambtenarenpensioenen tot bittere politieke conflicten.
In het Verenigd Koninkrijk, waar een conservatief-liberale regering eerder met
bezuinigen begon, staakten afgelopen week de ambtenaren.

Hoe gaat het hier? De CAO-onderhandelingen bij de rijksoverheid waar het kabinet
een nullijn biedt voor 2011 en 2012 liggen al maanden stil. De vakbonden stoken
de actiebereidheid wat op, maar onderhandelen via de vakcentrales in wezen nog
door met het kabinet over pensioenzekerheid.

In de publieke sector is de onderhandelingspositie van de bonden sterk. Het
aantal vakbondsleden is hoog, zo rond een derde van de werknemers, dat is twee
maal zo veel als in de marktsector. Maar de werkgelegenheid in de sector
openbaar bestuur & overheidsdiensten krimpt volgens het CBS al vier kwartalen
achtereen. Er zijn (nog) 529.000 banen, een daling van 8.000 in een jaar tijd.
Meer teruggang is nabij als de kabinetsplannen om ministeries en diensten in te
krimpen omgezet worden in concrete reorganisaties.

Elk kabinet in crisistijd moet op een gegeven moment de confrontatie aan. Wie
heeft de macht? Maar ministers strijden niet graag tegen hun eigen mensen. En je
proeft huiver bij de bonden in publieke sector om hun macht te etaleren. Zijn
hun leden de nieuwe kunstenaars? Thuis populair, maar ongeliefd bij burgers als
Henk en Ingrid? Hoe eerder daarover duidelijkheid is, hoe beter. Eerste kans:
eind september, bij de begroting.

Bezuinigingen, demonstraties, boze burgers, de ME en de rechter staan klaar

LOAD-DATE: July 4, 2011

LANGUAGE: DUTCH; NEDERLANDS

GRAPHIC: MennoTamminga1

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              118 of 200 DOCUMENTS



                                NRC Handelsblad

                              2 juli 2011 zaterdag

Troostrijk lachen om verwende meisjes

BYLINE: Rosan Hollak

SECTION: Media

LENGTH: 1238 woorden

SAMENVATTING

Realityprogramma's over rijke meisjes en vrouwen doen het goed. Vooral als ze
het zonder luxe moeten doen. Dan blijken ze veel hulpelozer te zijn dan wij arme
mensen. Hun aanstellerij is vreselijk. En heerlijk.

VOLLEDIGE TEKST:

'Hey bitch'. Na het verschijnen van de Amerikaanse realityshow The Simple Life,
waarin rijkeluiskinderen Paris Hilton en Nicole Richie zonder luxe op het
Amerikaanse platteland moeten overleven, werd deze begroeting een begrip onder
fans.

Ruim 13 miljoen Amerikanen keken vanaf eind 2003 naar het geklungel van de
blonde achterkleindochter van hotelmagnaat Conrad Hilton en de adoptiedochter
van zanger Lionel Richie. Om een maand door te brengen bij de Leding Family in
Altus, Arkansas moesten de dames - die elkaar continue met 'bitch' aanspreken -
hun rijkeluisleven, samen met hun mobiele telefoons en creditcards, achterlaten.
Hun verblijf op de boerderij werd een ramp: koeien werden opgejaagd, liters melk
verspild, plattelanders geschoffeerd. Van het programma, waarbij de meiden
overigens nauwgezet de aanwijzingen uit een script volgen, zijn in de VS
inmiddels vijf seizoenen uitgezonden.

The Simple Life heeft vele dochters. Het programma bleek het begin van een trend
die op dit moment volop te zien is op de Nederlandse commerciële zenders.

Er kwamen ook Nederlandse varianten. RTL trok veel kijkers met Echte Gooische
meisjes, Echte meisjes in de jungle en dit jaar Fortuinlijke vrouwen. Uit
cijfers van Stichting KijkOnderzoek blijkt dat minstens tweederde van de kijkers
bestaat uit vrouwen en dat zowel hoog- als laagopgeleiden de series volgen.

Ondanks het ruime aanbod komt RTL 5 maandag met een nieuwe Amerikaanse show. In
You're Cut Off! krijgen negen ultraverwende material girls, die denken dat ze
auditie doen voor de realityshow The Good Life, van hun familieleden te horen
dat ze voor acht weken worden opgesloten in een huis waar ze een bestaan moeten
leiden als 'gewone Amerikanen'.

In de eerste aflevering van de serie - in Amerika trok deze uitzending vorig
jaar slechts 629.000 kijkers - knallen de siliconentieten, de scherpe nagels en
de high heels meteen van het scherm. Zo wordt de kijker geïntroduceerd in het
leven van modepoppetje Erica, die zichzelf een 'echte prinses' noemt, dagelijks
een ander kroontje draagt en een helderziend hondje heeft. Ook maken we kennis
met Jewish princess Jessica uit New Jersey die met een vet Soprano-accent
uitlegt dat ze verslaafd is aan sigaretten en de zonnebank.

Zoals wel vaker bij dit soort reality-formules begint de serie met 'coach Laura'
die de dames bij aankomst een aantal huisregels uitlegt. Tot hun grote schrik
krijgen de prinsesjes te horen dat ze een deel van de inhoud van hun koffers
moeten achterlaten op de stoep voor de deur. Alleen het meest noodzakelijke mag
mee naar binnen. ,,Wie het eerst met zijn hervulde tas het huis betreedt, kan
ook als eerste een slaapplaats kiezen", vertelt de coach. Waarna, onder
hysterisch gegil, de stoep bedolven raakt onder een berg lippenstiften, jurkjes
en slipjes.

Vooral voor Erica blijkt deze eerste opdracht al bijzonder lastig.  Pas als de
schemering is ingetreden stommelt ze op hoge hakken met haar zwaargevulde
plunjezak over de stoep richting de deur.

Binnen is inmiddels de pleuris uitgebroken: de dames zijn erachter gekomen dat
ze twee kleine slaapkamers met elkaar moeten delen. ,,Mijn schoenenkast is
groter dan deze hele kamer!" Als daarna ook nog duidelijk wordt dat de material
girls zelf zullen moeten koken, is het huis echt te klein.  Gia -I don't even
know what colour my kitchen is -  krijgt een appelflauwte zodra ze iets hoort
over het bakken van een ei. Chrissy heeft een simpele oplossing voor het
probleem: ,,Koken? Dat nooit. Ik denk dat ik ga verhongeren."

Heerlijk. Of vreselijk? Waarom is het leuk om te kijken naar een stelletje rijke
excentriekelingen die er in het gewone leven of in primitieve omstandigheden
niks van bakken? The Simple Life was vooral bedoeld als komedie. Tv-producent
Peter Chernin wilde met de realityshow een alternatief bieden voor de
traditionele sitcom-formule. Maar uiteindelijk draait het, net als bij al die
andere spin-offs, niet alleen maar om de lach.

Voor de meeste toeschouwers is het een bevredigende bezigheid om te observeren
hoe de rijken als hulpeloze insecten met hun pootjes in de lucht bungelen zodra
ze worden geconfronteerd met alledaagse beslommeringen. Ergens, in ieder mens,
schuilt immers de angst dat de buurman wellicht beter boert en dus ook werkelijk
een zorgeloos leven leidt. Zeker in tijden van economische crisis  is het
belangrijk om deze sluimerende gevoelens te ontkrachten. En dus is het maar wat
fijn als er door de gemiddelde hardwerkende burger vanaf de bank gekeken kan
worden naar een stel naïeve wichten die gillend wegrennen van hard bevroren
kippen in de keuken.

Maar er is meer. Want waarom vinden vrouwen het fijn om andere vrouwen tegen
elkaar te zien bitchen? Het antwoord is terug te voeren naar de schoolbanken.
Iedereen kent immers het fenomeen van het populairste meisje van de klas waar de
rest omheen zoemt. De strijd om populariteit op de middelbare school is groot,
machtsspelletjes worden gespeeld, zielen gekwetst. Het is een omgangswijze die
in het volwassen leven vaak ook nog een rol speelt, maar dan minder zichtbaar
is.

En juist daarin schuilt de kracht van deze realityshows: al die puberale
egotripperij wordt nog eens opnieuw, in volle hevigheid, uitgevochten. Alleen
kun je nu naar dat onvolwassen gedrag kijken, onbedreigd en veilig vanaf de
bank, zonder zelf voor bitch te worden uitgemaakt.

Bovendien valt er smakelijk om te lachen. Want uiteindelijk is het egoïsme dat
deze kindvrouwtjes tentoonspreiden ronduit bespottelijk. Zo zegt Gia in de
eerste aflevering van Your Cut Off! over Erica: ,,Zij wil de bijenkoningin zijn.
Maar er is er maar eentje, en dat ben ik."

Overigens heeft deze serie, in tegenstelling tot een programma als Fortuinlijke
vrouwen ook een 'educatief element'.  Bij You're Cut Off! houdt coach Laura een
aantal therapeutische sessies om de verwende nestjes te doen inzien dat het in
het leven niet slechts draait om gadgets. Hun opvoeding heeft ze iets anders
geleerd.  De bedoeling van deze Oprah-achtige praatsessies is dat de dames
daadwerkelijk tot zelfinzicht komen en het materialisme van hun schouders zullen
schudden.

Maar wij als voyeur weten natuurlijk wel beter: eenmaal terug in hun
rijkeluisleven zullen ze rustig doorgaan met hun verwende prinsessengedrag. Die
sessies helpen geen snars. Die zijn er slechts voor ons, zodat wij ons nog wat
meer kunnen verlekkeren aan zoveel leeghoofdigheid en uiteindelijk, met een
tevreden gevoel, de uitknop op de afstandsbediening kunnen indrukken. Weg van al
die bitches, terug naar ons eigen simpele leven.

Hulpeloze meisjes

In navolging van de Amerikaanse tv-serie Desperate Housewives (2004), zijn tal
van realitysoaps bedacht over het leven van rijke vrouwen die met hun families
in besloten gemeenschappen wonen. In 2006 kwam The Real Housewives of Orange
County, al snel gevolgd door The Real Housewives of New York City (2008), New
Jersey (2008), Atlanta (2008) en Beverly Hills (2010).  In Nederland kwam RTL 5
in 2008 met Echte Gooische meisjes, daarop volgde in 2011 Fortuinlijke Vrouwen .
Recent heeft RTL 5 programma's ontwikkeld waarin verwende meisjes opdrachten
moeten uitvoeren: Echte Gooische meisjes in de bijstand (2009) en Echte meiden
in de jungle (2011).

LOAD-DATE: July 1, 2011

LANGUAGE: DUTCH; NEDERLANDS

GRAPHIC: Presentator Laura Baron met de deelneemsters van 'You're Cut Off!',
vanaf maandag bij RTL 5. Erica Rose (links van Baron) heeft een  helderziend
hondje.
Hilton en Richie
AP/E! Networks
De actrices van de ABC-serie 'Desperate Housewives'.
Dames van 'The Real Housewives of Beverly Hills' met o.a. Kim Richards, de tante
van Paris Hilton.
De echte Gooische meisjes van RTL 5.
De 'junglemeiden' met Quintis Ristie.

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              119 of 200 DOCUMENTS



                                NRC Handelsblad

                             30 juni 2011 donderdag

Kamerlid is buiten Kamer    slechts een gewone burger

SECTION: Opinie

LENGTH: 828 woorden

SAMENVATTING

Politici moeten in het belang van het publieke debat kunnen zeggen wat zij
willen, is sinds de berechting van Wilders het devies, maar er wordt te licht
omgesprongen met de grondwettelijke immuniteit van Kamerleden, betoogt P.P.T.
Bovend'Eert.

VOLLEDIGE TEKST:

Sinds  de berechting van PVV-leider Geert Wilders rijst de vraag of Kamerleden
en andere politici  een bijzondere positie innemen in het  openbare debat.
Moeten zij meer speelruimte   hebben in het uitdragen van  hun politieke
opvattingen? Tot nu  toe wordt steeds verwezen naar het voor  de  vrijheid van
meningsuiting  belangrijke openbare debat en het  feit dat politici daarin een
grote rol spelen.

Hoewel deze tot nu toe is onderbelicht, is  het nuttig  om  een blik  te werpen
op de  grondwettelijke regeling van de parlementaire immuniteit van politici
(artikel 71 van de Grondwet).  Deze wet kan licht werpen op de vraag of politici
inderdaad zo veel mogelijk  moeten blijven gevrijwaard van strafrechtelijke
vervolging, of dat    zij als elke andere burger in het  openbare leven
strafrechtelijk aansprakelijk  zijn voor hun doen en  laten.

Artikel 71 bepaalt onder meer dat  leden van de Staten-Generaal niet in  rechte
kunnen worden vervolgd of  aangesproken voor wat zij hebben gezegd in de
vergaderingen van de Eerste en de Tweede Kamer. Het uitgangspunt  van deze
parlementaire immuniteit  is dat politici zich in de  vergaderingen van het
parlement  vrij kunnen uitspreken. Zij moeten  niet door vrees voor de rechter
worden weerhouden om  te zeggen wat  zij wensen uit te  spreken in het openbaar.

Deze parlementaire immuniteit vrijwaart Kamerleden maar in  zeer beperkte mate
van strafvervolging. De grondwetgever heeft die immuniteit - bij de invoering
ervan,   in  1848 - uitdrukkelijk niet verder willen uitstrekken dan tot de
beraadslagingen in het parlement. Een verdere  uitsluiting of beperking van
strafrechtelijke aansprakelijkheid van  Kamerleden door de wetgever of  door de
rechter  zou ongrondwettig zijn.

In 1848  nam de grondwetgever op deze manier nadrukkelijk  afstand van de
oorspronkelijke strekking van de parlementaire immuniteit ten tijde van de
Franse periode. Toen gold voor de volksvertegenwoordigers het persoonlijke
privilege  dat zij nooit konden  worden vervolgd  voor wat zij,  in of buiten
het parlement,  in woord of geschrift, tot  uitdrukking brachten in de
uitoefening van  hun functie.

De grondwetsgeschiedenis maakt  dus duidelijk dat de Grondwet ervan  uitgaat dat
Kamerleden buiten de  vergaderingen van de Staten-Generaal op dezelfde wijze
strafrechtelijk  aansprakelijk horen te zijn als elke  burger. Daarom  moet de
gedachte worden verworpen  dat Kamerleden meer speelruimte  zouden moeten hebben
dan 'gewone  burgers' ter zake van politiek  geïnspireerde gedragingen buiten
het parlement.

Het  uitgangspunt moet zijn dat politici  in een openbaar debat weliswaar een
belangrijke rol  vervullen,  maar dat zij naar dezelfde  - strafrechtelijke -
maatstaven als elke burger moeten worden  beoordeeld voor zover  hun gedragingen
neerkomen op belediging, discriminatie of haat zaaien. Het vonnis van  de
Amsterdamse rechtbank in de  zaak-Wilders miskent deze implicatie van de
grondwettelijke regeling  van de immuniteit.

Bovendien stond   bij de totstandkoming  van de parlementaire immuniteit in
1848 de gedachte voorop dat  Kamerleden zich dienden te gedragen, binnen en
buiten  het parlement. Alleen de instantie die daarop moest  toezien,
verschilde.

Het parlement  moet ervoor waken dat van de immuniteit geen misbruik wordt
gemaakt.  Het Reglement van Orde treft diverse  voorzieningen voor de
Kamervoorzitter om op te treden tegen Kamerleden die over de schreef gaan.

De laatste jaren vertoont dit toezicht op Kamerleden tekortkomingen, zowel
binnen  als buiten het parlement. De vrijheid van meningsuiting wordt al te
gemakkelijk van stal  gehaald om onbehoorlijk gedrag en  onbetamelijk handelen
te rechtvaardigen. Uit het zicht is verdwenen dat  juist ook politici een
bijzondere verantwoordelijkheid hebben voor het  goed functioneren van de
staatsinstellingen en de democratische legitimatie ervan. Vergeten is dat de
ambtseed van Kamerleden (artikel  60 van de   Grondwet) bijzondere ambtsplichten
met  zich meebrengt.

Gaan Kamerleden  in hun gedragingen en uitlatingen  over de schreef, dan is het
wat mij betreft vanzelfsprekend dat zij ter verantwoording  worden geroepen door
het  bevoegd gezag. Binnen de Kamer  zal de Kamervoorzitter moeten ingrijpen.
Buiten de Kamer hoort de  rechter niet te aarzelen om Kamerleden  ter
verantwoording te roepen als ze onrechtmatig handelen.

Het belang van het openbare debat kan in  geen enkel opzicht een rechtvaardiging
zijn om politici meer ruimte te  geven dan 'gewone' burgers.

P.P.T. Bovend'Eert is hoogleraar staatsrecht en decaan van de  faculteit der
rechtsgeleerdheid aan  de Radboud Universiteit Nijmegen.

De vrijheid van meningsuiting wordt al te gemakkelijk van stal  gehaald

LOAD-DATE: June 30, 2011

LANGUAGE: DUTCH; NEDERLANDS

GRAPHIC: Illustratie Michael Kountouris

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              120 of 200 DOCUMENTS



                                NRC Handelsblad

                             30 juni 2011 donderdag

Polen twijfelen over zegeningen van euro

BYLINE: Chris Hensen

SECTION: In het nieuws

LENGTH: 452 woorden


Harde geluiden over Griekenland hoorde je in de Poolse politiek de afgelopen
maanden bijna niet. In tegenstelling tot in veel westerse EU-lidstaten, hier in
Warschau geen retoriek als: de Grieken moeten de drachme maar weer invoeren of:
zet Griekenland de EU uit. Zelfs niet bij de oppositie onder leiding van
Jaroslaw Kaczynski, die meestal geen kans onbenut laat om de regering van
premier Donald Tusk aan te vallen.

Bij de Pools regering en in het parlement heerst vooral begrip. Warschau werpt
zich zelfs op als een voorvechter voor rede en Europese saamhorigheid. ,,We
moeten in Europa niet alleen denken in termen van nationale belangen", zei hij
vanochtend in de Frankfurter Allgemeine. Tusk bracht daarbij de eigen ervaringen
met transitie na de val van het communisme in herinnering. ,,Dat wij die
ingrijpende hervormingen door konden voeren, was ook mogelijk omdat er om ons
heen een positieve sfeer was." ,,We moeten valse noten voorkomen", aldus Tusk.

Die oproep tot solidariteit is vanuit Pools perspectief begrijpelijk. De Poolse
regering is er alles aan gelegen om de eenheid in Europa te bewaren. Want zonder
die eenheid zou Polen het zwaar krijgen. Het economische succes van de afgelopen
jaren is voor een deel te danken aan Europees geld dat naar het oosten is
gesluisd.

Voor Polen is het bovendien makkelijker om een lans te breken voor Griekenland.
Polen heeft nog geen euro en de gevolgen van een Grieks failliet waren voor het
land dan ook een stuk minder erg geweest.

Maar de gewone burger begrijpt hier steeds minder van de crisis en de rellende
Grieken. Gepensioneerden in Warschau vinden het krankzinnig dat het arme Polen
mee moet betalen aan de redding van een rijke, westerse EU-lidstaat. Bij Poolse
burgers hoor je wel degelijk geluiden over luie en onverantwoordelijke Grieken.
Uit een recente peiling van een Poolse denktank blijkt zelfs dat de Polen nu,
voor het eerst, in meerderheid (53 procent) tegen invoering van de euro zijn.

Bij de Poolse regering zal er opluchting heersen als het Griekse parlement
vandaag voor de concrete bezuinigingsmaatregelen stemt. Morgen wordt Polen voor
het eerst in zijn geschiedenis voorzitter van de Europese Unie. Tijdens dat
voorzitterschap wil Warschau laten zien dat het sinds zijn toetreding tot de EU
in 2004 ver is gekomen en dat het klaar is voor een leidende rol.

Tegelijk weten ze in politiek Warschau ook dat de problemen nog niet verdwenen
zijn. Want voor hoe lang zal het nu goed gaan in Griekenland? En zullen crises
in andere landen de euro straks misschien niet in gevaar brengen. De
gezaghebbende Poolse krant Gazeta Wyborcza schrijft vandaag: ,,De Grieken hebben
gesneden, maar het zwaard van Damocles blijft boven Europa hangen."

LOAD-DATE: June 30, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              121 of 200 DOCUMENTS



                                NRC Handelsblad

                             29 juni 2011 woensdag

De onhaalbare eenvoud van de PVV;
Column

BYLINE: H.J.A. Hofland

SECTION: Opinie

LENGTH: 909 woorden


Een nationale opluchting - we mogen in Nederland alles zeggen: dat de islam een
achterlijke godsdienst is, dat de Koran zou moeten worden verbrand, dat hier de
islamisering dreigt, dat er een 'kopvoddentaks' moet worden ingevoerd, het hele
repertoire van Geert Wilders en nog veel meer, als het maar niet aanzet tot haat
en geweld.

In taalkundig opzicht is met deze uitspraak een mijlpaal bereikt. Nederland is
heel lang een coalitieland geweest. Partijen van soms ver uiteenlopende
signatuur waren verplicht tot samenwerking. Ze moesten water bij  de wijn doen
en  compromissen sluiten  om een kabinet te kunnen formeren. De voorzitters,
besturen en kandidaten konden dus niet zeggen wat ze dachten. Daaruit is een
bijzonder soort eufemistisch Nederlands gegroeid. Het is de wollige Haagse taal.
Die bereikte soms een dusdanig niveau van vage abstractie  dat de gewone kiezer
daaraan geen touw meer  kon vastknopen.

De communist Marcus Bakker was na de oorlog de eerste die gewoon, duidelijk
Nederlands bleef spreken. Ter ere van die prestatie is in de Tweede Kamer een
zaal naar hem genoemd. De behoefte aan duidelijke taal bestond wel, maar geen
politiek talent was in staat om erin te voorzien.

Toen kwam Pim Fortuyn. Hij zei wat hij dacht en deed wat hij zei. Zo heeft hij
het tenminste aangekondigd. Voordat hij kon laten zien wat hij waard was, werd
hij vermoord. Voor die tragedie zich voltrok, had hij aan een paar goede
vrienden laten weten dat hij het Nederlandse volk wakker had  gemaakt. Zijn
geestverwanten moesten de rest doen.

Daarna kwam de zomer van de kogelbrieven. De chaos, waarin de LPF ten slotte is
verdwenen, groeide. Rita Verdonk dacht dat ze Fortuyns  opvolger was. Ook zij
sprak duidelijk Nederlands. Verder ontbrak het haar aan politiek talent.

Intussen is Geert Wilders verschenen. Hij zet de lijn van Fortuyn voort. Dat
doet hij minder barok, maar met een veel grotere praktische  politieke intuïtie.

Zo is de PVV onder zijn leiding de partij geworden die het kabinet-Rutte
gedoogt. De gerechtelijke uitspraak van afgelopen week bevestigt niet alleen de
algemene vrijheid van meningsuiting maar vooral die van Wilders zelf. De vraag
is nu of het zal helpen om de politiek verder in de door hem gewenste richting
te sturen.

Ik citeer nog eens het klassieke essay van Max Weber uit 1919, Politik als
Beruf. De schrijver maakt daarin onderscheid tussen ,,Gesinnungsethik" en
,,Verantwortungsethik". De eerste is de ethiek van de Bergrede waarin, ongeacht
de consequenties, de absolute waarheid wordt verkondigd. De andere is de ethiek
van de verantwoordelijke politicus, die zich altijd afvraagt wat de gevolgen van
zijn woorden en daden zullen zijn. Voor alles overweegt hij in welke mate zijn
denkbeelden praktisch uitvoerbaar zullen zijn.

Volgens Webers categorieën is Wilders  verwant aan een bergredenaar. Als ik hem
goed begrijp is zijn ideaal het gezonde Nederland van Henk en Ingrid, zonder
moskeeën, islamvrij. Dit is anno 2011 onuitvoerbaar. Er wonen hier tienduizenden
moslims die zich uitstekend hebben aangepast, de taal spreken, zich Nederlander
zijn gaan voelen. Wilders kan zeggen wat hij wil, maar uitvoering van dit
programmapunt zou erop neerkomen dat er massale deportaties en boekverbrandingen
worden georganiseerd. Een simpele vraag: hoe stelt hij zich dat voor, hoe zou
hij daarvoor een parlementaire meerderheid kunnen krijgen? Wat zouden de
praktische gevolgen zijn? Nationale chaos. Met andere woorden, het ideale land
van Henk en Ingrid is, praktisch bekeken, flauwekul.

Dit proces, door Wilders en Moszkowicz overigens terecht gewonnen, deed me
denken aan een andere rechtszaak waarin de vrijheid van meningsuiting in het
geding was. In 1951 verscheen de roman Ik heb altijd gelijk van W.F.Hermans.
Daarin beledigt de held, Lodewijk Stegman, het katholieke volksdeel. Hij pakt
het niet zuinig aan, om het zacht te zeggen. Aan het einde van zijn tirade komt
hij tot de conclusie dat het de bedoeling van 'de roomsen' is, Nederland weer
onder het gezag van de moederkerk te brengen. De schrijver werd aangeklaagd. Hij
werd vrijgesproken op grond van de overweging dat niet hij maar een romanfiguur
het volksdeel had beledigd.

Hermans heeft een mooi, soms profetisch boek geschreven, maar met de
voorspelling van Stegman is het wel losgelopen. Zestig jaar later verkeren in
Nederland alle christelijke kerken in een uiteenlopende staat van verval. De
algemene oorzaken daarvan zijn de verwereldlijking van de samenleving, de
stijging van de welvaart, de televisie met haar dagelijkse stortvloed van
entertainment, het consumentisme.

In de filosofie van de PVV worden deze culturele ontwikkelingen niet meegeteld.
Er wordt impliciet vanuit gegaan dat de verhouding tussen de wereld van de islam
en het Westen statisch is. Het tegendeel is het geval. In Afghanistan en
Pakistan zijn de islamieten misschien aan de winnende hand en dat zou een reden
kunnen zijn om ons zo weinig mogelijk met dat gebied te bemoeien, tot er een
betere politiek is ontworpen dan die het Westen nu volgt.

Maar in Noord-Afrika voltrekken zich met de modernste middelen democratische
omwentelingen waarbij het Westen tot voorbeeld dient. En in Saoedi-Arabië is
vorige week een Indonesisch dienstmeisje onthoofd omdat ze na mishandeling haar
werkgeefster had doodgestoken. Saoedi-Arabië is onze grootste olieleverancier.
De wereld is ingewikkelder dan door de PVV wordt voorgesteld.

De verhouding tussen islam en het Westen is niet statisch

LOAD-DATE: June 29, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              122 of 200 DOCUMENTS



                                NRC Handelsblad

                             29 juni 2011 woensdag

Opdracht Venizelos lijkt onmogelijk

BYLINE: Marloes de Koning

SECTION: In het nieuws

LENGTH: 803 woorden

SAMENVATTING

De nieuwe Griekse minister van Financiën Evangelos Venizelos heeft weinig
financiële expertise, maar veel politieke ervaring. Die heeft hij nodig om het
parlement te overtuigen.

VOLLEDIGE TEKST:

Denkt Evangelos Venizelos, de nieuwe Griekse minister van Financiën, dat de
internationale geldschieters er iets om geven of het Griekse belastingsysteem
eerlijk is? Het antwoord dat Venizelos in het Griekse parlement gaf, kort na
zijn eerste ontmoeting met zijn Europese collega's en het IMF, was kort:  ,,Nee.
Dat kan ze niets schelen."

De belastingmaatregelen zijn geboren uit pure nood, zei de oud-minister van
Defensie. Hij deed geen moeite zijn voorganger Papakonstantinou, die de
maatregelen nam, in bescherming te nemen. Als de crisis overwonnen is, kan
worden begonnen met het ontwerp van een modern en sociaal systeem, zei hij.

Het was typisch Venizelos: recht voor zijn raap. Niet verhullend dat hij zelf
ook bedenkingen heeft bij de zwaardere belastingen voor  de gewone man en de
gevolgen voor de economie. Maar zonder af te wijken van de afgesproken koers.
Het bezuinigings- en privatiseringspakket van de regering-Papandreou wordt niet
veranderd. Hooguit zet Venizelos zich ervoor in om tijdens de bezuinigingen ook
maatregelen te nemen om de economie te kunnen stimuleren. Dat is in essentie
gelijk aan  waar de grootste oppositiepartij in Griekenland voor pleit.

Venizelos moet de parlementariërs  overreden vandaag te stemmen voor 28 miljard
euro aan bezuinigingen en 50 miljard aan privatiseringen  en morgen voor het
pakket wetten waarmee dit wordt uitgevoerd. Het zijn omstreden maatregelen
waarvan allerminst vaststaat dat ze het land economisch op de been zullen
helpen. Ze  zijn nodig om internationale geldschieters  te overtuigen dat de
Grieken alles op alles zetten.

Venizelos (54) heeft kwaliteiten die in Griekenland tellen. Hij staat bekend als
een briljant jurist, gespecialiseerd in constituties. Hij heeft goede contacten
via familie, binnen zijn partij Pasok en met de Griekse media. En hij is
welbespraakt.

Hij heeft in Parijs gestudeerd en was tien jaar docent aan de universiteit van
Thessaloniki. Zijn politieke carrière begon achttien jaar geleden nadat hij
Andreas Papandreou, de vader van de huidige premier, als advocaat had geholpen
toen die werd beschuldigd van corruptie. Hij heeft weinig financiële expertise
maar kan bogen op brede politieke ervaring, waaronder als minister van Justitie.
Ook speelde  hij een belangrijke rol in de voorbereidingen voor de Olympische
Spelen van 2004.

Hij is het type politicus dat zo ervaren en zelfverzekerd is dat hij vrijuit
spreekt. Soms met scherpe uitspraken en grove grappen die vaak goed vallen bij
het thuispubliek. Tijdens zijn eerste ontmoeting met ministers van Financiën in
Luxemburg vorige week zondag en maandag maakte hij naar verluidt echter geen
indruk.  Volgens  dagblad Financial Times had Venizelos de stemming onder de
Europeanen volledig verkeerd ingeschat. Hij probeerde  nog eens over de
bezuinigingen te heronderhandelen, terwijl dat volgens de EU-ministers een
gepasseerd station is.

Venizelos was niet de eerste keus van Papandreou. Die probeerde eerst een
ervaren en internationaal gerenommeerd financieel specialist aan te trekken.
Zijn benoeming is een gewaagde zet; de twee zijn directe concurrenten. Vier jaar
geleden deed Venizelos een gooi naar het partijleiderschap. Hij verloor ruim van
Papandreou, maar werd en wordt gezien als een serieuze concurrent.

Papandreou en Venizelos gelden in veel opzichten als tegenpolen. De premier
wordt vaak omschreven als een beetje saai en braaf. Er worden grapjes gemaakt
over de ijzeren discipline waarmee hij sport, het belang dat hij hecht aan de
mening van zijn moeder en de aarzelende manier waarop hij Grieks spreekt. In het
Engels komt Papandreou veel zelfverzekerder over.

Venizelos is Griekser dan Grieks. Vroeger een knappe charmeur, goed van de
tongriem gesneden en inmiddels zeer ervaren in het binnenlandse politieke spel
en in de omgang met de machtige vakbonden, wat van pas kan komen bij het
hervormen van de belastingdienst. Meer dan Papandreou geldt hij als iemand die
de kloof tussen de oudere socialisten en de moderne managers in de partij kan
overbruggen.

Papandreou probeert zijn critici te ontwapenen door ze aan zich te binden en
medeverantwoordelijk te maken. Mogelijk is dat een briljante politieke zet.
Venizelos werkt op het ministerie samen met de nieuwe staatssecretaris Pantelis
Ekonomou, die zich heeft uitgesproken tegen het eerste Memorandum met het IMF,
de EU en de ECB.

Venizelos moet doen wat onmogelijk lijkt. Behalve een zo groot mogelijke
meerderheid in het parlement vinden moet hij ook het vertrouwen van de Grieken
winnen, en daarmee hun bereidheid grotere offers te brengen. Alleen met dat
laatste zou hij zich echt onderscheiden.

LOAD-DATE: June 29, 2011

LANGUAGE: DUTCH; NEDERLANDS

GRAPHIC: Een demonstrant wordt behandeld na een botsing met de politie in
Athene. Tegenstanders van de bezuinigingen probeerden vanmorgen de toegang tot
het parlement te blokkeren.
Foto Reuters
Minister van Financiën  Venizelos (tweede van rechts) en andere ministers vorige
week nadat het parlement zijn vertrouwen had uitgesproken in premier Papandreou
(rechts).
Foto Bloomberg

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              123 of 200 DOCUMENTS



                                NRC Handelsblad

                              28 juni 2011 dinsdag

Martin Bosma plugt Hollands lied op Radio 2;
Zap

BYLINE: Hans Beerekamp

SECTION: Media

LENGTH: 468 woorden


Ergens in de hel weerklonk gisteren goedkeurend gebrom. Het was de stem van
gelegenheidszanger Egbert Douwe, die in het revolutiejaar 1968 de eerste plaats
van de top-40 bereikte met de meezinger Kom uit de bedstee m'n liefste.

Hij had dat succes vooral te danken aan het grijs draaien op Radio Veronica door
zijn alter ego, programmaleider Rob Out (1939-2003). Die sprak in 1974, bij de
beslissing van een Kamermeerderheid om de piratenzender het zwijgen op te
leggen, de onsterfelijke woorden: ,,Bij het afscheid van Veronica sterft ook de
democratie een beetje. Dat spijt mij. Voor Nederland."

De cirkel is rond nu die historische onrechtvaardigheid juist door de democratie
hersteld is. Het was gisteren niet alleen bijltjesdag voor de gesubsidieerde
kunst in Nederland, maar ook de dag dat een Kamermeerderheid zich bij het
bespreken van de publieke omroep leek te scharen achter een voorstel van Martin
Bosma (PVV):  ,,Een doorn in het oog van mijn fractie is het Hollandse lied dat
weinig populariteit heeft in Hilversum." Let wel, het gaat Bosma niet om
Nederlandstalige muziek, van Boudewijn de Groot tot Thé Lau, maar om ,,het
Hollandse lied", dat versmade repertoire van André Hazes, Jan Smit en Egbert
Douwe. Daaraan moet Radio 2 van Bosma 35 procent van de zendtijd besteden. De
Kamer stemt vandaag over zijn motie.

Tot ver in de jaren zestig verbood de VARA het ten gehore brengen van Johnny
Jordaan en de Zangeres zonder naam, omdat het de smaak van de gewone man
verpestte. Toen kwam eerst de TROS aan land, die juist Nederlandstalige
artiesten propageerde. Vervolgens enterde in 1976 ook de Veronica Omroep
Organisatie (VOO) het publieke bestel en groeide uit tot een miljoen leden,
verreweg de grootste omroep. In tegenstelling tot de eigentijdse piraat PowNed,
die al na één seizoen aankondigde de publieke omroep weer te verlaten, hield VOO
het negentien jaar uit. Daarna is het met de loopbaan van Veronica in de
privésector niet zo goed gegaan.

Het eindpunt van de emancipatie van de stem des volks is dat niet meer de elite
uitmaakt wat goed voor gewone mensen is, maar dat de meerderheid verbiedt te
kijken en te luisteren naar wat het volk niet verstaat of begrijpt.

Het NOS Journaal opende de meeste edities gisteren niet met de Mars der
Beschaving of de omroepperikelen, maar met gewonden bij een brand in een
verzorgingshuis in Nieuwegein. Dat snapt iedereen en is ook voor ons allemaal
relevant, want wij kunnen ook in zo'n huis eindigen.

Democratie betekent dat de meerderheid beslist: geen moeilijke kunst of Engelse
liedjes. Eindverantwoordelijkheid draagt premier Mark Rutte (VVD), die ooit
overwoog concertpianist te worden, maar koos voor de politieke realiteit van
'meeste stemmen tellen'. De logische volgende stap in de cultuurstrijd is  een
quotum voor Anton Pieck in de musea.

LOAD-DATE: June 28, 2011

LANGUAGE: DUTCH; NEDERLANDS

GRAPHIC: Kamerlid Martin Bosma (PVV) wil quotum Hollandse lied (Journaal)

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              124 of 200 DOCUMENTS



                                NRC Handelsblad

                              28 juni 2011 dinsdag

Verhagen gaat mee in   vrees voor buitenlanders;
Vicepremier wijst op 'voedingsbodem populisme'

BYLINE: Freek Staps

SECTION: Vooraan

LENGTH: 451 woorden


Vicepremier Maxime Verhagen vindt de vrees van Nederlanders voor buitenlandse
invloeden  ,,begrijpelijk" en ,,terecht". Kabinetspartij CDA zou meer moeten
luisteren naar de zorgen dat buitenlanders Nederland blijvend veranderen, dat
,,buitenlandse producten" ook een ,,buitenlandse ziekte" met zich kunnen
meebrengen, dat kerken vervangen worden door islamitische gebedshuizen, dat
immigranten Nederlandse werknemers te snel af zijn of dat nieuwkomers zich niet
aanpassen.

CDA-leider Verhagen zegt dit  in een ongewoon stevig getoonzette toespraak over
populisme, die hij vanavond uitspreekt op een partijbijeenkomst in Den Haag.
Niet eerder verbond Verhagen zich zo expliciet aan het gedachtegoed van de PVV
over buitenlandse invloeden die Nederland zouden bedreigen.

,,Blijft mijn buurt wel mijn buurt als er weer een kerk gesloten wordt en er een
moskee wordt gebouwd?  Waarom passen de nieuwkomers zich niet aan ons aan? Ze
pikken toch niet de baan van mijn zoon in?" zo verwoordt Verhagen de vrees die
volgens hem breed wordt gedeeld in het land.

Dit soort huivering zou volgens Verhagen - ,,ook door mijn eigen CDA" - lang
beschouwd zijn als een ,,foutieve reactie op de snelle veranderingen in de
wereld". Ten onrechte, zegt hij nu. ,,We moeten die zorgen niet afdoen als
onfatsoenlijk of stellen dat je dat niet mag vinden."

Het CDA moet hierop inspringen en ,,het onbehagen moet ook het onbehagen zijn
van een volkspartij als het CDA". Doet de partij dit niet, dan worden anderen
,,beloond met de ene verkiezingsoverwinning na de andere". Verhagen zegt afstand
te willen houden tot populisme, maar zegt niet blind te willen zijn ,,voor de
voedingsbodem ervan".

Verhagens CDA heeft vier verkiezingen op rij verloren. De partij zoekt naar een
koers en de vicepremier zet in zijn toespraak uiteen wat volgens hem de
oplossing  is voor  christen-democratische politici die het vertrouwen van
kiezers hebben verloren: ,,CDA-politici moeten als leiders tussen de mensen
staan. Net als de kapelaan vroeger: gezaghebbend, maar toch in de buurt".
Verhagen noemt dit ,,afstandelijke nabijheid".

Ook moeten zijn partijgenoten inzien dat zij ,,niet voor zichzelf" werken maar
voor het algemeen belang ,,en de gewone man". ,,Wij hebben daar als CDA'ers van
weggekeken."

Verhagen zegt dat de vragen zoals hij ze opsomt niet populistisch zijn, maar de
antwoorden van sommige politici wel. Daarmee lijkt hij te doelen op de PVV, die
hij bekritiseert. Het wereldbeeld van deze coalitiegenoot is volgens hem
,,onjuist en kortzichtig", en  het is ook ,,een illusie te denken dat een hek om
Nederland alles oplost en dat we kunnen wegkruipen achter de dijken".

'Onze groenten': lees de toespraak van Verhagen op http://nrc.nl

LOAD-DATE: June 28, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              125 of 200 DOCUMENTS



                                NRC Handelsblad

                              27 juni 2011 maandag

Van pannekoeken naar 'plashuis' tijdens Mars;
Drieduizend deelnemers aan de 'Mars der Beschaving'

BYLINE: Kris Derks

SECTION: Cultuur

LENGTH: 750 woorden

SAMENVATTING

Onder de viaducten klinken blues en opera. Al zingend en musicerend marcheerden
gisteren drieduizend cultuuractivisten van Rotterdam naar Den Haag.

VOLLEDIGE TEKST:

Delft. -
     ,,Deze mars is nog maar het begin!", schreeuwt regisseur Johan Simons de
actievoerders toe in een vurige toespraak, voordat de Mars der Beschaving van
start gaat. Simons wordt juichend bijgestaan door zo'n drieduizend
cultuuractivisten.  Ze verzamelden zich gisteren om acht uur 's avonds voor
museum Boijmans Van Beuningen in Rotterdam voor een protestmars naar Den Haag,
gericht tegen de aangekondigde bezuinigingen op cultuur. ,,Ja, ik ga naar Den
Haag lopen'', zegt een jongen opgewekt aan de telefoon, ,,op m'n gympies.''

Kunstenaar Joost Conijn geeft het startsein voor de 29 kilometer lange tocht,
door met een zelfgebouwd houten vliegtuig over het museum te vliegen. Hij wordt
vergezeld door actrice Anna Drijver. Onder luid gejuich trekken ze over de
actievoerders. Dan beweegt de menigte zich langzaam door Rotterdam.  Tijdens het
lopen wordt volop muziek gemaakt. Operazangers zingen  Va pensiero, het
slavenkoor uit Verdi's opera Nabucco, wat onder de Rotterdamse viaducten
prachtig klinkt. Muzikanten wisselen elkaar al improviserend af op een rijdende
piano. Al snel spelen mensen mee op gitaar en mondharmonica; door een megafoon
worden de blues ten gehore gebracht.

De mars voert over de Rotterdamse wegen; verkeer kan er onmogelijk langs. Alleen
als tram 4 voorbijkomt,  wijkt de menigte even uit naar de stoep. Vanuit de
flats zwaaien Turkse gezinnen op hun balkons de actievoerders lachend toe.
,,Wat is dit'', schreeuwt een jongetje vragend naar beneden. ,,Cultuur!",
antwoordt een deelnemer, al verraden de verschillende protestborden ook waar de
stoet voor staat. 'Waar krijgen Henk en Ingrid nou pianoles?', vragen
deelnemers zich af.

Bijna alle deelnemers hebben een wit kruis op hun kleding - de afgelopen weken
hét symbool van het protest. Operagezelschap O.T. trekt een houten zwaan met
zich mee, uit de opera The rake's progress. Artistiek leider Gerrit Timmers legt
uit: ,,Deze zwaan is onmisbaar in die voorstelling, we nemen hem mee als symbool
voor wat verloren gaat. Als het een beetje meezit, gaat hij in Den Haag de
hofvijver in." De demonstranten luisteren tijdens de tocht naar de speciale
radiozender van de Mars, met muziek en interviews. De band de Staat en zangeres
Roosbeef komen langs om live te spelen vanuit de radiobus, die voor de stoet
uitrijdt. Met nog 24 kilometer te gaan, komt de bus vast te zitten onder de 3,8
meter hoge Mathenesserbrug, maar wanneer deelnemers massaal het voertuig
instappen om het extra gewicht te geven, kan hij er nét onderdoor. Later wordt
de bus door de politie van de weg gehaald; bij de politie was niet bekend dat de
verzekering door de organisatie was betaald.

Om half elf loopt de mars door Zweth. Bob van de Lugt, hoofd van  een
theaterschool, heeft zijn huis opengesteld als 'plashuis'. Deelnemers kunnen van
het toilet gebruikmaken en hun flesjes bijvullen. ,,Dit is het minste wat ik kan
doen. Het is belangrijk dat deze mars er is, want Nederland is niks meer zonder
verbeelding'', zegt Van de Lugt.

De inmiddels drie kilometer lange stoet kan onderweg terecht bij een
pannenkoekenkar. Twee kilometer verder komt hij aan op de markt in Delft.
Vermoeide lopers liggen op het plein. Dansers doen  rek- en strekoefeningen om
zich op te maken voor het laatste deel van de tocht. In Delft sluiten nog eens
2.500 mensen aan. Rond drie uur 's nachts komen de eerste deelnemers aan op het
Spui. In Haagse theaters kan worden overnacht. De organisatie schat dat ongeveer
duizend mensen van dit aanbod gebruik hebben gemaakt. Ze slapen nog even bij
voor hun 'laatste schreeuw' vandaag op het Malieveld in Den Haag.

'Enorm bruisend'

Regisseur Eric de Vroedt, een van de organisatoren, is blij met het verloop van
de mars. ,,Het is ontzettend goed gegaan:  drieduizend mensen liepen mee. De
sfeer was bruisend; je voelde de energie. We hebben aangetoond dat we geen
stelletje kunstenaars aan een infuus zijn." Alleen dat hun bus door de politie
van de weg werd gehaald was een domper. ,,Ze dachten dat de bus niet verzekerd
was",  zegt De Vroedt. ,,Maar het voelde als sabotage. Vandaag heeft de politie
excuses aangeboden omdat hij gewoon verzekerd bleek." Ondanks dit incident liep
de mars ,,vredelievend  verder".  De Mars trok een uiteenlopend publiek, zegt De
Vroedt. ,,Het toont aan dat kunst voor iedereen is, niet alleen voor de elite."

LOAD-DATE: June 27, 2011

LANGUAGE: DUTCH; NEDERLANDS

GRAPHIC: Vanochtend werden de kunstprotesten voortgezet vanaf een ponton in de
Hofvijver door musici van bedreigde orkesten. Onder het motto Muziek die u gaat
missen klonken er over het water composities van Elgar, Piazzolla en Verdi,
gericht op het Binnenhof.Om twaalf uur opende actrice Adelheid Roosen een lunch
voor de vermoeide deelnemers aan de Mars der Beschaving, politici en nog frisse
theatermakers. Onder meer regisseur Ivo van Hove en de actrices Haline Reijn en
Loes Luca schoven aan.  Zestig kilo 'linkse' spaghetti, met knoflook en rucola,
en gele linzensoep hadden de koks bereid. Eten kon nadat Roosen nogmaals de
,,onsterfelijke schoonheid van de kunst" had beklemtoond.Het was enkele uren
voor het Kamerdebat over de bezuinigingen zou beginnen, maar toneelschrijver Rob
de Graaf zag wel het nut van blijven demonstreren. ,,Het heeft altijd zin om je
te laten zien en te tonen waar je voor staat. Al komt er maar een druppeltje van
onze vitaliteit door bij de politici."De boosheid over de bezuinigingen was
onverminderd groot. ,,Ik heb zelf acht jaar bij productiehuizen en
jeugdtheatergroepen gewerkt," zei Barry Atsma, inmiddels een gevierd filmacteur.
,,Die humuslaag wordt verwijderd. Dat is ongelofelijk slecht voor onze
cultuur."Vanaf het ponton klonk de tune van Soldaat van Oranje. Dat is het
strijdlied van de orkesten sinds Gijs Kramers van het Britse Philharmonia
Orchestra uit solidariteit een uitvoering initieerde. Nu wagen meer orkesten
zich aan opnames, met filmpjes op Youtube.
Foto Floren van Olden

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              126 of 200 DOCUMENTS



                                NRC Handelsblad

                             25 juni 2011 zaterdag

Deze kunst zien onze Kamerleden graag

BYLINE: Freek Staps

SECTION: Zaterdag & Zondag

LENGTH: 1169 woorden

SAMENVATTING

Maandag praat de Tweede Kamer over kunstbezuinigingen. Wat hebben de
parlementariërs zelf met de kunsten? The King's Speech en Tolstoj zijn favoriet.


VOLLEDIGE TEKST:

Wie zei dat Kamerleden geen respect voor de kunsten hebben? Dat politici
cultuurbarbaren zijn? Dat ze juichend instemmen met de bezuinigingen zoals het
kabinet deze voorstelt of in ieder geval te weinig reuring maken om ze tegen te
houden?

Niets daarvan. Uit een rondgang blijkt dat ze musea in binnen- en buitenland
bezoeken, van Amstelveen tot Oranjewoud, van Bonn tot New York. Ze kijken in de
bioscoop The King's Speech, in het filmhuis Biutiful, op dvd The diving bell and
the butterfly (drie keer een film over een gemankeerde man). En ze lezen Freedom
van de Amerikaan Jonathan Franzen, Congo van David Van Reybrouck en ,,ik heb
weer een aantal toneelstukken van Shakespeare gelezen die ik nog niet kende".
Dat laatste komt van Boris van der Ham, D66, zelf geschoold acteur.

Om het rijtje af te maken: Manja Smits (SP) was afgelopen jaar het meest onder
de indruk van Tolstojs Anna Karenina.

Pretentieus allemaal? Niet noodzakelijkerwijs. Toegankelijkheid is namelijk ook
voor de parlementariërs geen vies woord. Want ze zeggen net zo makkelijk ,,dat
ik voornamelijk detectives/thrillers lees" (Attje Kuiken, PvdA), ze komen met de
filmversie van Gooische Vrouwen (Nine Kooiman, SP), ze luisteren  naar de band
Muse  (Bart de Liefde, VVD) of ze noemen  een Bollywoodfilm over twee gangsters:
Once upon a time in Mumbaai. En wat is het favoriete werk van
ChristenUnie-Kamerlid Esmé Wiegman? De religieus getinte kinderboeken De
kronieken van Narnia.

NRC Handelsblad vroeg alle  Kamerleden naar hun kunstconsumptie. Van hen
bezochten 38 de website waarop we achttien vragen stelden - met name de
oppositiepartijen PvdA en SP zijn relatief goed vertegenwoordigd. Ook
GroenLinks, D66, de ChristenUnie en kabinetsvriend SGP deden mee, evenals
regeringspartijen CDA en VVD. Al valt bij die coalitiepartijen op dat de
Kamerleden vooral de vragen lazen - dat is te zien - maar geen antwoorden gaven.
Drie PVV'ers toonden op de site interesse in de vragen; ze vulden echter niets
in.

Muziekscholen

Er waren ook vragen die verder gingen dan de eigen cultuurbeleving. Vindt u de
door het kabinet voorgestelde bezuinigingen terecht? Hoeveel moet elke
Nederlander volgens u bijdragen aan kunst en cultuur? En zou de overheid naast
financiële ondersteuning meer moeten doen?

De politiek getinte antwoorden  volgen veelal de fractielijn. De oppositie is
tegen, de kabinetspartijen zijn voor, de SGP vulde niets in. Eén uitzondering is
er wel. Het pas geïnstalleerde Kamerlid Myrthe Hilkens, bekend geworden als
auteur van het boek McSex over 'pornoficatie' van de maatschappij, schept als
enige ruimte voor onderhandelingen. Waar haar sociaal-democratische
fractiegenoten de bezuinigingen op de kunst ,,niet", ,,niet" of zelfs ,,absoluut
niet" steunen, zegt Hilkens ,,nog niet" en zelfs ,,misschien".

Er is maar één vraag waarover alle Kamerleden die reageerden het eens zijn.
Vindt u dat de overheid de taak heeft kunst en cultuur financieel te
ondersteunen? Ja, ja, ja, niemand zegt nee. Is dat voldoende? Moet de overheid
ook op andere wijze steun verlenen? Daar beginnen de meningen al uiteen te
lopen: achttien zeggen er 'ja', zes 'nee'. Onder hen zijn er vier van de PvdA,
één van de SP, één van het CDA.

De Kamerleden komen met uiteenlopende voorstellen. In overheidsgebouwen moet
,,ruimte vrijgemaakt worden voor kunst" (Hilkens, PvdA), muziekscholen moeten
meer ondersteund worden (Smits, SP) en ,,de overheid zou de ontwikkeling van de
creatieve industrie moeten stimuleren door middel van garantstellingen bij
investeringen" (Arjan El Fassed, GroenLinks). Gevraagd naar de hulp die de Staat
kan bieden, komt SP'er Farshad Bashir met een extra ingreep: ,,Bezuinig nou eens
op de bureaucratie: dat zijn de zakkenvullers in de kunstsector ."

De parlementariërs blijken überhaupt niet terug te deinzen voor stevige taal of
het gebruik van uitroeptekens. ,,Dom beleid", noemt een SP'er de
kabinetsvoorstellen. ,,Een rijk land als Nederland is heel dom bezig zijn
culturele erfgoed en culturele toekomst om zeep te helpen" (GroenLinks). Een
PvdA'er stoort zich vooral aan de wijze van presenteren van de plannen: ,,Dit
kabinet hakt de kunstsector, ook nog glimmend van trots, in mootjes." En waarom?
,,Vanuit de oprechte overtuiging dat kunst iets voor viezige, links elitaire
enzovoort is en daarom door Henk en Ingrid niet gemist zal worden?"

Maar laten we nu de hand in eigen boezem steken. Zou u als privépersoon buiten
de belastingen om bijdragen aan de kunstsector, zoals in andere landen
gebruikelijker is en dit kabinet propageert? Ja, zeggen achttien
parlementariërs. (Vier zeggen 'nee', de rest zegt niets.) En doet u dat nu al?
Tien doen het al, elf nog niet. Ze doen dat door ,,kaartjes te kopen bij
instellingen die niet financieel ondersteund worden", ,,ik schenk veel vrije
tijd" - een PvdA-antwoord dat niet uitgewerkt wordt - of ,,ik heb thuis
schilderijen hangen van relatief onbekende kunstenaars".

Gitaar en saxofoon

Nog concreter. Hoeveel zou u jaarlijks aan kunst en cultuur willen schenken als
de overheid zich verder terugtrekt? De kampioen geven heet Lutz Jacobi (PvdA):
,,Ongeveer 1.000  euro per jaar." Boris van der Ham (D66) komt op ,,enkele
honderden euro's per jaar", Tanja Jadnanansing (PvdA) heeft 25 euro per maand
over voor de kunsten. Maarten Haverkamp (CDA) wil geen bedrag noemen. Wel zegt
hij  te willen bijdragen door het kopen van ,,kaartjes die duurder zouden zijn
als er wel subsidie was geweest".

Het kabinet wil 200 miljoen bezuinigen op de kunsten, daar praat de Kamer
maandag over. Voor sommige volksvertegenwoordigers is dat meer dan een abstracte
sanering. Ze voelen zichzelf dicht bij de kunstsector staan, of ze nu van de SP,
D66 of CDA zijn. Vier van hen spelen gitaar, twee saxofoon, twee zingen. Een van
hen trok -  ,,vroeger" - stad en land af om in kleine zaaltjes hiphopfeesten te
bezoeken. Nu wil ze naar de opera in Verona. De volksvertegenwoordigers
schilderen, doen aan flamencodansen, beeldhouwen, bezoeken een
fototentoonstelling in Breda, het Rijksmuseum Twenthe of Het Dolhuis in Haarlem.
Meer nog dan dat er bezuinigd moet worden lijkt het daarom ,,de rancune" te zijn
die steekt. ,,Dit is de love baby van de PVV." En dat doet pijn.

Laatste vraag. Hoeveel subsidie zou gewenst zijn per burger per jaar? Tien euro
per persoon wordt genoemd, 100 euro, 200 euro, een niet nader uitgewerkte 1
procent van de begroting, 1 procent van het bruto binnenlands product of
,,genoeg om kinderen en arme gezinnen te laten genieten van kunst en cultuur".
Geen idee, zeggen andere Kamerleden. ,,Daar gaat het ook niet om." Wat een
onzinnige vraag, concludeert Hans Spekman (PvdA). ,,Ik hou niet van de
onvergelijkbare toverexercities die met zo'n bedrag worden gemaakt." Die zult u
tijdens het debat dus ook niet horen.

Zelf spelen ze gitaar of saxofoon, reizen ze de wereld over op zoek naar mooie
musea

LOAD-DATE: June 24, 2011

LANGUAGE: DUTCH; NEDERLANDS

GRAPHIC: Kamerleden noemen de film'Biutiful' met Javier Bardem en Maricel
Álvarez als favoriete film.
 Beeld uit 'Tirza' naar het boek van Arnon Grunberg
Foto Leo van Velzen
Het MoMA in New York en  de film  The King's Speech

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              127 of 200 DOCUMENTS



                                NRC Handelsblad

                             25 juni 2011 zaterdag

Onze kijkers hebben een tamelijk saai leven

BYLINE: Wilfred Takken

SECTION: Media

LENGTH: 1879 woorden

SAMENVATTING

Hoofdredacteur Bert Huisjes blikt terug op het eerste seizoen van PowNed. Ze
slaan de plank wel eens mis, erkent hij. Maar: ,,Inmiddels kijken ze met
jaloerse ogen naar onze dwarse manier van naar het nieuws kijken."

VOLLEDIGE TEKST:

'PowNews heeft Den Haag een ander gezicht gegeven", zegt Bert Huisjes,
hoofdredacteur van omroep PowNed. ,,We tonen de achterkant van het Binnenhof, de
menselijke kant van politici. Dankzij PowNews durven zij nu meer hun
persoonlijke kant te tonen. Dat maakt Den Haag aantrekkelijker voor de kijker.
Ja, dat is noodzakelijk: hoe saaier Den Haag is, des te slechter het is voor de
democratie."

Het flexibele 'nieuwe werken' - niet gebonden aan kantoor en prikklok - is deze
zomer bij PowNed tot in het extreme doorgevoerd. De omroep heeft geen uitzending
van half mei tot september en geen huisvesting. Dus vergadert Bert Huisjes in
cafés alvast het nieuwe seizoen bij elkaar. In september kunnen ze in hun nieuwe
kantoor: het omstreden MuzyQ-gebouw in Amsterdam-Oost.

Bert Huisjes (Hoogeveen, 1968) is sinds januari hoofdredacteur van de
aspirant-omroep, die zijn eerste seizoen heeft afgerond. Daarvoor werkte hij als
misdaadverslaggever voor De Telegraaf. Met collega John van den Heuvel schreef
hij true crime-bestsellers over onder meer Joran van der Sloot,  Ferdi E.,
Willem Holleeder en de Hells Angels.

PowNed komt voort uit de opinie-website Geenstijl en uit De Telegraaf. Lange
tijd had de omroep één programma: de satirische nieuwsrubriek PowNews op
Nederland 3. Onlangs kwam daar de voetbalserie Heilig gras van Henk Spaan bij.

Met zijn confronterende, grove stijl geldt PowNed als de burgerschrik van de
publieke omroep. Door het vorige kabinet het bestel binnengehaald als rechtse
rebel, omdat het Hilversumse geluid te eenduidig ('links') zou zijn. Het
huidige, rechtse kabinet wil de PowNed nu juist weer kwijt (zie kader).

Hoe kijkt u terug op het eerste seizoen van PowNed?

,,Dat is boven verwachting goed gegaan. Na een moeizaam en rommelig begin, met
niet meer dan 100.000 kijkers, veranderden we in januari, februari in een
tamelijk geoliede machine, met dagelijks 500.000 kijkers.  We zijn een snelle,
kleine organisatie. PowNews wordt door vijf redacteuren en vier verslaggevers
gemaakt, en die duiken in één uitzending meestal op in meerdere items. Ze rijden
dan van Den Haag via Venlo naar Groningen en monteren de items op hun computer
op de achterbank van de auto. Inmiddels wordt er met jaloerse ogen gekeken naar
onze dwarse manier van naar het nieuws kijken."

Hoe ziet die dwarse kijk eruit?

,,Anders dan bijvoorbeeld het NOS Journaal beseffen wij dat nieuws een vorm van
entertainment is. Onze kijkers hebben een tamelijk saai leven, ze staan met hun
leasebak in de file en zitten vervolgens op kantoor. Die willen dus 's avonds
vermaakt worden, iets enerverend meemaken. De vermenging van nieuws en satire,
van zwaar en luchtig is tamelijk uniek. We houden het kort: we doen tien of elf
items in zeventien minuten, dus bij het monteren moet het korter, korter,
korter. We zitten op het eind van de avond. Ons publiek, de hoog opgeleide
mannen van 25-39 jaar die de hele dag online zijn, weten het nieuws dan al. We
kunnen nieuws alleen brengen als het van onszelf is, of als we er een
verrassende invalshoek aan geven. Onze kijkers zitten op dat moment allang in de
opiniefase, dus daar doen we wat mee: wat vinden wij ervan?"

Noemt u eens een voorbeeld?

,,Wij hadden ontdekt dat de sms van Kamerleden eenvoudig te hacken waren. Dus
ging verslaggever Rutger Castricum naar de Tweede Kamer om allemaal nep-sms'jes
te versturen, uit naam van mede-Kamerleden: flirterige sms'jes of: 'Er zit roos
op je schouder'. We filmden dan hun reacties.

,,Dat lijkt op lekker politici pesten. 'Was jij dat, pestkop!' zei een Kamerlid
tegen Rutger. Maar op die geestige, luchtige manier stelden we wel een serieus
probleem aan de orde: dat de beveiliging van die mobiele telefoons niet werkt.
Wat als een lobbyist voor de Joint Strike Fighter dat zou doen? Die zou dan een
belangrijke stemming daarover per nep-sms kunnen beïnvloeden. Dus het  vervolg
was wel serieus: de AIVD kwam met een beveiligingsplan."

Toch loopt Castricum vaak alleen maar te zieken op het Binnenhof.

,,Rutger moet eerst bijgepraat worden voor hij naar Den Haag rijdt, hij moet
weten wat er op het Binnenhof speelt. Hij is op zijn best als zijn pesten in
dienst staat van echt nieuws. Bijvoorbeeld toen we de dubieuze verledens van
PVV-Kamerleden onthulden. Als hij geen aanleiding heeft, wordt het inderdaad wel
eens loos getreiter."

Uit het item waarin Castricum de PowNews-microfoon in het gezicht van politici
duwde, bleek dat zijn effect begint uit te werken. Politici glimlachen  en maken
een geestige opmerking terug. Daarmee lijkt de lont uit Castricum getrokken.

,,Dat is inderdaad een gevaar."

Het nieuws over de PVV-Kamerleden was een belangrijk moment voor PowNews. Het
programma bleek wel degelijk een serieuze nieuwsrubriek. En PowNews ontzenuwde
het idee dat het  pro-PVV zou zijn, een programma dat alleen op linkse politici
inhakt.

,,Natuurlijk brengen we zoiets. Als iemand in brievenbussen plast, of mensen
bedreigt, of dubieuze datingsites heeft, dan willen wat dat graag melden. We
willen de macht controleren en we laten niet graag een smakelijk verhaal
liggen."

Hecht u toch wel aan uw rechtse identiteit?

,,Zeker. Uitgesproken VARA had laatst een item over de goede kanten van kraken.
Naar aanleiding van de antikraakwet lieten ze sympathieke ruilwinkeltjes en een
fietsenwerkplaats zien. Aardig, maar dat is wel in een huis dat van iemand
anders is, denk ik dan. Zoiets zouden we nooit brengen. Wij zijn tegen kraken."

Los van de echte scoops heeft PowNews lichte items over de breibeurs, de
visbeurs, de vox pop op de markt. Dat staat zo provinciaal, een beetje als AT5,
Hart van Nederland, Man bijt hond.

,,We proberen serieuze onderwerpen steeds met lichte dingen aft te wisselen. Dus
ook Mark Rutte op de Libellebeurs. Met alleen maar dat soort items wordt het
poppenkast. Maar we voelen ons nergens te goed voor. We gebruiken wel altijd de
typische PowNews-benadering. Dus geen emotie-tv, zoals bij SBS."

Zoals laatst met die in beslag genomen hamsters. Die mochten bij de
Dierenbescherming  worden opgehaald. Anders zouden ze worden vergast.

,,Ook dat item had een serieuze ondertoon. We toonden de hypocrisie van
Nederlandse dierenliefde. Beetje sentimenteel doen over hamstertjes. Twee
kinderen zeiden nota bene dat ze de gratis hamsters op Marktplaats gingen
zetten. Dat is Nederlands op zijn smalst."

De verslaggever zei ook tegen een geschokte dierenvriendin dat hij de hamsters
ging plat trappen. Dat gaat te ver. Politici mag je treiteren, maar gewone
burgers voor schut zetten is niet grappig.

,,De verslaggever had de muziek van Schindler's List er onder gezet. Dat vond ik
weer moeilijk. Ik hou niet van grappen over Joden. Nou ja, het was meer een grap
over sentimentele Holocaust-kitsch.

,,Maar inderdaad, het gaat wel eens mis: als je gewone burgers voor schut zet,
kan het averechts werken. Dat de kijker denkt: wat een eikels bij PowNews.
Castricum heeft een keer een Vlaamse man met een Willempie-helm voor schut
gezet. Dat was al een zielig figuur, dus dat kwam heel slecht over. Daar was
Castricum een dag ziek van."

Het is ook een kwestie van vertrouwen. Als Castricum mensen afzeikt, of
seksistische en racistische opmerkingen maakt, dan denk ik dat hij dat meent.

,,Dat is ironie: harde dingen zeggen die je niet meent, om een misstand aan de
kaak te stellen. Zoals in onze rubriek 'Een neger omdat het moet', waarin we het
beleid van de NPO hekelden om allochtonen te turven en zo omroepen te dwingen om
meer allochtonen op tv te laten zien. Door Castricum op schijnbaar racistische
wijze allochtonen te laten interviewen op de markt toonden we het cynische idee
daarachter aan. Neem van mij maar aan dat Castricum geen racist is. En als hij
thuis zegt dat vrouwen achter het aanrecht horen, krijgt hij gewoon een draai om
zijn oren."

U kunt een item dat averechts werkt, ook vooraf schrappen.

,,Dat doen we ook wel. We hadden de eerste beelden van de tsunami in Japan.
Daaronder hadden we het commentaar gezet van André van Duin als tuinman bij de
TROS-autorace Achteruitrijden uit 1979: 'Mijn gras! Mijn gras!' Hilarisch vonden
we het. Op dat moment wisten we nog niet hoe ernstig de ramp was. We hebben het
toch maar niet uitgezonden."

Wat gaat PowNed volgend seizoen doen?

,,In augustus maken we een zomerpraatprogramma vanaf de Spaanse kust: House
Ibiza, met de vaste gezichten van PowNews en prominente Nederlandse gasten.
Later in het seizoen maken we een serie PowReport, waarin we nieuwsonderwerpen
uitdiepen in langere reportages en documentaires.

,,Dat is het. Als aspirant-omroep hebben we maar beperkte zendtijd. Daarom is er
ook geen PowNews tussen juni en september, wat ik heel jammer vind.

,,Zo weet ik bijvoorbeeld dat de serie bomaanslagen op IKEA een afpersingszaak
is. De werkwijze duidt daarop, hoorde ik van een bron bij Justitie. Heb ik nog
nergens gelezen. Dat zou ik graag brengen, maar ik heb momenteel geen
uitzending."

Ik had van u  een misdaadprogramma verwacht: 'Bert R. Huisjes,
Misdaadverslaggever'.

,,Nee, dan gaan we niet doen. Maar in PowNews en PowReport komen zeker meer
misdaaditems. We willen een nieuwszender zijn. Geen quizjes en emoties, maar
nieuws."

Mist u de misdaad?

,,Wat ik elke dag mis, is stukken schrijven voor een krant. Heerlijk, dat
ambulante en avontuurlijke. Maar ja, nu zit ik bij een omroep die binnenkort
niet meer bestaat."

'Als Rutger thuis zegt dat vrouwen achter het aanrecht horen, krijgt hij 'n
draai om z'n oren'

Tweede Kamer debatteert maandag over lot publieke omroep

Maandag debatteert de Tweede Kamer over de bezuinigingsplannen van minister Van
Bijsterveldt (Media, CDA). Zij wil in 2016 acht publieke omroepen overhouden. De
bestaande omroepen moeten deels fuseren. Aspirant-omroepen PowNed en WNL moeten
in 2014 minstens 150.000 leden hebben. Als hun toegevoegde waarde is bewezen,
dan mogen zij blijven. Voorwaarde is wel dat zij vervolgens ook fuseren met een
van de andere omroepen.

Maar PowNed gaat daar niet op wachten. Hoofdredacteur Bert Huisjes: ,,Wie dat
heeft bedacht, is niet goed bij zijn hoofd. Natuurlijk gaan wij geen leden
verzamelen om vervolgens te fuseren. We zijn in het publieke bestel gekomen om
het anders te doen. Dan gaan we ons zeker niet aansluiten bij een oude omroep.
Fuseren is hetzelfde als opheffen."

Gaat PowNed nu leden werven om de eigen positie te verstevigen?  Huisjes: ,,Nee.
We hebben een licentie tot 2016, ongeacht hoeveel leden we in de tussentijd
overhouden. Dus we hoeven geen leden. Die zullen ook wel gek zijn. Straks moeten
ze 15 euro gaan betalen voor een omroep die toch verdwijnt."

PowNed wil voor zichzelf beginnen: ,,Zodra we kunnen, stappen we uit het bestel.
PowNed wordt een producent die zijn programma's, zoals PowNews, verkoopt aan een
commerciële zender. RTL of SBS, dat maakt niet uit."

Huisjes vindt de  mediabrief  van Van Bijsterveldt  één grote teleurstelling:
,,Van een CDA'er kun je niets anders verwachten: die wil zoveel mogelijk
partijen tevreden houden, in plaats van de bezem erdoor te halen, zoals nodig
is. Maar dat mijn eigen partij, de VVD, daarmee instemt, vind ik zeer
teleurstellend."

LOAD-DATE: June 24, 2011

LANGUAGE: DUTCH; NEDERLANDS

GRAPHIC: Bert Huisjes
Foto Bram Budel

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              128 of 200 DOCUMENTS



                                NRC Handelsblad

                              24 juni 2011 vrijdag

Brieven over vrijspraak Geert Wilders

SECTION: Opinie; Blz. 6

LENGTH: 1382 woorden


Wilders had schuldig verklaard moeten worden, zonder oplegging van straf

Het zou een goede zaak zijn geweest als Geert Wilders schuldig zou zijn
verklaard aan discriminatie, zonder oplegging van straf. Daarmee zou zijn
aangegeven dat de vrijheid van meningsuiting niet onbegrensd is.

De vrijheid van meningsuiting wordt bij een veroordeling van Wilders niet
terzijde gesteld, zoals wel  wordt beweerd, maar  beperkt. Binnen door
beschaving gestelde grenzen is Wilders vrij zijn opvattingen te ventileren. Eén
zo'n grens is het verbod op discriminatie. Wie de moeite neemt Wilders'
uitspraken te lezen, kan in redelijkheid niet ontkomen aan de conclusie dat
sprake is van discriminatie. Hij  springt onvervaard van islamitische
terroristen naar fundamentalisten en ten slotte naar moslims. Door deze
ongeoorloofde generalisaties wordt ons maatschappelijk klimaat verziekt en wordt
een grote bevolkingsgroep in het verdomhoekje gezet.

De Amsterdamse rechtbank erkent ook dat sommige uitlatingen van Wilders een
discriminatoir karakter hebben, maar stelt dat het maatschappelijk debat hevig
was en dat daarom de speelruimte voor Wilders groter was. Een opvatting die
zeker niet in overeenstemming is met die van het Europese Hof voor de Rechten
van de Mens. Dit hof benadrukte juist dat op politici in een democratie een
bijzondere verantwoordelijkheid rust en zij dus minder 'hard' mogen spreken dan
'gewone' burgers. Wordt de zaak-Wilders doorgezet tot het Europese Hof, dan moet
Wilders er toch rekening mee houden dat dit Hof uitspraken als 'de grenzen gaan
dicht voor alle niet-westerse allochtonen' en 'wie zich niet aanpast  die wordt
het land uitgezet' hoogstwaarschijnlijk niet zal tolereren.

Het recht, ons fragiele beschavingsapparaat, staat tussen ons en de chaos. Een
oordeel over Wilders' uitspraken is maatschappelijk waardevol. Het is goed dat
het recht zijn loop heeft; als het nationaal niet gaat, dan maar bovennationaal.

J. Th. Degenkamp

Emeritus hoogleraar rechtswetenschap Rijksuniversiteit Groningen

Een politicus moet zich niet over de islam uitlaten

De vrijspraak van Wilders is opmerkelijk. Volgens de rechtbank doet Wilders
uitspraken over de islam die de grens van het toelaatbare opzoeken, maar redt
hij zichzelf met toevoegingen als dat hij op zichzelf niets tegen moslims heeft.
Wetenschappelijke literatuur laat echter  zien dat dit precies de manier is hoe
modern, alledaags of verhuld racisme werkt. Je doet een discriminerende
uitspraak en doet vervolgens een beroep op een geaccepteerd principe. Maar dat
laatste doet niets af aan het discriminerende effect van de eerste uitspraak. De
rechtbank is aan deze  expertise  voorbijgegaan.

Ten tweede hecht de rechtbank veel waarde aan de context waarin Wilders zijn
uitspraken doet: het politieke debat. Opmerkelijk is dat de rechtbank daarbij de
belangrijkste context buiten beschouwing laat, namelijk de samenleving zelf. Het
gaat bij discriminerende of haatzaaiende uitspraken niet zozeer om de vraag of
de betekenis van die uitspraken discriminerend of haatzaaiend is. Het gaat
vooral om de vraag of ze haat in de samenleving teweegbrengen en er
discriminatie aanwakkeren. De rechtbank gaat hier niet op in.

Ten derde stelt de rechtbank dat Wilders als politicus meer ruimte moet krijgen
om zijn uitspraken te doen vergeleken met andere burgers. Op basis van de
vrijheid van godsdienst zou je echter  het tegenovergestelde verwachten. Dat
principe is er vooral op gericht om burgers die hun religie willen beleven te
vrijwaren van staatsbemoeienis. Dus mag je van politici verwachten dat ze zich
niet bemoeien met religieuze aangelegenheden.

De relevante vraag is niet zozeer of Wilders gelijk heeft met zijn uitspraken
over de islam, maar waarom hij als politicus er überhaupt uitspraken over doet.
Hij zou een argument kunnen hebben als hij zou aantonen dat de islam
bijvoorbeeld onze rechtsstaat zou aantasten, maar daarvoor levert hij geen enkel
bewijs. Het is vreemd dat de rechtbank het principe van vrijheid van godsdienst
niet heeft meegewogen.

Hans Siebers

Hoofddocent departement cultuurwetenschappen,  Universiteit van Tilburg

Wilders creëert juist dat 'maatschappelijke debat'

Ik ben geen jurist, maar ik kan wel logisch denken. Op grond van de tekst op
pagina's 4 en 5 van NRC Handelsblad van 23 juni kom ik tot de conclusie dat een
belangrijk deel van Wilders uitlatingen slechts niet strafbaar zijn, omdat ze
passen in de ,,context van het maatschappelijke debat, waarin  Wilders als
politicus zijn uitlatingen doet".

Dit is een cirkelredenering. Dit 'maatschappelijke debat' is door Wilders
geschapen en hij voert daarin zelf het hoogste woord. Zonder Wilders zou dit
debat niet bestaan en zeker niet op zo'n provocerende (om niet te zeggen
beledigende) wijze. Als 'zijn' debat niet zo oorverdovend was, hadden we
wellicht nooit van Wilders gehoord.

Ik heb het volste vertrouwen in de Nederlandse rechtspraak en Wilders hoeft voor
mij niet zo nodig veroordeeld te worden. Maar een cirkelredenering is een zwak
argument voor vrijspraak.

dr. A.C. de Landtsheer

Utrecht

Islam beledigen mag, maar  Joden moeten beschermd?

Laat ik vooropstellen dat ik het eens ben met het vonnis. Het was een
schertsproces dat uiteindelijk alleen maar gratis publiciteit voor de PVV heeft
opgeleverd. Dus Wilders is alweer de winnaar. Hier gaat hij mee scoren, reken
maar.

En toch ben ik het ook niet eens met het vonnis. Niet omdat ik vind dat Wilders
veroordeeld moet worden voor belachelijk flodderwerk zoals Fitna, laat die man
lekker zijn gang gaan. Maar wel omdat het ontkennen van de Holocaust in
Nederland officieel strafbaar is. We kunnen in Nederland dus ongestraft idiote
films vol opruiende anti-islampropaganda maken, maar kritisch over de Holocaust
praten is strafbaar?

De uitspraak illustreert treffend de hypocrisie van de hedendaagse Nederlandse
samenleving. Zolang we het maatschappelijk debat als excuus gebruiken, kunnen we
zonder pardon allerlei grievende onzin over onze islamitische landgenoten de
media in spuien. Maar bijna zeventig jaar na de Tweede Wereldoorlog zijn de
Joodse medeburgers nog altijd te kwetsbaar en gevoelig om een debat over de
Holocaust aan te kunnen? Zie hier de tolerantie waar Nederland zich altijd zo
graag op laat voorstaan.

Menno de Boer

Den Haag

De een heeft blijkbaar meer vrijheid dan de ander

,,Dit is een overwinning voor de vrijheid van meningsuiting", zei Geert Wilders
direct na de  uitspraak. ,,Het belang van deze uitspraak overstijgt de persoon
van Wilders zelf", zei zijn advocaat Moszkowicz vervolgens.

Hoe kunnen zij zichzelf nog serieus nemen? Wilders zelf oefende druk uit op de
VARA toen die een cartoon over Wilders publiceerde op een van haar websites.
Deze cartoon liet zich uit over Wilders en droeg op die manier bij aan het
maatschappelijk debat. Dat kon niet, vond Wilders.

Wilders neemt de maat, maar  mag niet worden bekritiseerd. Vrijheid van
meningsuiting; voor de een iets meer dan voor de ander.

Marnix van de Poll

Amsterdam

Moslims kunnen nu ook vrij aan het beledigen slaan

Ik begroet de vrijspraak van Wilders met instemming. De grenzen van de vrijheid
van meningsuiting zijn getoetst, en iedereen die een bevolkingsgroep in een
kwaad daglicht wil stellen kan voortaan zijn gang gaan. Het meest schrijnend
vind ik dat Geert Wilders na de uitspraak verklaarde dat hij de denigrerende
uitlatingen over de islam en moslims wel degelijk als kwetsend had bedoeld. Had
hij dat tijdens het proces gedaan, dan was hij wellicht veroordeeld.

Maar daarom niet getreurd. De juridische basis voor een verder gaande
polarisatie is gelegd. PVV-aanhangers kunnen moslims voortaan ongestraft
beledigen. Dat alles onder de vlag van vrijheid van meningsuiting. Omgekeerd
kunnen de moslims er ook tegen aan. Niets staat ons nog in de weg om Geert
Wilders en zijn aanhang ook  voortaan te beledigen.

Of de democratie daarmee opschiet, is een andere vraag. Het lijkt me van niet.
Haat en intolerantie zijn geen goede voedingsbodem om samen onder een dak te
wonen ongeacht het geloof en de levensbeschouwing die je aanhangt.

Er dreigt op deze manier een tweedeling te ontstaan. Moslimhaters à la Geert
Wilders en zijn achterban tegen de  moslims. Uiteindelijk schiet niemand daar
iets mee op. De samenleving niet, de moslims niet en ook de niet-moslims niet.

Ibrahim Wijbenga

Eindhoven

LOAD-DATE: June 24, 2011

LANGUAGE: DUTCH; NEDERLANDS

GRAPHIC: Illustratie Hajo
ill

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              129 of 200 DOCUMENTS



                                NRC Handelsblad

                             23 juni 2011 donderdag

'Grieken moeten echt  zelf gaan produceren';
Werkloosheid in Griekenland jaagt mensen naar het  platteland; econoom
Eichengreen wil schuldsanering; bankiers zien niets in redding

BYLINE: Marloes de Koning

SECTION: Economie

LENGTH: 1200 woorden

SAMENVATTING

Op de Griekse banenmarkt heeft de hoogopgeleide, werkloze Charalambos Mavrikas
(39) niets meer te zoeken. Een biologische moestuin moet hem en zijn gezin door
de crisis loodsen.

VOLLEDIGE TEKST:

Athene -
     ,,Twee maanden geleden raakte ik na elf jaar mijn baan kwijt. Ik was
technisch manager bij Cosmote, de grootste aanbieder van mobiele telefonie in
Griekenland. Cosmote is onderdeel van OTE, het vroegere staatsbedrijf dat de
vaste lijnen beheert. Hoewel er een wereld van verschil is tussen de twee -
Cosmote wordt gerund als een normaal bedrijf en is zeer winstgevend - zijn ze
gekoppeld, omdat het anders onmogelijk zou zijn geweest aandelen van OTE te
verkopen. In 2009 werd Deutsche Telekom de grootste aandeelhouder.

De economische crisis is bij Cosmote meer een excuus om mensen te ontslaan dan
de echte reden.  Het dochterbedrijf in Griekenland dient toch vooral  het
moederbedrijf in Duitsland. Het is verleidelijk nu de vergelijking te trekken
met de verhoudingen binnen de Europese Unie, maar dat gaat toch niet helemaal
op. Ik verwijt Duitsland niets. Ik neem het mijn regering kwalijk dat we hier
alleen maar consumeren, niets produceren.

De afgelopen  maanden heb ik werk gezocht. Ik ben hoogopgeleid, heb elf jaar
managementervaring, ken mensen, maar in mijn sector is er niets. Niets. Ik heb
mijn cv een aantal keer opgestuurd, maar ik kreeg niet eens antwoord. Op dit
moment worden alleen mensen ontslagen. Mijn inschatting is dat het een paar jaar
lang onmogelijk zal zijn een baan te vinden in mijn branche. Mijn vrouw zegt:
laten we naar het buitenland gaan en onze twee jonge dochters daar opvoeden. Ik
zie het als  laatste toevlucht. Zover ben ik nog niet.

Vijf jaar geleden heeft mijn vader een stuk land gekocht, vlak buiten Athene.
Hij is zelf in een dorp in het westen van het land geboren en naar de hoofdstad
verhuisd. Dat is heel gebruikelijk voor zijn generatie. Hij is tandarts en had
zijn eigen praktijk. Ik ben een echt stadsjong. Ik had nog nooit een
aubergineplant van dichtbij gezien. Toen hij de grond kocht, in Spata, vlakbij
het vliegveld, raakte ik geïnteresseerd in landbouw. Als  hobby. Ik las veel en
begon dingen te planten, van watermeloenen tot prei en pepers. Gewoon om te zien
hoe ze zouden worden. Alleen met aarde en water, geen mest.

Ik gebruik traditionele rassen die bijna waren verdwenen. Hier in Attika, de
regio waarbinnen Athene valt, is een gemeenschap, Peliti, van mensen die  gratis
zaden delen omdat ze willen dat de soorten behouden blijven. Mijn tomaten zijn
maar een paar dagen houdbaar. Het gebruik van hybrides, zoals vrijwel alle
boeren wereldwijd nu doen, staat me tegen. Die zijn misschien beter bestand
tegen ziekten en de tomaat wordt misschien mooi rond.

Maar dat is de Nederlandse manier. Waarom doen Grieken het op z'n Nederlands? De
Nederlanders kweken in kassen omdat ze geen zon hebben. Wij wel. Het is zoals
met alles hier: we kopiëren blindelings van het buitenland, zelfs als het om
landbouw gaat. Op Kreta worden planten in hydrocultuur gekweekt, in water met
toegevoegde voedingsstoffen. Ze smaken nergens naar, terwijl de omstandigheden
juist zo goed zijn om ze lekker in de zon te laten rijpen. We importeren zelfs
onze aardappelzaden uit Nederland. Waarom dat zo is? Waarschijnlijk onder meer
omdat boeren de afgelopen twintig, dertig jaar subsidie kregen van de EU en de
gemakkelijke weg kozen. Ze innoveerden niet, investeerden niet.

Dit stukje land, het is maar 2.000 vierkante meter, is mijn testlaboratorium.
Kijk en ruik, ik heb zwarte tomaten, pruim- en peervormige. Er staan asperges en
olijfbomen, aubergines van Santorini. Als het tijd is om te oogsten heb ik veel
te veel. Ik geef het weg aan vrienden en kennissen.

Ik wil het geld dat ik bij ontslag mee kreeg - genoeg om voorlopig vooruit te
kunnen - gebruiken om dit uit te bouwen tot een bedrijf in groentenpakketten,
zoals je ook in Nederland en Engeland hebt. Een doos seizoensgroenten, thuis
bezorgd, eerlijk gekweekt met echte smaken. Dit is de proeffase. Ik denk na over
de samenstelling en prijs van mijn pakketten. De eersten geef ik gratis weg.
Grieken zijn conservatief,  ook al denken ze van niet. Het is moeilijk iemand
ervan te overtuigen een tomaat te eten die er anders uitziet. En een Griekse
huisvrouw koopt gelijk vier of vijf kilo tomaten op de markt, anders dan een
Britse. Ik wil zonder tussenpersonen werken, want ik denk dat die hier onderdeel
zijn van het probleem.

Of dit zal lukken tijdens de economische crisis durf ik niet te zeggen. Maar wat
hebben we aan alternatieven? Afgezien van de laatste twintig jaar was dit een
agrarisch land. Boeren hebben hun grond verlaten en dat is zonde. In de
supermarkt vind je Nederlandse groenten.

Tijdens mijn vakantie heb ik mijn carrière overdacht. Ik heb technische
bouwkunde gestudeerd en, niet om op te scheppen, ik was een goede student.
Daarna heb ik een post graduate gedaan, biomedische techniek aan het Imperial
College in Londen. Ook dat ging me gemakkelijk af. In Nederland was ik misschien
bij Philips gaan werken. Ik kwam terug in Griekenland en het enige werk dat ik
kon vinden was in verkoop of dienstverlening. Nu heb ik het gevoel dat mijn
kennis is verouderd. Ik voel dat ik inferieur ben ten opzichte van wat ik had
kunnen zijn.

Zijn het de politici, waardoor dit land zich niet heeft ontwikkeld zoals had
gemoeten? Of is het gewoon de zon? Het klinkt flauw, maar die speelt hier nu
eenmaal een grotere rol.

Dat er binnen Europa een taakverdeling ontstaat, waarbij wij meer aan toerisme
doen dan in het noorden waar minder zon is, is helemaal niet erg. We hoeven niet
allemaal hetzelfde te zijn. Maar we zouden ook ons potentieel voor landbouw en
voor bijvoorbeeld het opwekken van energie moeten benutten. Waarom doen we dat
niet? Als we niet klaar waren om tot de EU toe te treden, dertig jaar geleden,
waarom hebben we dat dan toch zo snel gedaan? Of tien jaar geleden bij de
eurozone. Was dat alleen een prestigekwestie?

Intussen is de EU zelf ook veranderd. Toen ik klein was, was het meer als een
droom, een ideaal. Nu is het alleen een financieel verhaal. We praten hier
alleen nog maar over leningen. Niemand komt toe aan de structurele discussie
over het gezond maken van ons land, onze economie. Ik vind het niet erg om wat
armer te zijn, maar ik wil wel dat er iets verandert. Als ik zou zien dat er nu
iets nieuws aan het ontstaan was zou ik hoopvol zijn, maar dat ben ik niet.

Ik kan de mensen die voor het parlement protesteren niets verwijten. Zij drukken
de woede uit die velen van ons voelen. Het is de rol van de politici om
oplossingen te presenteren en die vervolgens aan de mensen uit te leggen. Dat
geldt zowel voor Europa als voor Griekenland.

Van de week heb ik in de auto naar het parlementsdebat geluisterd over de nieuwe
regering. Premier George Papandreou is een man van de jaren tachtig. Zijn partij
Pasok heeft de vakbonden zo ongeveer opgericht en nu moeten zij hun macht
inperken? Heeft hij al belastingen opgelegd aan anderen dat de gewone man? Nee.
Het probleem is, ik kan hem gewoon niet geloven. Nieuwe verkiezingen zouden het
beste zijn. Laten we maar weer gaan stemmen."

Griekse boeren zijn verwend geraakt door Europese subsidies

LOAD-DATE: June 23, 2011

LANGUAGE: DUTCH; NEDERLANDS

GRAPHIC: Charalambos Mavrikas (39) is zijn baan bij de mobiele telefonie kwijt
en verbouwt nu groenten.
Foto Nikos Pilos

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              130 of 200 DOCUMENTS



                                NRC Handelsblad

                             22 juni 2011 woensdag

Laten we blij zijn dat er zoveel  mensen in deeltijd werken

BYLINE: Michèle de Waard

SECTION: Economie

LENGTH: 1543 woorden

SAMENVATTING

De recessie van 2009 was diep, maar het herstel verliep snel. Dat duidt erop dat
de Nederlandse economie ,,zeer veerkrachtig en concurrerend" is, aldus de
scheidend hoofdeconoom van het CBS, Michiel Vergeer.

VOLLEDIGE TEKST:

Cijfers zijn misleidend. Statistieken ook. 'Lies, damned lies and statistics',
deze uitspraak dichtte de Amerikaanse schrijver Mark Twain toe aan de
negentiende eeuwse Britse premier Benjamin Disraeli. Maar zelfs dat is nooit
bewezen.

Pas dus op met cijfers, niet alleen als ze uit Athene komen, ook als Brussel ze
publiceert of politici ermee schermen. De gewone burger wordt er gemakkelijk mee
misleid.

Michiel Vergeer, hoofdeconoom van Nederlands belangrijkste rekenmeester, het
Centraal Bureau voor de Statistiek (CBS), weet dat als geen ander. Hij kan niet
betrapt worden op gespierde taal als 'uittocht van babyboomers', dreigende
'krimp van de bevolking', of 'Nederland verarmt'. Nee, Vergeer is genuanceerd.
Met die uittocht van babyboomers valt het wel mee. De bevolking van Nederland
groeit de komende 25 jaar. En armoede? Nederland is de laatste tien jaar rijker
geworden, alle inkomensgroepen.

Toen 'powervrouw' en econoom Heleen Mees hem vanuit New York eens vroeg naar
cijfers over het stijgend aantal vrouwen dat in deeltijd werkt, verhulde ze
nauwelijks dat ze deze trend maar niets vond.

Dat is normatief, zegt de CBS-econoom dan. De feitelijke situatie is volgens hem
mogelijk een afspiegeling van wat mensen willen. Misschien is het 1,5-model, een
voltijdwerker en een deeltijder in één huishouden, wel de gewenste situatie waar
Nederlanders tevreden mee zijn. ,,Wees blij dat er zoveel mensen in deeltijd
werken, anders waren ze op de arbeidsmarkt nooit allemaal aan boord gekomen",
zegt hij.

Vergeer kijkt achteraf naar de cijfers, zodat hij ziet wat er werkelijk is
gebeurd. Dan pas analyseert en interpreteert hij. Zodra het CBS een trend ziet,
is het ook een trend.

,,Jullie zitten op een gouden schat aan gegevens. Dat moet je uitventen", zei
Vergeer tien jaar geleden toen hij nog bij het Centraal Planbureau (CPB) werkte
en een goede klant was van het CBS. Daarop trok het CBS hem aan. Sindsdien
voorziet hij de nieuwste cijfers onvermoeibaar van commentaar, op radio en
televisie, in dagbladen en op internetsites.

Morgen heeft Vergeer zijn laatste optreden voor het CBS in Leidschenveen als hij
de nieuwste cijfers toelicht over de groei van de economie en de ontwikkeling
van de werkloosheid in het eerste kwartaal van 2011, en ook de voorlopige
werkloosheidscijfers over mei presenteert. Daarna gaat hij met pensioen. Met 65
jaar.

Is Nederland er beter aan toe dan tien jaar geleden?

,,We zijn een rijk land, na Luxemburg het welvarendste land van Europa als je
kijkt naar het gemiddeld inkomen per hoofd van de bevolking. Maar het was een
spannend decennium. De uitslagen van de economische groei waren veel groter dan
voorspeld, zowel naar boven, als naar beneden. Met 2009 als dieptepunt. De
economie kromp met een record van 4 procent. De kredietcrisis, die een jaar
eerder uitbrak, gaf een geweldige schok. Alle sectoren kregen enorme klappen, in
tegenstelling tot de internetcrisis in 2001. De industriële productie, de
export, het consumentenvertrouwen gingen in 2009 volledig onderuit.

,,Tegelijkertijd is het herstel na de economische recessie ook heel snel
verlopen. De economie groeide het afgelopen decennium ondanks twee crises
gemiddeld met 1,5 procent per jaar. Dat vind ik heel behoorlijk. Het geeft aan
dat Nederland zeer veerkrachtig en concurrerend is."

Welke conclusies trekt u uit de kredietcrisis?

,,Dat het verband tussen de financiële economie en de reële economie
buitengewoon moeilijk te voorspellen is. Ik hoor niet tot die goeroes die
naderhand zeiden: 'Ik heb het altijd al gezegd.' Ik analyseer altijd achteraf
hoe iets zover kon komen. Een aantal risico's was bekend, zoals de leningen op
de Amerikaanse huizenmarkt, maar voorkomen is niet gelukt.

,,Tegelijkertijd stel ik vast dat de wereld een heleboel gezonde economische
spelers heeft. De economische groei van China heeft ons uit de recessie
getrokken. Ook is het beleid van de Verenigde Staten en Europa om de economie
met extra investeringen te stimuleren adequaat geweest.

,,Nederland groeide in het eerste kwartaal van dit jaar ten opzichte van begin
2010 volgens de voorlopige cijfers zelfs met 3,2 procent. Dat is heel mooi. De
werkloosheid hoorde ook tijdens de recessie tot de laagste in Europa. Daar is
wel iets voor gebeurd."

Wat bijvoorbeeld?

,,De industrie die we hebben is wel degelijk sterk concurrerend en innovatief.
We hebben ook de loonkosten in bedwang weten te houden. Door deze
concurrentiekracht hebben Nederlandse bedrijven kunnen aanhaken aan het herstel
van de wereldeconomie.

,,Vergelijk het even met Griekenland. Dat had ook van de wereldhandel moeten
profiteren, maar daar is niets van terechtgekomen. Ze hebben onvoldoende oog
gehad voor de loonkosten. Je moet concurrerend zijn, dat is fundamenteel.

,,Dankzij onze concurrentiekracht bleef de werkloosheid laag, ook tijdens de
recessie. Nu trekt de arbeidsmarkt weer aan, al zijn het vooral flexbanen."

Wordt flexwerk de trend?

,,Er is de afgelopen tien jaar veel meer flexibel werk gekomen. Dat is zeker een
trend. Wij tellen zo'n twee miljoen flexibele banen: uitzendwerkers,
zelfstandigen zonder personeel [zzp'ers, red.], er zijn honderdduizenden
baantjes en niet te vergeten Oost-Europese werknemers.

,,Vorig jaar zagen we dat er tijdens het herstel vooral flexibele banen zijn
bijgekomen, geen vaste. Of dat doorzet moeten we even afwachten. Bij de vorige
periode van herstel in 2004 was de groei van het aantal flexbanen heel groot.
Het aantal vaste banen liep zelfs terug. Maar in 2006 en 2007, toen de economie
3 tot 4  procent groeide, is een groot aantal flexbanen wel degelijk omgezet in
vaste banen.

,,Hoe het deze keer zal gaan is onzeker. Daar zit voor mij de spanning. Als we
een paar goede jaren krijgen, worden de flexibele banen dan alsnog omgezet in
vaste contracten? Dat is voor mij de vraag.''

Drukt de toename van flex- en deeltijdwerk de lonen?

,,Toen in Nederland het zogenaamde kostwinnersbegrip nog centraal stond, was het
huishouden met één verdiener relatief bevoordeeld. De individualisering van het
belastingstelsel heeft tot een substantiële groei van deeltijdwerk geleid,
vooral bij vrouwen. Daardoor zijn er veel meer tweeverdieners gekomen.

,,Tel je de twee inkomens bij elkaar op, dan zijn ze relatief rijk. Wordt er
twee keer 40.000 euro in een huishouden verdiend, dan houden deze mensen netto
meer over, omdat hun inkomens fiscaal gunstiger worden behandeld dan dat van de
eenverdiener met 80.000 euro.

,,Er heeft een welvaartverschuiving plaatsgevonden ten gunste van
tweeverdieners. Tegelijkertijd gaat er een loondrukkend effect uit van
deeltijdwerk als men maar een paar uur werkt. Maar met het 1,5-banenmodel zijn
de meesten beter af."

Wacht werknemers een gouden eeuw  gezien de voorspelde tekorten op de
arbeidsmarkt?

,,Ik voorspel geen goud. Er moet gewoon gewerkt worden. Ik ben buitengewoon
voorzichtig over de krapte op de arbeidsmarkt. Uit onze bevolkingsprognose
blijkt dat de bevolking de komende 25 jaar blijft groeien. De potentiële
beroepsbevolking tussen 20 en 65 jaar neemt de komende tien jaar slechts met
100.000 af, van 10,1 miljoen naar 10 miljoen. Dat is een heel kleine daling en
als we een jaar langer doorwerken is er geen daling meer.

,,Ook met die uittocht van babyboomers valt het mee. In 1946 is inderdaad een
record aantal baby's geboren, 284.000. Van hen zijn er in Nederland nog 235.000
over. Zij worden dit jaar 65, maar slechts een beperkt deel werkt nog. Een flink
deel is al weg, met vervroegd pensioen."

Welke gevolgen heeft de vergrijzing voor de arbeidsmarkt?

,,Langer doorwerken moet normaal worden. Dat vergt een grote mentale omslag.
Iedereen zal zich moeten realiseren dat je met 45 jaar pas halverwege je
carrière bent. Het aantal 65-plussers stijgt fors, van 2,6 miljoen nu naar 4,6
miljoen in 2040. Dat drijft de kosten van pensioenen en zorg enorm op. Dat moet
wel betaald worden, en wel door meer mensen die langer belasting betalen.

,,Permanente scholing van werknemers vanaf 45 jaar is heel belangrijk. Dat
moeten werkgevers en werknemers beseffen. Werknemers zullen zich niet alleen
steeds moeten scholen, ze zullen ook vaker moeten uitkijken naar een andere
baan. Dat is geen gratuite opmerking. Vooral oudere werknemers die hun baan
kwijtraken komen buitengewoon moeilijk weer aan de slag. Dat is de schaduwzijde
van de 'flexibele schil' die bedrijven erop nahouden."

'Anderhalve baan in één huishouden stemt Nederlanders tevreden'

'Tijdens het herstel zijn er vooral flexibele banen bij gekomen'

Michiel Vergeer

1946 - geboren in Enschede

1958 - gymnasium B in Hengelo

1964 - studie economie en econometrie in Tilburg

1973 - Centraal Planbureau (CPB), achtereenvolgens medewerker
conjunctuuranalyse, hoofd bouwnijverheid en hoofd overheidsfinanciën. Nauw
betrokken bij doorrekenen verkiezingsprogramma's, regeerakkoorden en
tegenbegrotingen

2000 - werkzaam in Indonesië bij een project van de Wereldbank

2000, oktober - Centraal Bureau voor de Statistiek (CBS), hoofd publicaties
nationale rekeningen en regionale rekeningen

2004 - CBS, woordvoerder economie en arbeidsmarkt

LOAD-DATE: June 22, 2011

LANGUAGE: DUTCH; NEDERLANDS

GRAPHIC: Foto Leo van Velzen, NRC HandelsbladIllustratie Studio NRC

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              131 of 200 DOCUMENTS



                                NRC Handelsblad

                             22 juni 2011 woensdag

Grunbergs toneelstuk komt op juiste moment

BYLINE: Raymond van den Boogaard

SECTION: Vooraan

LENGTH: 725 woorden


Zelden is een theaterpremière zozeer op het juiste moment gekomen als die van
Arnon Grunbergs De Hollanders, dat over 'onze jongens in Afghanistan' gaat.
Vanavond immers zal de Amerikaanse president Obama aankondigen dat het wel mooi
geweest is in Afghanistan en dat de westerse militaire aanwezigheid wordt
afgebouwd.

Wie dus thuis met een half weggeslagen gezicht zijn in het leger verwoeste leven
zit te overdenken, of nog rouwt over een in Afghanistan gesneuvelde zoon, of
lijdt aan een in dat verre land opgedaan posttraumatisch stress-syndroom, kan
vanavond met recht het idee hebben dat het nergens goed voor is geweest, omdat
de problemen in Afghanistan nog precies zijn wat ze waren voordat er
NAVO-troepen kwamen.

En mocht Obama's toespraak niet voldoende zijn voor dat inzicht, dan is een
bezoek aan De Hollanders zeker te overwegen: een even absurde als
iconoclastische voorstelling die de toeschouwer irriteert en woedend maakt.

Heel geleidelijk gaat je ergernis over de getoonde menselijke kleinheid en
onsmakelijkheid over in woede om de zinloze oorlog - het plechtig spelen van het
Wilhelmus nadat een Afghanistan-veteraan zich met zijn eigen geweer van kant
heeft gemaakt, doet de deur dicht.

Eerdere Nederlandse theatervoorstellingen over Afghanistan - zoals van Mighty
Society of Orkater - probeerden nog recht te doen aan de afstand tussen goede
bedoelingen van militairen en de tot cynisme stemmende situatie te velde. Maar
dat is niet het universum van Arnon Grunberg: daar is de mens in elke context
meteen laag, banaal en onsmakelijk.

De vader van de gesneuvelde soldaat - toonbeeld van de 'hardwerkende
Nederlander' - heeft geen grotere zorg dan de buitenlandse afkomst van de hoer
die hem wekelijks wasknijpers op de tepels moet zetten. Alsof onze meisjes dat
werk niet graag zouden willen doen! En de (tot overmaat van ramp vrouwelijke)
generaal die een soldaat op het matje roept omdat hij een Afghaanse vrouw anaal
heeft verkracht, heeft geen bezwaar tegen de daad op zich, maar waarschuwt
alleen dat de legerleiding zeker niet voor hem gaat boeten, als de verkrachting
uitkomt.

Grunberg is door frequente bezoeken aan de Nederlandse troepen zeer wel op de
hoogte van de situatie in Afghanistan. Maar De Hollanders is een farce zonder
realistische pretenties - de auteur vergroot vormen van menselijk gedrag uit die
hem ook in zijn romans fascineren, met een meedogenloze blik. Deze toneeltekst
is ook bepaald niet op de lach geschreven.

Het moet niet eenvoudig geweest zijn daarvoor op het toneel een vorm te vinden
die het geheel niet in platte lol zou laten ontaarden. Gerardjan Rijnders is
daar met zijn jonge acteurs in geslaagd. De Hollanders ontregelt en schokt.
Juist het feit dat alles zo over de top is, maakt het tot een effectief
'leerstuk', dat hard aankomt.

Beschamende seksualiteit, het neerhalen van de militaire eer, de ontluistering
van nationale symbolen - niets blijft de toeschouwer bespaard. Deze oneerbiedige
voorstelling zou eigenlijk op tournee langs de kazernes moeten. Natuurlijk zou
zij dan tot veel discussie, zo niet woede leiden. Maar wie in Afghanistan heeft
gediend, is erger gewend.

Plan voor   vertrek VS wordt vandaag   bekend

President Obama maakt  vanavond in een televisietoespraak de details bekend  van
de stapsgewijze terugtrekking van de Amerikaanse troepen uit Afghanistan.
Verwacht wordt  dat de komende twee jaar 30.000 militairen worden teruggehaald.
Er zijn nu zo'n 100.000 Amerikaanse militairen in Afghanistan.

De regering is verdeeld over de omvang en het tempo van de terugtrekking.
Obama's militaire adviseurs  zouden pleiten voor  beperkte terugtrekking, om te
voorkomen dat de Talibaan aan macht winnen. Maar zowel Democraten als
Republikeinen wijzen op de enorme kosten van de al tien jaar durende oorlog.
Voorstanders van een beperkte troepenmacht vinden dat het Amerikaanse leger niet
langer energie moet steken in het pacificeren en opbouwen van Afghanistan maar
gerichte acties moet uitvoeren, zoals de operatie tegen Osama bin Laden.

Minister van Defensie Gates bevestigde onlangs dat de Verenigde Staten
onderhandelen met Talibaan-strijders. Republikein Gates wordt in juli vervangen
door Democraat Leon Panetta, nu nog CIA-directeur. Panetta zou meer dan Gates
neigen naar een snelle en omvangrijke Amerikaanse terugtrekking. De Senaat
keurde zijn benoeming gisteren goed.

LOAD-DATE: June 22, 2011

LANGUAGE: DUTCH; NEDERLANDS

NOTES: De Hollanders. Tekst: Arnon Grunberg. Regie: Gerardjan Rijnders.
Geschreven voor en gespeeld door acteurs van de Amsterdamse Toneelschool.
Gezien: 21/6 in de Kleine Komedie, Amsterdam. Aldaar t/m 25/6. Inl:
http://dekleinekomedie.nl

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              132 of 200 DOCUMENTS



                                NRC Handelsblad

                             18 juni 2011 zaterdag

Boxcamera;
verdwenen

BYLINE: Rob Biersma

SECTION: Lux

LENGTH: 374 woorden

SAMENVATTING

Rob Biersma bespreekt elke week verdwenen dingen.

VOLLEDIGE TEKST:

Bladerend door oude familiealbums vallen je soms piepkleine fotootjes op.
Zwart-wit uiteraard - kleurenfotografie viel vroeger buiten het bereik van de
gewone man - en meestal vlijmscherp. Met een loep kun je nog heel wat details
onderscheiden. Het zijn afdrukken, rechtstreeks van negatief op fotopapier
gemaakt, zonder tussenkomst van een vergrotingstoestel. De kans is groot dat
deze foto's met een eenvoudige boxcamera zijn genomen.

Boxcamera's waren rond de oorlog heel populair. Meest verkocht waren de Kodak
Brownies, vierkante doosjes met twee 'briljantzoekers', voor liggende en staande
foto's. Je keek van boven in de zoeker wat er op de foto kwam. Lastig was dat
het beeld in de zoeker linksrechts verwisseld werd. Onervaren fotografen
herkende je aan hun draaierige gedrag.

In kleine camera's ging een rolfilm van 4 centimeter breed met negatiefformaten
als 3×4 cm, 4×4 cm en 4×6 cm; in grote camera's ging 6 cm-rolfilm met negatieven
van 4,5×6, 6×6 en 6×9 cm. Alles met even zo grote afdrukken. Rolfilm bestond uit
film dat samen met papier tot een 'filmrolletje' was gewonden. Op de achterkant
van het papier stonden cijfers. Door een rood glaasje in de camera kon je zien
hoeveel foto's je had gemaakt. Na iedere foto moest je 'doordraaien'. Als je dat
vergat, kreeg je twee opnamen over elkaar, wat later op de afdruk vaak
spookachtige beelden opleverde.

Brownies waren vooral geliefd bij moeders. Met een leren bandje om hun nek en de
box tegen de buik maakten ze vaak trillingsvrije opnamen. En wat zeker zo
belangrijk was: op ooghoogte met hun kroost. Vaak veel leuker dan de foto's van
vaders die zo nodig met lichtmeters en statieven in de weer moesten.

Na de oorlog werden de Agfa Click en Afga Clack populair. Deze boxjes hadden een
doorzichtzoeker - je moest het toestel voor je oog houden. De film zat gebogen
tegen de achterwand, wat de fouten van het eenvoudige lensje compenseerde.
Sommige toestellen bezaten een portretlensje. Ook zat er een geelfilter bij,
voor mooie wolkenpartijen.

Met de komst van de kleinbeeldcamera's verdwenen het boxje en de afdruk.
Inmiddels is de hele 'natte fotografie' (film en foto's met ontwikkelbaden)
weggevaagd.

LOAD-DATE: June 17, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              133 of 200 DOCUMENTS



                                NRC Handelsblad

                             18 juni 2011 zaterdag

Wimbledonwinnaar hoeft niet met  metro;
Richard Krajicek geniet na vijftien jaar nog altijd privileges op 's werelds
oudste grandslamtoernooi

BYLINE: Koen Greven

SECTION: Sport

LENGTH: 1055 woorden

SAMENVATTING

Richard Krajicek is sinds zijn Wimbledontitel in 1996 voor de rest van zijn
leven lid van de All England Lawn Tennis and Croquet Club. Met alle voordelen
van dien. ,,Ik verplaats me altijd in een auto van de organisatie."

VOLLEDIGE TEKST:

Op Wimbledon wordt een dubbeltje vrijwel nooit een kwartje. Richard Krajicek is
een uitzondering. Hij veranderde van een tennisser met  afkeer  van gras tot
Wimbledonwinnaar en is sindsdien zijn leven lang member of the club. ,,Dat
lidmaatschap is misschien nog mooier dan de beker", zegt de Nederlander vijftien
jaar na zijn zege. ,,Ik mag tot september op de banen tennissen. Af en toe doe
ik dat met wat vrienden. Dan sta je naast oud-spelers als Peter Flemmings of Pat
Cash."

Net als in de gewone maatschappij is het onderscheid tussen de verschillende
klassen op The All England Lawn Tennis and Croquet Club in vrijwel alles
merkbaar. Tennissers, suppoosten, toeschouwers en óók journalisten zijn er in
alle gradaties. NRC Handelsblad werd pas na tientallen jaren lobbyen Centre
Court Seat Holder  en heeft daarmee een streepje voor op de media met een Nine
Day Pass en de Rovers. Zo mogen alleen journalisten met een Centre Court Pass
zonder extra ticket de trainingsbanen bezoeken. Alleen geplaatste tennissers
mogen daar een half uur per dag op trainen. Suppoosten houden toeschouwers op
een gepaste afstand van de Aorangi Park Practice Courts.

Krajicek weet nog als de dag van gisteren dat hij zich in 1991 voor het eerst
als tennisser op Wimbledon meldde. De servicevolleyspecialist won van de
Venezolaan Maurice Ruah en de Zweed Magnus Larsson en werd in de derde ronde
uitgeschakeld door een in hagelwit gestoken André Agassi. ,,Het was heel
speciaal om te debuteren op Wimbledon. Er viel toen zoveel regen, dat ik pas op
vrijdag mijn eerste partij speelde. Dat wachten was een drama. Je zat met zijn
allen opgepakt in een kleine lounge. Maar ik had het geluk dat ik bij de beste
vijftig spelers hoorde, waardoor ik in kleedkamer 1 terecht kwam. Ik heb me
later ook nooit hoeven omkleden in kleedkamer 2 of 3. Die zaten niet bij het
centercourt."

Toch duurde het voor Krajicek nog vijf jaar voordat hij echt van Wimbledon ging
houden. De lange tennisser voelde zich niet thuis op gras en had  moeite met
bewegen. Het toernooi van 1994 werd in verschillende opzichten een deceptie.
,,Ik had net zoals andere spelers voor veel geld  een huis gehuurd vlakbij
Wimbledon. Ik moest voor twee weken betalen, maar lag er al in  de eerste ronde
uit. Dat kostte flink wat. Sindsdien zit ik tijdens Wimbledon altijd in een
hotel in [de nabijgelegen Londense wijk] Chelsea. Ook dit jaar weer. Ik doe mee
aan het veteranentoernooi."

Na een nieuwe deceptie in 1995, met verlies in de eerste ronde tegen de
Amerikaan Bryan Shelton, overwoog Krajicek het toernooi in 1996 aanvankelijk
over te slaan. ,,Het beeld van het prachtige Wimbledon had voor mij een flinke
barst opgelopen. Ik was zo gefrustreerd dat ik niet wilde gaan. Uiteindelijk heb
ik het toch geprobeerd. In de voorbereiding trainde ik op hardcourt om mijn
ritme niet te verliezen. Twee weken later pakte ik de titel. In Engeland is de
impact enorm. Je status verandert. Als je een verzoek indient, wordt dat wat
flexibeler behandeld."

Krajicek keerde in 1997 terug als titelverdediger en lid van de in 1868
opgerichte club. Toen het servicekanon in de vierde ronde op Tim Henman stuitte,
voelde het alsof hij tegen een heel land speelde. Engeland mag dan wel het
sprekende voorbeeld zijn van een klassenmaatschappij, maar fans van Engelse
tennissers komen uit alle geledingen.

De Schot Andy Murray is komende weken tijdens de 125ste editie Britse
tennishoop. Hij heeft aanhangers die zich met een Rolls Royce voor de deur van
de All England Club laten afzetten en hem volgen vanuit de Royal Box. Anderen
hebben er een nacht slapen in een tent voor over om samen met duizenden fans
vanaf een heuvel  - de Henman Hill heet nu Murray Mountain - te mogen kijken
naar de rechtstreekse tv-beelden van hun held. Krajicek: ,,Ik heb als erelid het
recht voor elke dag twee toegangskaarten centercourt te kopen."

Op het complex van de All England Lawn Tennis and Croquet Club bewegen
tennisfans zich in een tijdloze omgeving. Paarse en roze bloemen staan vol in
bloei. Tegen het gebouw van het centercourt groeit groene klimop. Op de
terrasjes prikken de toeschouwers in bakjes aardbeien en slagroom. Traditie wint
het in Londen nog altijd van de commercie. ,,Wimbledon heeft gewoon iets
magisch", stelt Krajicek, die in 2002 met een plaats in de kwartfinales afscheid
nam van het toernooi in Zuid-West Londen. ,,De Australian Open, Roland Garros en
de US Open zijn ook mooi. Maar Wimbledon is de oudste en de allergrootste."

De komende twee weken is de rust verdwenen in het 'dorp' dat in de Middeleeuwen
aan de aartsbisschop van Canterbury toebehoorde. Het gewone volk loopt dan in
een lange sliert vanaf metrostation Southfields naar het tennispark aan de
statige Church Road. Krajicek zal zich niet  tussen de menigte begeven. ,,Ik
verplaats me altijd in een auto van de organisatie." Een  Wimbledonkampioen gaat
niet met de underground.

'Ik mag als erelid elke dag twee kaarten voor het centercourt kopen'

Richard Krajicek, winnaar in 1996

Isner en Mahut na marathonpartij in 2010 (ruim elf uur op de baan) op herhaling

De Fransman Nicolas Mahut  en de Amerikaan John Isner  zijn bij de loting van
Wimbledon in de eerste ronde weer aan elkaar gekoppeld. Vorig jaar voerden beide
spelers er in de eerste ronde op het Londense gras een titanenstrijd, die pas na
11 uur en 5 minuten werd beslecht.

Isner won de drie dagen durende partij met 6-4, 3-6, 6-7, 7-6 en 70-68. Het duel
ging de geschiedenis in als de langste tenniswedstrijd aller tijden. Sinds hun
marathonpartij kwamen beide spelers  nog één keer tegen elkaar uit. Bij de
Hopman Cup, het WK voor gemengde landenteams, won  Isner begin januari in Perth
met 6-3 en 7-6 van Mahut.

De Nederlander Robin Haase speelt op Wimbledon in de eerste ronde tegen de
Spanjaard Pere Riba. De spelers troffen elkaar nog nooit. Igor Sijsling kan het
hoofdtoernooi ook nog bereiken. Hij speelt vandaag de beslissende
kwalificatiewedstrijd tegen de Belg David Goffin. Het duel werd gisteren
uitgesteld wegens regen. Thiemo de Bakker had zich al eerder afgemeld, wegens
fysieke en mentale problemen.

LOAD-DATE: June 17, 2011

LANGUAGE: DUTCH; NEDERLANDS

GRAPHIC: Baan 3: het nieuwe stadion met 2.000 zitplaatsen. Alleen het
centercourt heeft een uitschuifbaar dak.
Foto Reuters

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              134 of 200 DOCUMENTS



                                NRC Handelsblad

                             18 juni 2011 zaterdag

Sanering schokt omroepen;
Minister Van Bijsterveldt snijdt stevig in omroepbestel

BYLINE: Jan Benjamin

SECTION: In het nieuws

LENGTH: 775 woorden

SAMENVATTING

De publieke omroep is geschokt: Minister Van Bijsterveldt gaat flink snijden in
Hilversum. Acht omroepen blijven over, ledenaantallen worden weer bepalend.

VOLLEDIGE TEKST:

De omroepen waren op het ergste voorbereid. Toch ging er gisteren een schok door
het Mediapark. ,,Dit is onbegrijpelijk, oneerlijk en onacceptabel", aldus Hans
Andersson van de VARA, die uit protest direct de fusie met BNN staakte.

Namens het kabinet stuurde minister Van Bijsterveldt (Media, CDA) gistermiddag
haar mediabrief aan de Tweede Kamer. Daarin stelt zij dat de landelijke omroep
127,3 miljoen euro kan bezuinigen zonder dat de programmering verslechtert. De
macht van de omroepverenigingen blijft onaangetast. Sterker, het aantal leden
wordt belangrijker. Vanaf 2016 geldt weer: hoe meer leden hoe meer budget en hoe
meer zendtijd.

De bezuinigingen treffen Hilversum als een mokerslag, aldus Henk Hagoort van de
Nederlandse Publieke Omroep (NPO). Een bom onder de jongerenprogrammering, zei
Lucas Goes (BNN). Een sanering, twitterde MAX-voorzitter Jan Slagter.

,,Een sanering? Nee, een modernisering", aldus minister Van Bijsterveldt
gisteren in een toelichting. ,,En een vereenvoudiging. Dat was hard nodig. Als
we aan de versnippering in Hilversum een einde maken, kunnen we fors bezuinigen
en de hoge kwaliteit houden." Haar mantra: het bestel wordt open, bestuurbaar en
doelmachtig gehouden. De kijker merkt niets van de veranderingen, bezweert ze,
,,Die houdt de pluriforme publieke omroep die hij waardeert."

Dan moet Van Bijsterveldt weg. De Wereldomroep wacht voor een live interview.
Dat wordt vast geen gezellig gesprek. De Wereldomroep wordt waarschijnlijk een
van de grootste slachtoffers. De omroep verhuist van het ministerie van OCW naar
Buitenlandse Zaken. Hoeveel geld die voor de omroep overheeft, is onduidelijk.

Van Bijsterveldt onderschrijft  de fusieplannen van de  omroepen: zes gaan er
samen vanaf 2016: AVRO en TROS, BNN en VARA en KRO en NCRV. EO, MAX en VPRO
blijven zelfstandig. NOS en NTR,  taakorganisaties zonder leden, maken het
bestel van acht omroepen compleet.

De fusieomroepen krijgen echter niet de beloning die zij wilden voor hun
bereidheid hun zelfstandigheid op te geven. Zo wilde de TROS wel samengaan met
de AVRO, maar moest MAX daarvan geen financieel voordeel hebben. In de volgende
concessieperiode vanaf 2016 gaat het exacte aantal leden bepalen hoeveel geld de
omroepen krijgen. Nu geldt nog een maximum van 400.000. Een omroep met  400.001
leden krijgt nu nog net zo veel als een omroep met 600.000. Dat maakte het
ongunstig om te fuseren. De minister trekt dit recht.

Aspirant-omroepen Powned en WNL moeten in 2014 minstens 150.000 leden hebben.
Als hun toegevoegde waarde ook is bewezen dan mogen zij blijven. Voorwaarde is
wel dat zij fuseren met een van de andere omroepen. Daar hebben zij zich altijd
tegen verzet. Ook de levensbeschouwelijke omroepen, waaronder Human en IKON
moeten aanhaken bij een van de acht.

Van Bijsterveldt ontkent dat haar maatregelen een nieuwe ledenjacht - met
miljoenen euro's kostende marketingcampagnes - doen ontstaan. De minister wil
het lidmaatschapsgeld verhogen van 5,72 euro per jaar naar 15 euro per jaar.
,,Dat geeft het lidmaatschap van een vereniging meer betekenis", aldus de
minister.

Omroepen mogen geen cadeautjes meer weggeven aan nieuwe leden. Geen dvd's en
cd's dus meer van Anneke Grönloh voor nieuwe MAX-leden. Slagter reageerde
gistermiddag direct via Twitter. Het duurdere lidmaatschap gaat ten koste van
,,de zwakkeren in de samenleving", onder wie ouderen en jongeren. De
jongerenomroep stelt dat 36 procent van de BNN-leden tussen 16 en 34 het
lidmaatschap opzegt als het drie keer zo duur wordt.

,,De publieke omroep is straks niet meer van de gewone Nederlander", reageert
Kamerlid Martijn van Dam (PvdA). ,,Jongeren van BNN die 15 euro per jaar voor
hun lidmaatschap moeten betalen? Vergeet het maar. Powned en WNL moeten driemaal
zoveel leden tegen een driemaal hoger tarief werven. Dit leidt tot
eenzijdigheid. EO en VPRO zullen de grootste omroepen worden. Die hebben de
meest betrokken achterban die bereid is extra te betalen. De tarieven worden
drie keer zo hoog.   Ik kan me niet voorstellen dat de PVV wil dat er straks
alleen maar tv is voor de grachtengordel en de Bible Belt."

Volgens Van Bijsterveldt gaan niet alleen coalitiepartijen CDA en VVD voor haar
plan stemmen, maar zelfs de PVV, die de publieke omroep eigenlijk veel verder
wilde uitkleden, en gruwde van het eeuwige leden tellen. De Tweede Kamer
debatteert op 27 juni over de omroepplannen.

'Televisie wordt alleen voor de grachtengordel en de Bible Belt.'

Kamerlid Martijn van Dam (PvdA)

LOAD-DATE: June 17, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              135 of 200 DOCUMENTS



                                NRC Handelsblad

                             16 juni 2011 donderdag

Henk en Ingrid als Russische boeren;
Tom Lanoye en Ivo van Hove over Tsjechov, mal de vivre en de PVV

BYLINE: Raymond van den Boogaard

SECTION: Cultureel Supplement

LENGTH: 1669 woorden

SAMENVATTING

Voor de voorstelling De Russen! voegde Tom Lanoye twee stukken van Tsjechov
samen. Het is geen politiek stuk volgens de schrijver, maar toch steekt de
Nederlandse politiek in gesprekken met schrijver Tom Lanoye en met regisseur Ivo
van Hove steeds de kop op. ,,Als groot minnaar van Nederland is het mij wee om
het hart."

VOLLEDIGE TEKST:

'Straks wek ik nog de indruk dat De Russen! een heel politieke voorstelling is",
zegt Tom Lanoye. Hij heeft dan naar aanleiding van de door hem voor Toneelgroep
Amsterdam geschreven monsterproductie al een uurtje gesproken over de
Nederlandse politiek: over de gedoogconstructie ,,waarbij mijn verstand tekort
schiet" en over de komende subsidieaanslag op de kunsten ,,waardoor ons Vlaamse
beeld van Nederland een knauw heeft gekregen. Als groot minnaar van Nederland is
het mij wee om het hart".

Ook Ivo van Hove, regisseur van De Russen!, zegt in een vraaggesprek meteen al
in het begin dat ,,het stuk wel erg dicht op de tijdgeest in Nederland zit.
Nergens in de wereld begrijpt men dat het land van de tolerantie dat in de
twintigste eeuw zoveel geesten heeft geopend nu helemaal de andere kant is
opgegaan en mensen wil uitsluiten in plaats van te luisteren". Maar een
politieke voorstelling? Nee, dat is het ook volgens Van Hove niet. ,,Theater is
er niet om te zeggen wat je moet doen".

Twee gescheiden interviews zijn het, met enkele dagen ertussen en in twee
steden, hoewel Lanoye (1958) en Van Hove (1958) stadgenoten (Antwerpen) zijn.

Lanoye had net de première in de Antwerpse Bourla-schouwburg van Bloed en rozen
achter de rug, bedoeld om deze zomer te schitteren op de cour d'honneur van het
festival in Avignon. Bloed en rozen is  wel een politieke voorstelling, meent
hij. Het is het vierde deel van een serie die Lanoye met regisseur Guy Cassiers
gemaakt heeft over macht. Deze gaat over de macht van de kerk, een soort
mysteriespel zonder mysterie over de maagd Jeanne d'Arc die op de brandstapel
eindigt en het monster Gilles de Rais dat hetzelfde overkomt.

Van Hove is in een filmstudio in Amsterdam-West, waar iedere tien minuten een
vliegtuig overkomt, doende met de repetities voor De Russen!, waar 18 van de 21
acteurs van  Toneelgroep Amsterdam bij  betrokken zijn. Het uiteindelijk
resultaat, zegt hij, kan vier of vijf of zes uur lang zijn - afhankelijk onder
andere van coupures die nog worden aangebracht. Het is Van Hoves eerste
marathonvoorstelling sinds hij in 2007 drie stukken van Shakespeare aaneen
koppelde tot Romeinse tragedies dat, zegt hij, wel duidelijk over politiek ging:
,,hoe politieke idealen pure machtsambities kunnen worden".

Maar als De Russen!, dat beiden onmiddellijk aanzet tot bespiegelingen over het
Nederland van nu, niet over politiek gaat, waar gaat het dan wel over?

Op initiatief van Van Hove heeft Lanoye (,,Het was onmogelijk om nee te zeggen")
twee vroege werken van de Russische toneelschrijver Anton Tsjechov (1860-1904) -
Ivanov uit 1887 en Platonov uit (vermoedelijk) 1881 - ineen geschoven. Beide
stukken hebben een vergelijkbare problematiek, die ook in het latere werk van
Tsjechov een grote rol speelt: maatschappelijke onvrede bij de progressieven van
weleer, die zich met ergernis realiseren dat hun dromen over de toekomst van
Rusland niet zijn uitgekomen, en zich op het kwijnende platteland hebben
teruggetrokken. Naar een schema dat hij maakte met dramaturg Peter van Kraaij
heeft Tom Lanoye de twee stukken tot één herschreven, daarbij personages
samenvoegend zodat zij in de beide nieuwe verhaallijnen optreden. Lanoye schreef
ook tekst bij - waardoor bijvoorbeeld de vrouwenrollen veel belangrijker zijn in
De Russen! dan in de oorspronkelijke teksten  en de personages Ivanov en
Platonov elkaar ontmoeten. En een van de belangrijkste veranderingen is nog wel,
meent Lanoye, dat Tsjechov uit de stoffige sfeer van het negentiende-eeuwse
kostuumdrama is gehaald, en uit de saus van nostalgie waarin opvoeringen van
zijn werk maar al te vaak verdrinken. ,,Tsjechov is een Woody Allen avant la
lettre". Lanoye wist bij het schrijven wie welke rol zou vertolken, en heeft
geprobeerd op de acteurs te schrijven.

,,Tsjechov is voor mij iemand die als eerste een modern levensgevoel op de
planken zet", zegt Lanoye. En wat is dat gevoel? ,,Een soort mal de vivre, een
lusteloze verveling die tegelijkertijd heel lichtvoetig is en heel veel deernis
in zich heeft. De personages in De Russen! weten dat ze individueel en
collectief vast zitten en niet meer beantwoorden aan de idealen die ze zich ooit
gesteld hadden. Dus gaan ze steeds wilder om zich heen slaan, en zoeken
schuldigen - die ze in deze vroege Tsjechov-stukken vinden in 'de joden'. Als
ondanks de afschaffing van de lijfeigenschap, bijvoorbeeld, de moderne tijd toch
niet lijkt aangebroken, worden ze van hemelbestormers tot gulzige zwartkijkers.
Als je dan niet de bevrijders kunt zijn, dan maar de grootste losers en
mislukkelingen. Dat is helemaal van deze, onze tijd, vind ik. Dat gulzig genot
waarmee men het tegendeel wil zijn van alles wat tot voor kort politiek correct
genoemd werd".

Daar heb je het weer: Lanoye is nog maar net begonnen over De Russen! en de
politiek-maatschappelijke ontwikkeling van nu steekt alweer onweerstaanbaar de
kop op.

De stukken van Tsjechov refereren aan ideologische debatten die Rusland in de
negentiende eeuw teisterden, over de precieze aard van de Russische natie en de
Russische ziel. Was Rusland een Europees land, waar democratie zou moeten
bestaan, of eerder een Oosters autocratisch land? Schuilde de nationale ziel in
het 'Europese' Sint-Petersburg als hoofdstad, of in het 'oosterse' Moskou? Was
de boer wellicht de ziel van de natie, als verheerlijkt, mythisch begrip?

Allemaal zaken die Lanoye aan Vlaanderen en Nederland doen denken. ,,Zo'n
uitspraak dat 'de rechten van het eigen volk belangrijker zijn dan de rechten
van de mens', dat werd hier net zo door het Vlaams Blok gezegd. En wat zijn de '
Henk en Ingrid' van de PVV anders dan zo'n fictieve homme sauvage als de
Russische boer moest zijn? Die premier van jullie, de man die het land leidt en
toch zegt dat ,,Nederland moet worden teruggegeven aan de Nederlanders", komt
hij zelf van Mars, dan? Wie is die Nederlander dan eigenlijk? Je kunt natuurlijk
zeggen: het is normaal dat we discussiëren over wat onze identiteit is, terwijl
gans Europa bezig lijkt met unificatie en de hele wereld met globalisering. Maar
mijn angst is - en die zie ik helaas nu in mijn geliefde Nederland bevestigd -
dat die discussie begint met de vraag 'wat is het' en na een kwartier overgaat
in 'wat is het niet'. Het wordt altijd een discussie over uitsluiting".

Vlaams particularisme is Lanoye vreemd. Nu zijn werk in het Frans wordt
vertaald, te beginnen met de roman Sprakeloos ('La langue de ma mère') kan hij
eindelijk in boekhandels in Namen of Luik gaan voorlezen, vertelt hij opgetogen.
Dat ze hem daar begrijpen, is voor hem het bewijs dat 'belgitude' bestaat, als
identiteitsbegrip bovenop de 'Vlaamse eigenheid'. Niet weinig trots is hij op
het feit dat Bloed en rozen in Avignon in het Nederlands zal worden opgevoerd,
met Franse boventitels. ,,Echte flaminganten maken zich daar natuurlijk boos
over - dat Fransen niet doen wat ze geacht worden te doen en neerkijken op een
voorstelling in het Nederlands".

De idee van Nederland als een beter Vlaanderen - die is hem de afgelopen tijd
een beetje ontvallen. Zeker, er zijn nog steeds dingen om te bewonderen - dat
allochtonen een veel grote rol spelen in de cultuur in Nederland dan in
Vlaanderen bijvoorbeeld. Maar het stoort hem dat in Nederland zo gering gedacht
wordt over het cordon sanitaire tegen het Vlaams Belang (vroeger Vlaams Blok),
waarvoor hij zeer heeft geijverd. ,,Ik zat laatst in een discussie in Nederland
waar iemand zei dat ons cordon sanitaire was mislukt. Hoezo? Het doel was
tweeledig: dat het Vlaams Belang op geen enkel bestuursniveau aan de macht kwam
en dat het op den duur zou imploderen. Dat is allebei gelukt. Waarom worden
verifieerbare feiten zo gretig ontkend? Voor de Nederlandse gedoogconstructie
schiet mijn verstand te kort. Waarom breng je je grootste tegenstander in een
positie waarin hij invloed heeft zonder verantwoordelijkheid? Ach, misschien is
Nederland van idool een land van vlees en bloed geworden".

Toch nog maar even over De Russen! ,,Ik zie dat als de röntgenfoto van een
generatie", zegt Lanoye. ,,Er is woede dat de democratie niet vanzelf gaat, en
dat niet het Walhalla is aangebroken maar dezelfde tekort schietende mensen als
bij eerdere generaties aan de macht zijn. Iedere generatie denkt dat toch? Dat
er na jou nooit meer iets te verbeteren zal vallen. Maar good old mother earth
blijft je problemen in de schoot leggen".

,,Ze zijn eigenlijk een soort hangvolwassenen geworden", zegt Van Hove in
Amsterdam over de personages in De Russen. ,,Ze zijn van individuen
individualisten geworden, die voornamelijk nog denken aan eigen overleven, eigen
gewin, eigen gezinnetje soms. Het is een menselijk drama over mensen die
ontevreden zijn en de schuld daarvoor bij anderen leggen". Theater, meent hij,
is er niet voor bedoeld om directe actualiteit te behandelen. ,,Theater draait
om de diepste, foutste instincten, om vieze onderbuikgevoelens. Die kunnen maar
beter niet in de politiek aan bod komen - wat ze nu helaas wel doen - maar in de
kunsten wél, om dan zuiverend te werken - als bij psychotherapie. Want we hebben
die gevoelens, elk van ons, ze gaan niet weg. Eigenlijk begrijp ik wel dat de
PVV wil dat de kunst verdwijnt, want zij gebruiken die onderbuikgevoelens. Als
wij er in zouden slagen dat domein helemaal te beheren, hebben zij nog maar
weinig functie. Het theater gaat over de grote taboes, die niet worden opgelost
want de mens blijft een mens".

De Russen! Première 19/6 in de Stadsschouwburg Amsterdam,  Holland Festival.
Inl.: http://toneelgroepamsterdam.nl. De Russen van Tom Lanoye is zojuist in
boekvorm verschenen bij uitg. Prometheus.

'Theater draait om de diepste, foutste instincten, om onderbuikgevoelens'

LOAD-DATE: June 16, 2011

LANGUAGE: DUTCH; NEDERLANDS

GRAPHIC: Fedja van Huêt (Platonov) en Jacob Derwig (Ivanov) in 'De Russen!' In
deze monsterproductie staan 18 acteurs van TA op toneel. Zie schema.
Foto´s Jan Versweyveld
Ivo van Hove
Foto Leo van Velzen
Tom Lanoye
Foto Leo van Velzen

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              136 of 200 DOCUMENTS



                                NRC Handelsblad

                             16 juni 2011 donderdag

Bij Omar Fast is niets  wat het eigenlijk lijkt;
Werk zeer getalenteerde videokunstenaar Omar Fast voor het eerst op expositie in
Nederland te zien

BYLINE: Lucette ter Borg

SECTION: Cultuur

LENGTH: 878 woorden


Tentoonstelling Omer Fast. T/m 23 juli. NIMk, Keizersgracht 264, Amsterdam. Di
t/m vr 11-18u, elke eerste zo van de maand 13-18u. Inl: 020-6237101, www.nimk.nl

Laten we beginnen met het beeld. Een stevige blanke man in camouflagepak maakt
ergens in een onbekend bos een wildstrik van takken en touwtjes. Het is in de
stijl van een instructiefilm: doe zus, doe zo, dan heb je in een oogwenk je
eigen patrijs aan het spit. Op de achtergrond klinkt de stem van nog een andere
man. Hij vertelt over een gruwelijk leven als kindsoldaat in de Nigerdelta, over
een vlucht en een ontmoeting met een man die hem leert een val voor patrijzen te
maken.

Is de man de man die we voor onze ogen zien?

Is de val waarover hij spreekt de val in beeld?

We lopen de volgende verduisterde ruimte binnen. Op twee schermen bootsen twee
mannen een gesprek na. De één, een Britse immigratiebeambte, ondervraagt een
vluchteling uit de Nigerdelta. De mannen lijken op slecht geschoolde acteurs. De
vluchteling vertelt. Steeds keren dezelfde woorden terug: apen vangen, apen
opeten, kindsoldaat. ,,Hoe zag je omgeving er uit?" vraagt de beambte. ,,Nou
gewoon," zegt de Nigeriaan, ,,huizen, honden, bomen, apen, en een val voor
patrijzen. Mijn vader leerde me hoe je een val voor patrijzen maakt."

In het videodrieluik Nostalgia (2009) serveert de Israëlische kunstenaar Omer
Fast de valstrik voor patrijzen in brokjes aan de kijker - bij iedere
installatie een nieuwe invalshoek. Net als de stukjes plot die in David
Mitchells prachtige roman Cloud Atlas van de ene hoofdpersoon naar de andere
worden doorgeschoven, van de ene eeuw naar de andere worden doorgegeven, zo
schuift Omer Fast flarden van plots door. In Nostalgia betovert hij ons met
beeldverhalen die poëtisch zijn, soms zo uit een horrorfilm lijken te komen,
helemaal echt en soms ook ontzettend nep lijken, maar altijd houden de verhalen
op een raadselachtige manier verband met elkaar.

In het door de bezuinigingen met opheffing bedreigde Nederlands Instituut voor
Mediakunst in Amsterdam is nu een solotentoonstelling te zien van de
getalenteerde en internationaal flink aan de weg timmerende Fast. De kunstenaar,
die in 1972 in Jeruzalem werd geboren, is opgeleid aan het New Yorkse Hunter
College en woont inmiddels in Berlijn. Zijn werk, dat in grote musea in New
York, Duitsland, Frankrijk en Groot-Brittannië wordt tentoongesteld en nu ook op
de Biënnale van Venetië staat, heeft raar genoeg Nederland nooit bereikt. Zeer
welkom dat het Nederlands Instituut voor Mediakunst daar nu verandering in
brengt.

Behalve Nostalgia, waarmee Fast in 2009 de meest prestigieuze prijs voor
beeldende kunst in Duitsland won - de Preis der Nationalgalerie für junge Kunst
- is er het vierkanaals werk The Casting (2007) te zien, waarmee de kunstenaar
in 2008 de Whitney Museum's Award in de wacht sleepte, en De Grote Boodschap
(2007).

De Grote Boodschap is Omar Fasts meest eenvoudige werk - als je bij Fast
tenminste van eenvoudig kunt spreken. In deze installatie reizen we vermomd als
vlieg met een camera mee die door verschillende appartementen in een huis in het
Belgische Mechelen dwaalt. We pikken hier en daar flarden op: een oude vrouw
herinnert zich hoe haar vader diamanten doorslikte omdat de ingewanden de
veiligste plek zijn om kostbaarheden te bewaren, een beatboxer probeert zijn
vriendin te verleiden met zijn beste trucs, maar gek genoeg verandert hij
langzaam in iemand anders.

Niets is uiteindelijk wat het lijkt in De Grote Boodschap, niemand vertelt ook
maar één zin waar je op kunt bouwen, iedereen lijkt een oplichter of een
fantast, en van een ondubbelzinnige boodschap is al helemaal geen sprake.

The Casting is niet Fasts nieuwste maar wel zijn meest gecompliceerde werk. Voor
dit vierkanaals werk, dat op zowel de voorkant als de achterkant van twee
schermen draait, interviewde Fast in 2006 een Amerikaanse soldaat die voor de
tweede keer naar Irak gaat. Verschillende herinneringen worden door elkaar
geweven: herinneringen aan een vriendin die van snelle auto's houdt en zichzelf
graag snijdt, en herinneringen aan een oorlogstreffen in Irak, als de soldaat
een auto met een ongewapend gezin onder vuur neemt en per ongeluk de zoon van
het gezin doodt. Dit verhaal wordt verteld door een man die in een casting zit
voor een film over de oorlog in Irak, maar het wordt door Omar Fast ook getoond
in tableaux vivants. De scènes van de paniek van het gezin, de stress onder de
schietende soldaten, de morsige auto en ten slotte de met bloed bevlekte moeder
die om haar vermoorde zoon rouwt, zijn clichébeelden, bekend van televisie en
uit kranten. Deze 'readymade-herkenbaarheid' - zoals Fast het zelf noemt - voegt
een extra dimensie toe aan de ongeloofwaardigheid van de herinnerde tragiek.

Getuigenissen van vluchtelingen en niet-vluchtelingen, van soldaten en gewone
burgers, van zwart en blank, voelen bij Fast anoniem en niet-echt. Ingrijpende
politieke gebeurtenissen worden herverteld, herinneringen opgediept, afgestoft,
vervormd door de tijd en uiteindelijk verminkt. Zogenaamd objectieve
vraaggesprekken zijn de basis van Fasts videowerk. Maar die gesprekken
verrafelen gaandeweg de film, als touwen in de wind. De werkelijkheid lijkt
grijpbaar, maar is het niet. Zoals in een heel mooi en heel eng sprookje.

LOAD-DATE: June 16, 2011

LANGUAGE: DUTCH; NEDERLANDS

GRAPHIC: Scène uit 'De grote boodschap' van Omar Fast waarin de kijker als een
vlieg door de kamers van een huis dwaalt.

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              137 of 200 DOCUMENTS



                                NRC Handelsblad

                             16 juni 2011 donderdag

Pensioenakkoord kost de vrije zaterdag;
Zonder goede bijscholing zal werknemer aan eind van zijn werkzame leven te
weinig verdienen

SECTION: Opinie

LENGTH: 621 woorden

SAMENVATTING

Doorwerken tot voorbij de 65 jaar kan alleen bij geschoolde werknemers. Geef
mensen daarom recht op bijscholing, stelt Andre Kolodziejak.

VOLLEDIGE TEKST:

Het pensioenakkoord  zal voor gewone mensen resulteren in werken op zaterdag. Ze
zullen op hun oude dag te weinig verdienen.

Concrete maatregelen  voor mensen om het  tot na hun 65ste vol te houden,
ontbreken. Het akkoord levert niets op voor de economie en voor de
betaalbaarheid van de pensioenen. Omdat we toch meer uren per werknemer per
werkzaam leven nodig hebben, zal het geen vijf jaar meer duren voordat de
zaterdag in Nederland weer een gewone werkdag wordt.

Kort gezegd komt het voorgenomen akkoord erop neer dat op termijn langer wordt
doorgewerkt (tot 66 in 2020 en tot 67 in 2025,) terwijl de premies niet fors
worden verhoogd. Mensen kunnen nog steeds op 65-jarige leeftijd stoppen. Dan
worden ze gekort op hun pensioen.

De kerngedachte van ons Nederlands pensioenstelsel wordt met het akkoord
verlaten. Het concept van de defined benefits, een gegarandeerd pensioen,
verandert feitelijk in defined contributions, vastgelegde inbreng. Die laatste
formule kennen we al van de woekerpolissen.

Het is een waar mirakel als de vakbonden dit akkoord accepteren. Ze lijken
immers niets te hebben binnengehaald, waar de pensioenfondsen zijn bevrijd uit
hun diepe put met te lage dekkingsgraden.

Bij nadere beschouwing berust het wonder op een aanzienlijke verhoging van de
AOW-uitkeringen. Dat houdt in dat boven de inflatie de algemene ouderdomsrente
tot 2028 nog eens stijgt met  0,6 procent per jaar. Terwijl in Nederland
onbarmhartig schande  van de hulp aan Griekenland wordt gesproken, zien we hier
een bail-out uit de staatskas van de Nederlandse pensioenfondsen en loontrekkers
die groter is dan het totale Europese noodfonds. Of dit onnavolgbare staaltje
polderhocuspocus ook  voor Henk en Ingrid goed is, valt te bezien.

Als aan het pensioenakkoord niets verandert,  betalen Henk en Ingrid het gelag.
Zij zullen langer moeten doorwerken. Dit zal even vreugdeloos en economisch
inefficiënt zijn als zij daarvoor niet zijn toegerust. Lang moeten doorwerken,
terwijl de houdbaarheidsdatum van de opleidingen steeds korter wordt, is
onmogelijk. Het geld dat door de cao's in de opleidingsfondsen opzij gezet is om
langer werken vol te houden, blijft in die vetpotten zitten. Halverwege je
arbeidsleven een langere opleiding volgen, je werkprestaties verhogen, is  duur
gemaakt in Nederland. Daarom blijven veel autochtonen onder aan de arbeidsmarkt
hangen, als concurrenten van laagopgeleide immigranten.

In experimentele, Europese programma's is gebleken dat gewone mensen hun
arbeidsleven alleen productief en prettig kunnen uitzingen tot voorbij de 65
jaar als hun behandeling sterk wordt verbeterd - dus als zij toegang krijgen tot
langere opleidingstrajecten voor herscholing en mobiliteit, als zij bepaalde
stress uit hun werk mogen strippen en als zij een beroep kunnen doen op
senioriteitcoaches, die hen helpen om hun loopbaan te vernieuwen.

Het pensioenakkoord is pas compleet als zowel pensioenfondsen als vakbonden
concreet  bijdragen aan de instandhouding van de werkcapaciteit van  ouder
wordende werknemers, bijvoorbeeld door het oprichten van laagdrempelige
scholingsinstituten voor grote groepen mensen voor scholing midden in hun
carrière.

Als dit niet haalbaar is, leveren die extra werkjaren voorbij de 65 jaar niet
veel extra op. Het enige alternatief om betaalbare en goede pensioenen te
bereiken, is dan langer werken per week. Het incomplete pensioenakkoord kost dus
vroeg of laat de vrije zaterdag.

Andre Kolodziejak is voorzitter van de Stichting Senioriteit Nederland.

Het is een waar mirakel als de vakbonden dit akkoord accepteren

LOAD-DATE: June 16, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              138 of 200 DOCUMENTS



                                NRC Handelsblad

                              14 juni 2011 dinsdag

Straf De Hond terecht

SECTION: Binnenland

LENGTH: 272 woorden


De Hoge Raad verwerpt het cassatieberoep van Maurice de Hond tegen zijn
veroordeling door het gerechtshof in Amsterdam in de Deventer moordzaak.
Strafrechterlijke vervolging en veroordeling van de opiniepeiler was
gerechtvaardigd. Dat heeft de Hoge Raad vanmiddag bekendgemaakt.

De Hond kreeg op 13 oktober 2009 twee maanden voorwaardelijke gevangenisstraf,
omdat hij Michaël de Jong - beter bekend als 'de klusjesman' - aanwees als dader
van de moord op de weduwe Jacqueline Wittenberg, twaalf jaar geleden in
Deventer. In deze zaak werd fiscaal jurist Ernest Louwes veroordeeld.

De Hond betichtte De Jong in verschillende media en op zijn weblog. Hij
concludeerde bovendien dat diens partner hem een vals alibi had verschaft.
Volgens het hof had de opiniepeiler het stel daarmee met opzet in hun eer en
goede naam aangetast. De rechter verbood De Hond nog langer openlijk zijn
overtuiging te verkondigen.

Geert-Jan Knoops, advocaat van De Hond, ging in cassatie tegen de uitspraak van
het hof. Volgens Knoops is een strafrechtelijke vervolging in strijd met het
Europees Verdrag voor de Rechten van de Mens. Zijn cliënt is bij de civiele
rechtbank al veroordeeld voor dezelfde feiten.

De Hoge Raad stelt dat het belang om ,,zonder terughoudendheid kritiek te uiten
op de waarheidsvinding in een strafzaak" goed is afgewogen tegen ,,het belang
van een gewone burger om te worden beschermd tegen herhaalde beschuldigingen van
een ernstig misdrijf".

De advocaat-generaal bij de Hoge Raad adviseerde begin dit jaar nog  om de
uitspraak van het hof te vernietigen en de zaak terug te verwijzen. Doorgaans
neemt de Hoge Raad zo'n advies over.

LOAD-DATE: June 14, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              139 of 200 DOCUMENTS



                                NRC Handelsblad

                             9 juni 2011 donderdag

De Pablo Picasso van India;
M. F. Husain (1915-2011), schilder

BYLINE: Wim Brummelman

SECTION: Cultuur; Blz. 19

LENGTH: 524 woorden

SAMENVATTING

De schilder Maqbool Fidal Husain is een icoon van de Indiase kunst. Hij
verhuisde naar Londen, omdat Hindoe-activisten protesteerden tegen zijn werk.

VOLLEDIGE TEKST:

De Indiase schilder Maqbool Fida (M.F.) Husain, wiens overlijden vanochtend
bekend werd gemaakt, is een icoon van de moderne Indiase kunst. Zonder zijn rol
te belichten, heeft het geen zin de geschiedenis van de beeldende kunst in het
India van na de onafhankelijkheid te beschrijven, zeggen kunstcritici. Husain
was India's bekendste schilder (aangeduid als de 'Picasso van India'), een van
de best verkopende en een van de meest controversiële.

Husain overleed afgelopen nacht in een ziekenhuis in Londen. Volgens de
berichten is hij 95 oud geworden, maar zeker is dat niet. Op het arme platteland
van de westelijke deelstaat Maharashtra werd geen geboorteregister bijgehouden.
Er zijn ook geen schoolpapieren overgebleven, want de eigenzinnige Husain maakte
zijn schoolopleiding niet af. Ook als kunstenaar ging hij in de eerste plaats
zijn eigen weg. Hij koos zijn geboortedatum van 17 september 1915 uiteindelijk
zelf.

Na de Indiase onafhankelijkheid in 1947 verenigden een aantal jonge,
vooruitstrevende  kunstenaars zich in de zogeheten Progressive Artist's Group,
min of meer te vergelijken met Cobra in Europa. Onder hen waren Souza, Ara en
Raza, gelijkgestemde schilders die naar het naoorlogse Europa trokken om hun
grenzen te verleggen en inspiratie op te doen in contacten met buitenlandse
voorlopers. Allen hebben het tot grote faam gebracht. Hun werken worden nog
steeds  veelvuldig geëtaleerd in galeries en musea. Husain trad in 1948 toe tot
de groep op uitnodiging van Souza. Zijn eerste tentoonstelling was vier jaar
later in Zürich.

Husain, die doorgaans blootsvoets ging, is India altijd trouw gebleven in zijn
schilderijen (en in enkele films, die hij ook maakte), en misschien bracht juist
dat hem in zijn latere carrière in moeilijkheden. De gewone man en vrouw, veelal
van eenvoudige afkomst, was een belangrijk thema voor hem, maar ook bharat (het
moederland) in al haar mythische verschijningsvormen. Met name hindoefanatici
hebben aanstoot genomen aan zijn werk, niet om de onconventionele vormgeving,
maar onder andere om de naakte afbeeldingen van hindoegoden en -godinnen.

Die laatste afbeeldingen schilderde hij al zo'n veertig jaar geleden. Pas toen
een  hindoetijdschrift er veel later over schreef, klopten fundamentalisten de
zaak op. Wegens de bedreigingen ging hij vijf jaar geleden in vrijwillige
ballingschap.  Vorig jaar accepteerde hij het aanbod van het
Midden-Oostenstaatje Qatar om de nationaliteit van dat land aan te nemen. Husain
heeft in India hoge onderscheidingen gekregen, maar de huidige Congresregering
deed weinig moeite om hem in eigen land te houden. Premier Manmohan Singh sprak
vanochtend over ,,een verlies voor de natie".Husain, wiens moeder overleed toen
hij twee was, werd als moslim geboren. Maar als hij zich liet inspireren door
het geloof, was dat een mythisch geloof dat niet gebonden was aan moskee, tempel
of kerk. In die zin was hij de oprechte belichaming van de multiculturele
identiteit van India.

LOAD-DATE: June 9, 2011

LANGUAGE: DUTCH; NEDERLANDS

GRAPHIC: Maqbool Fida Husain in 2007, terwijl hij de laatste hand legt aan een
schilderij.
Foto AP

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              140 of 200 DOCUMENTS



                                NRC Handelsblad

                              8 juni 2011 woensdag

Meerderheid  Kamer heeft twijfels over geplande beursgang  ABN Amro

SECTION: Economie

LENGTH: 474 woorden


Een meerderheid van de Tweede Kamer lijkt niet akkoord te gaan met de plannen
van minister Jan Kees de Jager (Financiën, CDA) voor de beursgang van ABN Amro.
De PvdA, SP en GroenLinks bepleiten uitstel van de privatisering. Gedoogpartner
PVV wil een beursgang pas overwegen als het door de overheid in ABN Amro
geïnvesteerde  geld van 31 miljard euro volledig is terugverdiend.

Dat bleek vanochtend tijdens een debat tussen de Tweede Kamer en minister De
Jager (Financiën, CDA) over banken die in 2008, midden in de crisis  staatssteun
kregen.

Het kabinet heeft het voornemen om de overheidsbelangen op termijn te verkopen.
In een brief van januari aan de Tweede Kamer kondigde de minister aan deze
deelnemingen binnen vijf jaar ,,zeer substantieel" terug te willen brengen.
Voorwaarde is wel dat de financiële sector stabiel is en dat twijfels over het
bankwezen zijn weggenomen. Ook moeten banken als ABN Amro klaar zijn voor
verkoop of afwikkeling van de overheidsbelangen.

De minister wil zo voorkomen dat de bank weer opgeknipt wordt en doorverkocht
aan buitenlandse investeerders, zoals in 2008 met ABN Amro gebeurde. Die bank
werd overgenomen door een consortium van Fortis, Royal Bank of Scotland en
Santander. Het trio knipte de bank vervolgens op. Dat gebeurde midden in de
kredietcrisis. Fortis kwam door de overname in grote financiële problemen en
dreigde om te vallen. De regeringen van België, Luxemburg en Nederland besloten
toen Fortis en ABN te steunen. Nederland kocht uiteindelijk de Nederlandse tak
van Fortis, het ABN Amro deel en enkele verzekeringsactiviteiten voor 16,8
miljard euro. Later moesten er nog miljarden extra in de bank worden gestopt,
onder meer om Fortis en ABN tot een nieuwe bank om te smeden.

Tweede Kamerlid Ed Groot van de PvdA noemde de verwachting van de minister dat
in 2013 aan de voorwaarden is voldaan ,,onrealistisch en voorbarig". Groot: ,,De
sector is niet stabiel en ABN Amro bevindt zich nog midden in een
reorganisatie."

PVV'er Ronald van Vliet noemde als voorwaarde voor steun voor een beursgang van
ABN Amro dat ,,elke cent aan Henk en Ingrid is terugbetaald". En dat is
onrealistisch, stelde minister De Jager. ,,Per saldo is het niet zeker te zeggen
dat de overheid er als neutraal uitkomt."

Coalitiepartijen VVD en CDA willen, met steun van D66, een beursgang steunen als
er aan de genoemde voorwaarden is voldaan en de optimale verwachte winst voor de
overheid behaald kan worden. De drie partijen vinden dat het kabinet moet
overwegen de belangen op een gegeven moment af te wikkelen om een groter verlies
te voorkomen. Voor hen blijft het doel om het bankwezen op termijn weer volledig
vrij van overheidsinmenging te maken. Zij sloten zich daarmee aan bij de
minister: ,,Een internationale bank is belangrijk voor de economie van
Nederland. Dat hoeft voor mij zeker geen staatsbank te zijn."

LOAD-DATE: June 8, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              141 of 200 DOCUMENTS



                                NRC Handelsblad

                              7 juni 2011 dinsdag

Klimaatdebat koelt af;
Column

BYLINE: Derk Jan Eppink

SECTION: Opinie

LENGTH: 897 woorden


De BBC geldt als toppunt van betrouwbaarheid, objectiviteit en vakmanschap, maar
dit mediaheiligdom is minder heilig dan velen denken. Nieuwslezer Peter Sissons
ontmaskerde de Britse omroep als ,,vooringenomen", vooral over
klimaatverandering. In zijn recente boek When one door closes schrijft hij dat
de BBC met welhaast religieuze zendingsdrift tot de conclusie kwam dat
andersdenkenden de mond moest worden gesnoerd. Sissons kreeg steun van een
andere prominente nieuwslezer, Michael Buerk.

Sissons laat zien hoezeer de BBC bezeten raakte van klimaatverandering. In 2007
legde de BBC-top de hoofdredactionele lijn vast, met als rode draad dat de
wetenschap eensgezind is dat klimaatverandering wordt veroorzaakt door de mens.
Dat zou rechtvaardigen dat de BBC geen gelijke toegang biedt aan hen die deze
consensus ontkennen. Sissons schrijft dat de toegang van kritische stemmen al
tot ,,nul" was beperkt en dat BBC-journalisten hun wijsheid haalden uit The
Guardian, een eenzijdig links dagblad. De hoofdredactie van de BBC werd
vorstelijk ontvangen door de voormalige Amerikaanse vicepresident Al Gore, in
zijn suite in het luxueuze Dorchester-hotel. Dat de film An Inconvenient Truth,
waarmee Gore rampspoed voorspelde, volgens een Brits hooggerechtshof negen
wetenschappelijke fouten bevatte, maakte geen indruk op de BBC.

Milieujournalist  Roger Harrabin van de BBC veranderde berichtgeving over
klimaatverandering op de website naar de wensen van groene activisten. Leider
Caroline Lucas van de Britse Groene Partij reageerde woedend toen Sisson haar op
televisie een kritische vraag stelde. ,,Het is niet de taak van de BBC om zulke
vragen te stellen", beet ze  hem toe. Sissons moest daarop een cursus
'journalistieke ethiek' volgen. Hij weigerde. Hij werd geschorst en nam
uiteindelijk ontslag. Hij vat de hoofdredactionele lijn van de BBC als volgt
samen: ,,De VN zijn goed. De EU is ook goed, maar niet zo goed als de VN. De
groene beweging is heel goed. Al Gore is heilig. George Bush is heel slecht.
Obama is de kandidaat van de BBC. Blair was goed en  Brown slecht. De islam mag
zeker niet worden beledigd. Christenen zijn vogelvrij." BBC-collega Buerk
typeerde het ,,zelotengedrag" als volgt: ,,The Guardian is de Bijbel. Politieke
correctheid is het credo."

Als de BBC al zo vooringenomen is, hoe erg is dan de rest van de pers? Sissons
had gelijk. Hij kreeg het ook, dankzij de zelfontmaskering van
klimaatactivisten. Het VN-Panel voor Klimaatverandering (IPCC) publiceerde een
rapport dat vol stond met fouten en onbewezen stellingen. Zogenoemde
klimaatexperts zagen hun rijk  instorten na de ontdekking van manipulatie van
gegevens. Klimaatconferenties in Kopenhagen en Cancun draaiden uit op halve of
hele mislukkingen. Intussen is de klimaatverandering weggezakt op de politieke
agenda. Het is geen kernpunt in een verkiezingscampagne. Het grote publiek
gelooft  de rampverhalen van de media niet. Niemand betwist dat het klimaat
verandert. Het verandert al zolang een klimaat bestaat, zelfs in tijden waarin
mensen in grotten woonden. Klimaatverandering bleek een geloof van een
politiek-culturele elite die God had afgeschaft en zelf voor God wil spelen.
Helaas blijkt de gewone man een ongelovige. Hij geeft  zijn auto en zijn
vliegvakantie niet op.

Het klimaat van het debat is veranderd, concludeerde onlangs ook de Tsjechische
president Vaclav Klaus. Hij was op staatsbezoek  in België. In Antwerpen
lanceerde hij de Nederlandstalige versie van zijn boek Blauwe Planeet (niet
Groen). Ik had de eer om de inleiding te verzorgen. Klaus is een
klimaatscepticus van het eerste uur. Natuurlijk is hij voor Belgen een
gevaarlijke gast. Hij heeft al eens een land opgesplitst. ,,Waar ik ook ter
wereld debatteer, zie ik hetzelfde patroon. Panelleden blijven oververhit, maar
het publiek koelt af."

Tijdens zijn bezoek kreeg Klaus de Vlaamse media over zich heen, met als
scherprechters De Morgen en De Standaard. Inzake klimaatverandering vertonen zij
hetzelfde ,,zelotengedrag"  dat Buerk de BBC aanwrijft. In De Standaard stelde
auteur Bart Brinckman de klimaatsceptische president op hetzelfde niveau als een
holocaustontkenner. Dat is doorgaans een redenering van geschiedkundige
analfabeten. De ontzuiling en de ontkerkelijking zijn in Vlaanderen een recenter
gegeven dan in Nederland. 'Progressieve' journalisten hebben de pastoors
gekielhaald. Vervolgens speelden ze zelf voor pastoor. Ze verkondigen een
seculier geloof (klimaatverandering), met een nieuw doemdenken (klimaatramp) en
een bijbehorend schuldbesef (de mens is zondebok). Schuld maakt een religie
operationeel, zelfs een religie zonder God.

Wie niet gelooft, oogst Rufmord. De milieubeweging is de bron van alle  -
journalistieke - wijsheid. Onlangs bestormden 250 actievoerders van de
Veldbevrijdingsbeweging een aardappelveld in het Vlaamse Wetteren. Daar werd een
proef uitgevoerd met aardappelen. Ze werden resistent gemaakt tegen
schimmelziekten. De vandalen trokken planten uit de grond en besproeiden ze met
pesticiden. Dat is kennelijk een legitiem groen wapen. Het leek alsof Vlaanderen
de Beeldenstorm van 1566 nog eens overdeed.

Het klimaatdebat toont  aan dat noch zeloten van de BBC, noch Vlaamse vandalen
bestand zijn tegen het feit dat elk seculier geloof, hoe hoogdravend ook
gepredikt, is gedoemd te mislukken.

Klimaatverandering bleek een geloof van een politiek-culturele elite

LOAD-DATE: June 7, 2011

LANGUAGE: DUTCH; NEDERLANDS

GRAPHIC:  Eppink

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              142 of 200 DOCUMENTS



                                NRC Handelsblad

                              1 juni 2011 woensdag

De gezant moet weer de handel leiden;
Minister Rosenthal krijgt steun van Kamermeerderheid voor zijn plan de taken,
het aantal vestigingsplaatsen en het personeelsbestand van de diplomatieke
dienst in te krimpen

BYLINE: Mark Kranenburg

SECTION: Binnenland

LENGTH: 775 woorden

SAMENVATTING

Nederlandse diplomaten moeten zich concentreren op Nederlandse belangen, vindt
minister Rosenthal. De oppositie vindt dat kortzichtig. Maar ze vond gisteren
geen gehoor.

VOLLEDIGE TEKST:

Wat doet een ambassadeur? Le diplomate ne parle pas fromage, luidt een befaamde
uitspraak, nog van voor de Tweede Wereldoorlog,  van Eelco van Kleffens,
diplomaat en later minister van Buitenlandse Zaken. Daarmee gaf hij aan dat
Nederlandse diplomaten geen veredelde handelsreizigers waren. De ambassadeur,
toen nog vaak gezant geheten, hield zich bezig met zaken van een 'hoger niveau':
het soepel houden van de betrekkingen tussen zijn land en het gastland.

De tijden zijn veranderd. Le diplomate parle fromage, is nu eerder het credo.
,,Het postennetwerk moet optimaal toegerust zijn om de economische belangen in
het buitenland optimaal te behartigen", stelde minister Uri Rosenthal
(Buitenlandse Zaken, VVD) in zijn recente notitie over modernisering van de
Nederlandse diplomatie. De Tweede Kamer schaarde zich gisteravond in hoofdlijnen
achter die opvatting. Het net van Nederlandse diplomatieke posten wordt
omgevormd tot een dienst waar, meer dan tot nu toe, de ,,Nederlandse belangen
centraal staan in het handelen", aldus Rosenthal. Het gaat vooral om economische
belangen. ,,Dat betekent een forse intensivering van de economische diplomatie
en meer samenwerking met het bedrijfsleven."

Een erg magere benadering van de Nederlandse diplomatie, klaagde de oppositie
gisteren. Frans Timmermans (PvdA): ,,Het belang van internationale relaties
neemt exponentieel toe. Dan gaat het om veel meer dan handelsbelangen."

Mariko Peters(GroenLinks): ,,Diplomaten zijn meer dan zilverpoetsers voor het
bedrijfsleven."

Rachida Hachchi (D66): ,,De focus op handelsbelangen is onaangenaam en
kortzichtig."

Ewoud Irrgang (SP): ,,De diplomatieke dienst moet meer zijn dan de dienst van
het bedrijfsleven."

Maar van VVD, CDA, PVV en SGP kreeg Rosenthal toestemming om verder te gaan.

De concentratie op handelsbetrekkingen past in de filosofie van het
VVD/CDA-minderheidskabinet het Nederlands belang in het buitenlands beleid meer
voorop te stellen. Dat bleek eerder al uit de 'focusbrief' van Rosenthal en zijn
staatssecretaris Ben Knapen (CDA) over de toekomst van de Nederlandse
ontwikkelingshulp. Ook hier: meer ruimte voor het Nederlandse bedrijfsleven.

De stelling van Rosenthal is dat handelsbevordering in het verlengde ligt van de
twee andere taken van het Nederlands buitenlands beleid: bevordering van vrede
en stabiliteit en opkomen voor mensenrechten in de wereld. Economische
diplomatie vergroot de kans op een stabiele en veilige wereld. En projecten die
vrede en stabiliteit elders in de wereld bevorderen, leggen tevens de basis voor
een betere mensenrechtensituatie, stelt hij in zijn nota. Daarin legt hij deze
gedachtegang met pijlen en stippellijnen grafisch vast.

De aandacht voor handelsbevordering van dit kabinet krijgt een extra accent
doordat de komende jaren 55 miljoen euro wordt bezuinigd op de diplomatieke
dienst. Tien van de 150  posten in het buitenland gaan dicht, en op veel
ambassades wordt het personeelsbestand ingekrompen. Het gaat er dus niet alleen
om wát de Nederlandse diplomaten de komende tijd gaan doen, maar ook wáár.

De  ambassades die in Afrika worden gesloten zijn veelal gevestigd in landen
waaraan Nederland ook de ontwikkelingshulp stopt. De ambassades in Europa worden
ontzien. Ten onrechte, vindt de VVD. Juist nu de Europese Unie een eigen
diplomatieke dienst opzet, komt er ruimte om Nederlandse ambassades te sluiten,
zei het liberale Kamerlid Atzo Nicolaï. Maar volgens minister Rosenthal is het
nog lang niet zo ver; vooral Groot-Brittannië houdt op dit moment alles tegen.
Bovendien hecht Nederland aan eigen vertegenwoordigingen in Europese landen,
omdat het daardoor met andere EU-lidstaten de standpunten in Brussel kan
voorbereiden.

De te sluiten post die gisteren in het parlement het meest werd besproken, was
het Nederlands consulaat in Barcelona. Nederlandse ondernemers in de Catalaanse
hoofdstad hebben de Tweede Kamer bestookt met brieven om op het belang ervan te
wijzen. Ook is het consulaat belangrijk voor toeristen die in de populaire
vakantiebestemming zijn beroofd en zonder papieren zitten, zeiden Kamerleden van
PvdA, PVV en SP.

Volgens Rosenthal kunnen gestrande toeristen ook deels terecht bij het steunpunt
van de ANWB in Barcelona. Hij wil daarover nadere afspraken maken. ,,Henk en
Ingrid zullen niet in de warmte hoeven blijven te staan", zei de minister.
Waarmee hij het debat terugbracht tot binnenlandse proporties.

'Diplomaten zijn meer dan zilverpoetsers voor het bedrijfsleven'

LOAD-DATE: June 1, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              143 of 200 DOCUMENTS



                                NRC Handelsblad

                              28 mei 2011 zaterdag

Heus,   en zijn niet verder uit te persen Grieken werken 41 uur per week

SECTION: Opinie & Debat

LENGTH: 2345 woorden

SAMENVATTING

De vooroordelen tegen Griekenland hebben groteske vormen aangenomen. Welke
Nederlander heeft drie banen om de eindjes aan elkaar te knopen? De gewone Griek
krijgt de rekening betaald voor het falende beleid van de Griekse elite, betoogt
Ingeborg Beugel.

VOLLEDIGE TEKST:

Voor hoe de meerderheid van de Nederlandse  media op dit moment  over
Griekenland berichten, is maar één woord: hetze. Van al deze arrogante
dommigheden vol Nederlandse superioriteit-  en onderbuikgevoelens spant De
Telegraaf de kroon. 'Hoppa, uit de euro. Burgers willen niet langer opdraaien
voor spilzieke Grieken', kopte deze krant op 19 mei, naar aanleiding van de
uitkomst van een Telegraaf-enquête onder ruim 11.000 deelnemers. Of neem de kop
'Weer miljarden in bodemloze put' op 13 mei.      Blijkbaar werkt dit soort
nonsens. Inmiddels wil 58 procent va de Nederlanders geen cent meer aan
Griekenland 'geven'.

Voor wat het waard  is: de gemiddelde Griekse pensioenleeftijd is nu bijna 65.
Grieken die ik  ken en die vroeger hun pensioen opnemen, krijgen meestal tussen
de  200 of 600 per maand. Van vervolgens op je gat zitten is geen sprake. Ze
moeten direct ander werk zoeken, vaak meer dan één baantje. Een
middelbareschoolleraar verdient nu, na de  eerste ronde bezuinigingen van vorig
jaar, gemiddeld 800 euro per  maand. Daarvan gaat 500 euro naar huur en andere
vaste lasten. Je houdt 300 euro over om van te leven. Aan een gezin kun je  als
leraar niet beginnen. En wat moet  je als kleuterleidster of stewardess,  met
een salaris van 650 euro per  maand? Een Griekse weduwe (mijn  overbuurvrouw op
Hydra van 94) moet  rondkomen met 400 euro  per maand. Dat is niet eens genoeg
voor haar luiers en medicijnen. Ze redt  het, in afschuwelijke omstandigheden,
dankzij familie en buren. Ik ken  geen enkele Nederlander met drie  banen om de
eindjes aan elkaar te  knopen, maar wel tientallen Grieken die drie banen hebben
om te overleven. Ja, er zijn Grieken met te hoge en  de vroegtijdige pensioenen.
Zij vormen een uitzondering, geen regel. Trouwens: op Hydra woont een
Nederlandse oud-lerares, een zorgeloze babyboomer, die op haar vijftigste  met
pensioen is gegaan, nooit meer  hoeft te werken en zonder enig financieel gebrek
de rest van haar leven kan genieten van Griekenland. Geen enkele Griekse collega
kan haar  dat na doen.

Volgens de laatste statistieken van Eurostat werken de  Grieken 40,6 uur per
week, het meest  van alle 27 EU- lidstaten. Dat zegt  niets over productiviteit
en efficiëntie - die is minder - maar wel wat over  de zogenaamde luiheid van de
Grieken. Volgens OESO-cijfers uit 2009 over alle westerse  landen zijn de
Grieken de enigen die  de grens van tweeduizend werkuren per jaar overschrijden:
Griekenland 2.119 per jaar,  Australië 1.690, België 1.550, Nederland 1.378.
Dat Henk en Ingrid op  straat of Henk-en Ingrid-achtige  journalisten onwetend
zijn, zich niet  informeren en de meest grove beledigingen uiten, verbaast mij
niet, gezien ons  maatschappelijke klimaat, maar als politici en notabelen zich
op dezelfde manier uiten, is het tijd om  aan de bel te trekken.

Wilders noemt  Grieken ,,junks", aan wie je geen geld moet geven. Onze nationale
wigdrijver heeft zijn eigen nieuwe Marokkanen gevonden, in Europa - de Grieken
en andere bewoners van 'knoflooklanden'. Topman Piet Moerland van  de Rabobank
vindt dat ,,de Grieken  de pijngrens moeten voelen". Welke  Grieken? De
allesbehalve integere dames en heren met wie hij zelf willens en wetens zaken
deed? Of de gewone Griekse burger, die er niets mee te maken had, maar nu de
rekening gepresenteerd krijgt? Nederlanders die alleen maar gevoelig zijn  voor
hun portemonnee en geen oog  hebben voor geschiedenis, causaliteit en de
maatschappelijke consequenties van de veelal onterechte  maatregelen die tot nu
toe de zwakken van de Griekse samenleving hebben getroffen (simpele werknemers
en gepensioneerden), doen hun  naam eer aan.

Na zeven jaar dictatuur was Griekenland in 1974 voor het eerst vrij en
onafhankelijk, na decennia van buitenlandse inmenging en onderdrukking van
rechtse overheden die zich niet bekommerden om het volk. Toen Andreas
Papandreou, de  vader van de zittende premier, in  1981 als eerste linkse
premier in de  geschiedenis van Hellas aan de  macht kwam, speelde hij in op de
toenmalige nijpende behoeftes van  het volk: behoefte aan vrijheid (alles  moest
kunnen, inclusief demonstraties, machtige vakbonden en universiteiten als
vrijstaten waar de politie  niet mag komen), aan nationale trots  en aan een
verzorgende staat. Hij  dacht dat de economie zou  groeien als je er maar geld
in zou  pompen, door de inkomens te verhogen en werk te verschaffen. Dus begon
hij te lenen.

Papandreou  had allesbehalve succes, ook al  was hij hoogleraar economie in
Berkeley geweest. Zijn strategie zou alleen hebben gewerkt in een  beschermde
economie, maar Griekenland zat in de EEG. Het extra inkomen van het volk  ging
naar consumptiegoederen die  uit het buitenland werden geïmporteerd. Het uit het
buitenland geleende geld stroomde meteen weer terug  naar datzelfde buitenland.
De industrie in Griekenland verdween langzaam. Bedrijven gingen over de kop.
Noord- Europa was sterker en beter.

Hetzelfde gebeurde met andere landen in de zuidas van Europa. Zwakkere
economieën dienden als een  groeiende afzetmarkt voor de sterkere economieën in
het centrum van  Europa. Met de komst van de euro, in  2001, ging deze
ontwikkeling nog  verder door. Duitsland en Nederland  hebben  maximaal hiervan
geprofiteerd, zowel door het innen van rente over leningen als door de groei van
hun export.

In totaal hebben Europese  banken en Brussel, die zonder enige  zelfbeheersing
toegaven aan hun eigen winstbejag, voor een kleine 2.000  miljard euro geleend
aan Ierland, België,  Portugal en Spanje - en aan Griekenland, terwijl iedereen
wist dat het cliëntalisme daar sinds de toetreding tot de Europese Unie  nog
steeds welig tierde, de overheid uit haar voegen groeide, het
ondernemingsklimaat slecht was, dat de linkse en de  rechtse politieke elite
corrupt was, dat de rijken massaal belasting ontdoken, dat de instituties slecht
functioneerden en dat Europees geld  niet goed werd gebruikt. Als je dat  dertig
jaar lang doet, zonder controle of sancties, kun je dan met droge  ogen alleen
de Grieken wanbestuur verwijten?

Wist Brussel in 2009  niet dat het Griekse begrotingstekort  niet 6, maar 12
procent bedroeg? Kletspraat. Brussel en de banken stonden  erbij, keken ernaar
en deden zaken met iedereen die nu wordt uitgemaakt voor ,,bodemloze souvlaki".

Zolang de Griekse economie al die  tijd groeide met een opmerkelijke 4 tot 5
procent,  dankzij het toerisme en de scheepvaart  ( waarin de Griekse reders de
absolute wereldleiders zijn), was er niets aan de hand. De structurele
instabiliteit, veroorzaakt door te veel leningen, bleef  onzichtbaar, totdat de
crisis in 2008 wel al  Europa trof, maar nog niet Griekenland. De EU, onder
voorzitterschap  van Frankrijk, besloot om de banken te steunen. Daaraan deed
Griekenland mee, hoewel de Griekse banken die steun toen niet  hebben gebruikt.
Ze hadden die niet  nodig, want ze hadden niet -  zoals de Nederlandse banken  -
meegedaan aan de 'Amerikaanse casinospelletjes'. Wat dat betreft waren de
Griekse banken meer solide ondernemingen dan de Nederlandse. Hun probleem was -
en is nu - alleen dat ze (ook) Griekse obligaties in  hun portefeuille hadden.
In 2009  stortte de scheepvaart door de wereldcrisis in. Het toerisme nam
dramatisch af. In het voorjaar van 2009  waarschuwde eurocommissaris Almunia
herhaaldelijk dat het mis zou gaan  met Griekenland. Niemand deed iets. Er waren
Griekse verkiezingen in juni en september. Dan is het  gebruikelijk dat Brussel
een lidstaat niet lastigvalt. Bovendien vond de  toenmalige rechtse premier
Karamanlis, bondgenoot van het neoliberale Noord-Europa, dat de maatregelen wel
konden wachten.

Pas in de  herfst van 2009, na de 'confessie' en  'Mea Culpa' van premier
Giorgos Papandreou in Brussel over het Griekse  tekort, op het moment dat de
wereldcrisis ook in Griekenland voelbaar was, werd de volle omvang van  de
problematiek duidelijk. Sindsdien draait de propagandamachine  op volle toeren.
De  Grieken krijgen, in strijd met de werkelijkheid, niet alleen de schuld, maar
zijn  opeens ook mediterrane profiteurs, die op  kosten van de rechtschapen,
Noord-Europese belastingbetaler leven als  een luis op een zeer hoofd. Het
regende boze verklaringen van EU-bonzen als Barroso, Trichet, Juncker en Merkel.
Papandreou kreeg niet de tijd om orde op  zaken te stellen, nee: Griekenland
moest  onmiddellijk goed gedrag vertonen. Speculanten roken bloed. Ze gingen
openlijk wedden op het  failliet van Hellas.

Griekenland werd  drooggelegd door de markten. Het  kreeg geen krediet meer en
moest aankloppen bij  de EU. Onder leiding  van Angela Merkel werd het IMF erbij
gehaald. Keiharde  voorwaarden werden gesteld, nog harder  dan het IMF wilde:
strafvoorwaarden. Straf voor wat? Het bestraffen  van Griekenland is als een
pervers  brevet van eigen EU-onvermogen en  voor het feit dat de EU vooral een
bureaucratische instelling is die niet,  wanneer het zou moeten, politiek
ingrijpt om catastrofes te voorkomen.

Het gewone Griekse volk draait op  voor de extreem hoge renteaflossing  aan de
Europese banken. De Griekse  premier is helaas vorig jaar begonnen met waarmee
hij  had moeten eindigen. De belastingen  zijn verhoogd. De salarissen waren al
veel minder dan in Nederland, maar  zijn nu met 15 procent verlaagd. De sociale
zekerheid is geminimaliseerd. Allerlei publieke diensten zijn  wegbezuinigd.

Het water staat de meeste Grieken  aan de lippen. Elke dag  demonstreren
wanhopige  mensen in het centrum van Athene. Zij  liggen dus niet op  het strand
ouzo te drinken. Het is niet genoeg. De genadeloze  cijfers laten zien dat de
situatie in  Griekenland juist slechter is geworden. De markt is ingestort. De
hogere  belastingen leveren niets op (uit een  leeggeknepen koe kun je geen
extra  melk persen).  Alle publieke Griekse sectoren  - post, havens,
elektriciteit, water, enzovoorts -  moeten worden geprivatiseerd, niet zozeer om
de Grieken te helpen, om de  inderdaad veelal slecht functionerende instellingen
efficiënter te maken, maar opdat ze als onderpand  kunnen dienen voor de
Europese  banken.  Sterk gedaalde inkomens en verhoogde belastingen, in
combinatie  met topzware leningen, maken niet  alleen een economie kapot, maar
ook  de cohesie in een samenleving. De  werkloosheid heeft al de 16 procent
bereikt. Volgend jaar zal dat 22 procent zijn. Griekse jongeren hebben geen
perspectief. Van de mensen onder 35 jaar wil 37 procent emigreren.

Minister De Jager (Financiën, CDA) ziet maar één oplossing:  ,,Een heel erg
stevig, pijnlijk aanpassingspakket van de economie, bezuinigingen en
privatiseringen, of er nu  politieke tegenstand is of niet". Hoe  ziet hij dit
voor zich? Moeten  Grieken die huizen hebben gekocht,  maar die deze niet meer
kunnen betalen  omdat de huizenmarkt volledig is ingestort, massaal worden
uitgezet? Moeten wanbetalers van water en  elektriciteit worden afgesneden?
Moeten alle Griekse bussen in de remise, scholen en ziekenhuizen gesloten
worden? Tot hoever willen de De  Jager en zijn neoliberale maatjes  gaan?

Geen Griek  is er bij mijn weten  niet  van doordrongen dat de schulden  moeten
worden terugbetaald, maar ze willen terecht een lagere rente en een langere
afbetalingstermijn. Ze  willen ook dat de kakofonie van onheilspellende en
hatelijke verklaringen  van Europese leiders ophoudt, opdat  Griekenland lucht
kan krijgen om  zich te herstellen.

De gesel van deze tijd is dat voor buitengewoon ingewikkelde en complexe
problemen steeds meer  simplistische oplossingen worden geformuleerd, in
neoliberale jip-en-janneketaal. De  werkelijkheid van globalisering en  extreme
verwevenheid van financiële instellingen is anders en  schreeuwt om meer
inzicht, bezinning en goed bestuur. Niemand heeft overzicht. 'Simpele
oplossingen' bestaan niet. Brussel weet het niet meer. De  Nederlandse politiek
ook niet.

In een solidair Europa moet de vraag niet zijn: hoe  krijg ik met zoveel
mogelijk winst  mijn geld terug? Maar: hoe help ik  een land uit het slop
waarvoor ik mede verantwoordelijk ben en wie gaat  daar de rekening voor
betalen?  Een  deel van het geld zou in de eerste  plaats moeten worden gehaald
bij de mensen die verantwoordelijk zijn voor deze rotzooi - bij de elite.
Grieken die jarenlang hebben gefraudeerd, belasting hebben ontdoken, geld hebben
verdoezeld en onverantwoordelijk hebben gespeculeerd  gaan vrijuit, onder meer
dankzij  de recente wet op parlementaire immuniteit. Het is de Grieken een
doorn in het oog dat Papandreou nog  niet één corrupte politicus heeft weten aan
te klagen, niet één ondernemer of scheepsreder heeft gestraft en  dat er nog
geen eurocent is teruggevonden van de miljarden euro's die in diverse zakken
zijn verdwenen. Daarop stuurt Brussel ook geenszins  aan. Sterker nog - Brussel
zwijgt als het graf.

Hiermee worden ongetwijfeld allerlei  andere louche praktijken verhuld - zoals
het geld  van Siemens, dat rijkelijk smeergelden  heeft uitgedeeld in ruil voor
een monopoliepositie  tijdens de  Olympische Spelen in Athene van 2004;  of
Duitsland, dat Griekenland dwong om dure  Duitse onderzeeërs te kopen, die ze
niet nodig heeft, tegen twee keer de  prijs die Turkije ervoor moest betalen; of
Frankrijk, dat Griekenland in ruil voor 'hulp' dwong om  peperdure
gevechtsvliegtuigen aan  te schaffen.

De Telegraafpropaganda tegen Griekenland    voorziet Europa, en dus ook
Nederland, van  een handig uit te buiten zondebok.

Ingeborg Beugel is journalist, oud-Balkan correspondent en programmamaker. Zij
maakte onder meer  Familietrots (2004), over het Amsterdamse gezin Tokkie, en
twee series over Geloof, seks en (wan)hoop. Bronnen: Maina van der Zwan en Takis
Michas.

Voor onze nationale wigdrijver Wilders zijn de Grieken de nieuwe  Marokkanen in
Europa

Brussel wist in 2009 niet dat het Griekse begrotingstekort veel hoger was?
Kletspraat!

LOAD-DATE: May 27, 2011

LANGUAGE: DUTCH; NEDERLANDS

GRAPHIC: Illustratie Riber Hansson

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              144 of 200 DOCUMENTS



                                NRC Handelsblad

                              25 mei 2011 woensdag

Nederlander zoekt en is niet overtuigd;
Spirituele beleving vervangt traditionele religie, maar echte atheïsten blijven
schaars

BYLINE: Hendrik Spiering

SECTION: Binnenland

LENGTH: 1496 woorden

SAMENVATTING

Weinig Nederlanders gaan nog naar de kerk. Wel geloven ze vaak in 'iets'. Joep
de Hart bracht de zwevende gelovigen in kaart. ,,Optimisme ja, pessimisme nee."


VOLLEDIGE TEKST:

Ja, waarschijnlijk is er wel iets tussen hemel en aarde. De mens kan toch niet
alles weten? En er zal toch wel leven na de dood zijn? Maar laten we eerst
zoeken naar onze innerlijke god.

Zo ongeveer klinkt de stem van religieus Nederland. 86 procent van de bevolking
gelooft iets of twijfelt althans. Atheïst is bijna niemand.

De secularisering heeft niet gewonnen. Ja, de kerken lopen leeg, maar religie
verdwijnt niet. De toestand van religieus Nederland lijkt stabiel. Aldus
cultuur- en godsdienstsocioloog Joep de Hart. Zojuist verscheen zijn boek
Zwevende gelovigen. Oude religie en nieuwe spiritualiteit (Bert Bakker). Het is
een analyse op basis van gegevens die het Sociaal en Cultureel  Planbureau (SCP)
verzameld heeft. De Hart doet al sinds 1993 onderzoek voor het SCP.

Volgens klassieke maatstaven  neemt de religiositeit in Nederland nog altijd af.
Iets minder dan 40 procent van de Nederlanders is lid van een kerkgenootschap en
15 procent gaat iedere week naar de kerk. In de jaren 90 was dat meer: 47 en 21
procent (en in 1966 véél meer: 67 en 50 procent). Maar geloof is veel breder
geworden dan de kerk. Nog altijd gelooft zo'n 60 procent van de bevolking in God
of 'een hogere macht'. En dat is al zo sinds de jaren 90.

Het percentage atheïsten neemt wel toe, maar blijft klein: zo'n 14 procent van
de bevolking. Eind vorige eeuw was dat 10 procent. Het resterende kwart van de
bevolking is agnost: misschien is er iets, misschien niet, ze weten het niet.

De Hart: ,,De sociologen die ooit dachten dat de hele maatschappij ongelovig zou
worden, liepen echt te ver voor de muziek uit. Ja, in Oost-Duitsland en Tsjechië
is dat gebeurd. Daar gelooft bijna niemand nog in hogere machten, maar dat is
internationaal zeer uitzonderlijk. Vreemd genoeg zijn daar wel de alternatieve
geneeswijzen zeer populair."

Vrijwel alle Nederlandse Turken en Marokkanen zien zichzelf als moslims, maar
een ruime meerderheid gaat bijna nooit naar een religieuze bijeenkomst. Eenderde
gaat iedere week, en dat aandeel neemt af -  behalve bij
tweedegeneratie-Marokkanen, die juist iets vromer worden.

Echt opvallend vindt De Hart dat in Nederland ook de opmars van 'alternatieve
geloven' (New Age, spiritualiteit) op grenzen stuit. Ooit gold die vrijere en
individualistische tak van religie als een gevaarlijke tegenhanger van de oude
godsdienst. Nu lijkt meer sprake van een fusie. Ook in gevestigde religies
domineren ideeën over zelfontplooiing en eigen keuzes in het geloof. Ook in
spirituele centra lopen vooral ouderen rond.

De Hart: ,,De mensen die aan spiritualiteit of New Age doen, lijken nu op de
klassieke gelovigen. Ze zijn alleen tien jaar jonger. In spirituele centra vind
je vooral mensen tussen 40 en 55, in de kerken zijn ze gemiddeld ouder. De
hogeropgeleiden doen aan yoga en mystiek, de lageropgeleiden aan alternatieve
geneeswijzen en magie."

Televisieprogramma's over contact met doden, zoals van Char Margolis, of over de
opvolger van 'mentalist' Uri Geller zijn populair. Maar slechts 10 à  15 procent
van de bevolking gelooft echt in helderziendheid, geluksgetallen en contact met
doden, citeert De Hart SCP-onderzoek. 10 tot 25 procent denkt dat het 'mogelijk
waar' is.

Holisme, het idee en de ervaring dat 'alles één' is, lijkt meer mensen te
trekken. 80 procent van de bevolking is wel eens diep geraakt door de schoonheid
van de natuur en bijna 30 procent heeft wel eens het gevoel gehad 'één te zijn
met alle dingen'.

Zijn spiritualiteit en geloof nog wel twee afzonderlijke werelden?

De Hart: ,,Niet per se. De oude tegenstelling met de kerken is minder geworden.
Slechts een kwart van de 'alternatieven' is echt alternatief en wil niks met de
grote wereldgodsdiensten te maken hebben. De rest knutselt van alles door elkaar
in zijn eigen hobbykelder. De kerken doen hun best de tegenstelling aan te
scherpen, maar in werkelijkheid zijn veel kerkleden opgeschoven naar hetzelfde
soort vrije geloof dat ooit als alternatief gold. Het voornaamste verzet tegen
de alternatieve ideeën is te vinden bij de bevindelijk gereformeerden en de
radicale verlichtingsdenkers, kleine groepen. De helft van de Nederlanders zegt
nu dagelijkse beslissingen vooral te nemen op intuïtie. Dat was onbestaanbaar in
de tijd van mijn ouders. Nog maar dertig jaar geleden zouden ze toch echt hun
verstand hebben genoemd."

Dus vaagheid, vrijheid, vrije keuze en zelfontplooiing domineren nu vrijwel heel
godsdienstig Nederland?

,,Ze zijn zeker in belang toegenomen. Religie blijkt heel goed te kunnen
voortbestaan zonder kerk of orthodoxie. In de jaren 70 verdween het klassieke
godsbeeld en kwam het ietsisme op. In de jaren 80 kwamen er vooral veel
twijfelaars bij. De meeste Nederlanders behoren niet tot de overtuigde
ongelovigen en ook niet tot de echte gelovigen, maar zoeken hun weg
daartussendoor.

,,Eenderde van de Nederlanders die in God gelooft, zegt nu dat religie meer met
een zoektocht dan met vaste overtuigingen heeft te maken. En tweederde van álle
Nederlanders zegt dat je 'waarheid innerlijk moet ervaren'. Dat is bij de
atheïsten en agnosten lager dan bij de gelovigen en ietsisten, maar het scheelt
niet veel. De trend is: optimisme ja, pessimisme nee."

Dus niemand gelooft nog in de hel?

,,Niet niemand. Maar minder dan 20 procent van de bevolking gelooft in een hel
of duivel of ziet de mens als zondig en breekbaar. Maar tweederde gelooft in een
leven na de dood. En 40 procent gelooft in wonderen en in het nut van bidden.
Daar komt bij dat klassieke elementen van het geloof nu heel anders worden
geïnterpreteerd. Bidden is geen vraag meer aan God, maar voor veel mensen een
soort meditatief moment. Het geloof in leven na de dood kan neerkomen op
reïncarnatie, en ook de beleving van een geboorte kan nu opgevat worden als een
wonder. Religiositeit gaat vandaag de dag veel sterker over persoonlijke groei,
of, zoals een andere onderzoeker het noemde: de viering van het zelf."

Wat is dan nog het belangrijkste verschil tussen de traditionele gelovigen en de
nieuwe ietsisten?

,,Als je kijkt naar maatschappelijke effecten, is het belangrijkste verschil
tussen kerkelijke gelovigen en niet-kerkelijken nog dat kerkleden twee à drie
keer zoveel doen aan vrijwilligerswerk en goede doelen als gewone burgers. Leden
van een voetbalclub doen ook vrijwilligerswerk, maar alleen voor hun eigen club.
Vooral vrijzinnige kerkleden doen het ook voor groepen buiten hun eigen
gemeenschappen. Het interessante is nu dat de 10 à 15 procent van de bevolking
die in groepsverband aan spiritualiteit en New Age doet, met cursussen of
discussiegroepen op internet, óók veel actieve vrijwilligers levert."

Dit gaat  vooral over wat oudere Nederlanders. Wat geloven de jongeren?

,,Eigenlijk niet zo heel veel anders dan de ouderen. En, ondanks alle
individualisering, ook niet zo heel veel anders dan hun leeftijdgenoten. De
vraag is of ze dat zelf weten. Want onder de jeugd ontbreekt een gedeeld
religieus vocabulaire. Bij elke jongere lijkt een nieuwe wereld te beginnen,
tenminste in hun eigen ogen. In de praktijk is dat niet zo. Er wordt nog vrij
massaal gebeden door jongeren, al gaat het ook hier eerder om een moment van
bezinning en overdenking van je leven. Dat bidden gebeurt vooral 's avonds, in
bed - niet in een kerk."

Twee van de drie Nederlanders geloven in leven na de dood

40 procent gelooft in wonderen en in het nut van bidden

Van geloof tot ongeloof en alles wat er voor de meeste Nederlanders tussenin zit

Geloof betekent in de westerse traditie de overtuiging dat de wereld en de mens
geschapen zijn door een almachtige God. Wie goddelijke normen gehoorzaamt of
overtreedt, wacht hemel of hel. In het licht van deze eeuwige straf of beloning
is de rest onbelangrijk.

Holisme is de overtuiging dat 'alles' met elkaar samenhangt in de wereld en dat
het geheel groter is dan de som der delen.

New Age ontstond in de jaren 70 als de verwachting dat er spoedig een 'nieuwe
tijd' zal aanbreken. Het werd een verzamelbegrip voor vrijwel alle alternatieve
spirituele bewegingen.

Spiritualiteit duidt vrijwel iedere religieuze innerlijke beleving aan die enige
intensiteit bereikt. De term houdt ook verband met een innerlijk pad naar nauwer
contact met hogere realiteiten.

Een agnost is iemand die geen definitief oordeel heeft over het wel of niet
bestaan van hogere machten. Deze 'niet-weter' is een tolerante luisteraar die
neigt naar scepsis, maar zijn ongeloof niet hard wil of kan maken.

Een ietsist belijdt een soort agnosticisme maar met een flinke stap in de
richting van geloof. Hij heeft de overtuiging dat er wel hogere machten zijn,
maar wélke is totaal niet duidelijk.

Een atheïst is iemand met de vaste overtuiging dat geloof in hogere machten
zuiver bijgeloof is. Er bestaan in dit heelal alleen onpersoonlijke
natuurkrachten en de mens moet zelf betekenis geven aan zijn bestaan.

LOAD-DATE: May 25, 2011

LANGUAGE: DUTCH; NEDERLANDS

GRAPHIC: Yoga Festival, Terschelling (2009). De organisatie belooft dit jaar
,,aandacht voor de filosofie van tantra" en ,,yoga om je te verbinden met je
zuivere natuur en de kracht van het bewustzijn, zodat elk moment een bijzondere
ervaring kan zijn". Het jaarlijkse festival, begin juli, is volgeboekt.
Foto Lotte Stekelenburg

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              145 of 200 DOCUMENTS



                                NRC Handelsblad

                              25 mei 2011 woensdag

Nederlander zoekt en is niet overtuigd;
Spirituele beleving vervangt traditionele religie, maar echte atheïsten blijven
schaars

BYLINE: Hendrik Spiering

SECTION: Binnenland

LENGTH: 1496 woorden

SAMENVATTING

Weinig Nederlanders gaan nog naar de kerk. Wel geloven ze vaak in 'iets'. Joep
de Hart bracht de zwevende gelovigen in kaart. ,,Optimisme ja, pessimisme nee."


VOLLEDIGE TEKST:

Ja, waarschijnlijk is er wel iets tussen hemel en aarde. De mens kan toch niet
alles weten? En er zal toch wel leven na de dood zijn? Maar laten we eerst
zoeken naar onze innerlijke god.

Zo ongeveer klinkt de stem van religieus Nederland. 86 procent van de bevolking
gelooft iets of twijfelt althans. Atheïst is bijna niemand.

De secularisering heeft niet gewonnen. Ja, de kerken lopen leeg, maar religie
verdwijnt niet. De toestand van religieus Nederland lijkt stabiel. Aldus
cultuur- en godsdienstsocioloog Joep de Hart. Zojuist verscheen zijn boek
Zwevende gelovigen. Oude religie en nieuwe spiritualiteit (Bert Bakker). Het is
een analyse op basis van gegevens die het Sociaal en Cultureel  Planbureau (SCP)
verzameld heeft. De Hart doet al sinds 1993 onderzoek voor het SCP.

Volgens klassieke maatstaven  neemt de religiositeit in Nederland nog altijd af.
Iets minder dan 40 procent van de Nederlanders is lid van een kerkgenootschap en
15 procent gaat iedere week naar de kerk. In de jaren 90 was dat meer: 47 en 21
procent (en in 1966 véél meer: 67 en 50 procent). Maar geloof is veel breder
geworden dan de kerk. Nog altijd gelooft zo'n 60 procent van de bevolking in God
of 'een hogere macht'. En dat is al zo sinds de jaren 90.

Het percentage atheïsten neemt wel toe, maar blijft klein: zo'n 14 procent van
de bevolking. Eind vorige eeuw was dat 10 procent. Het resterende kwart van de
bevolking is agnost: misschien is er iets, misschien niet, ze weten het niet.

De Hart: ,,De sociologen die ooit dachten dat de hele maatschappij ongelovig zou
worden, liepen echt te ver voor de muziek uit. Ja, in Oost-Duitsland en Tsjechië
is dat gebeurd. Daar gelooft bijna niemand nog in hogere machten, maar dat is
internationaal zeer uitzonderlijk. Vreemd genoeg zijn daar wel de alternatieve
geneeswijzen zeer populair."

Vrijwel alle Nederlandse Turken en Marokkanen zien zichzelf als moslims, maar
een ruime meerderheid gaat bijna nooit naar een religieuze bijeenkomst. Eenderde
gaat iedere week, en dat aandeel neemt af -  behalve bij
tweedegeneratie-Marokkanen, die juist iets vromer worden.

Echt opvallend vindt De Hart dat in Nederland ook de opmars van 'alternatieve
geloven' (New Age, spiritualiteit) op grenzen stuit. Ooit gold die vrijere en
individualistische tak van religie als een gevaarlijke tegenhanger van de oude
godsdienst. Nu lijkt meer sprake van een fusie. Ook in gevestigde religies
domineren ideeën over zelfontplooiing en eigen keuzes in het geloof. Ook in
spirituele centra lopen vooral ouderen rond.

De Hart: ,,De mensen die aan spiritualiteit of New Age doen, lijken nu op de
klassieke gelovigen. Ze zijn alleen tien jaar jonger. In spirituele centra vind
je vooral mensen tussen 40 en 55, in de kerken zijn ze gemiddeld ouder. De
hogeropgeleiden doen aan yoga en mystiek, de lageropgeleiden aan alternatieve
geneeswijzen en magie."

Televisieprogramma's over contact met doden, zoals van Char Margolis, of over de
opvolger van 'mentalist' Uri Geller zijn populair. Maar slechts 10 à  15 procent
van de bevolking gelooft echt in helderziendheid, geluksgetallen en contact met
doden, citeert De Hart SCP-onderzoek. 10 tot 25 procent denkt dat het 'mogelijk
waar' is.

Holisme, het idee en de ervaring dat 'alles één' is, lijkt meer mensen te
trekken. 80 procent van de bevolking is wel eens diep geraakt door de schoonheid
van de natuur en bijna 30 procent heeft wel eens het gevoel gehad 'één te zijn
met alle dingen'.

Zijn spiritualiteit en geloof nog wel twee afzonderlijke werelden?

De Hart: ,,Niet per se. De oude tegenstelling met de kerken is minder geworden.
Slechts een kwart van de 'alternatieven' is echt alternatief en wil niks met de
grote wereldgodsdiensten te maken hebben. De rest knutselt van alles door elkaar
in zijn eigen hobbykelder. De kerken doen hun best de tegenstelling aan te
scherpen, maar in werkelijkheid zijn veel kerkleden opgeschoven naar hetzelfde
soort vrije geloof dat ooit als alternatief gold. Het voornaamste verzet tegen
de alternatieve ideeën is te vinden bij de bevindelijk gereformeerden en de
radicale verlichtingsdenkers, kleine groepen. De helft van de Nederlanders zegt
nu dagelijkse beslissingen vooral te nemen op intuïtie. Dat was onbestaanbaar in
de tijd van mijn ouders. Nog maar dertig jaar geleden zouden ze toch echt hun
verstand hebben genoemd."

Dus vaagheid, vrijheid, vrije keuze en zelfontplooiing domineren nu vrijwel heel
godsdienstig Nederland?

,,Ze zijn zeker in belang toegenomen. Religie blijkt heel goed te kunnen
voortbestaan zonder kerk of orthodoxie. In de jaren 70 verdween het klassieke
godsbeeld en kwam het ietsisme op. In de jaren 80 kwamen er vooral veel
twijfelaars bij. De meeste Nederlanders behoren niet tot de overtuigde
ongelovigen en ook niet tot de echte gelovigen, maar zoeken hun weg
daartussendoor.

,,Eenderde van de Nederlanders die in God gelooft, zegt nu dat religie meer met
een zoektocht dan met vaste overtuigingen heeft te maken. En tweederde van álle
Nederlanders zegt dat je 'waarheid innerlijk moet ervaren'. Dat is bij de
atheïsten en agnosten lager dan bij de gelovigen en ietsisten, maar het scheelt
niet veel. De trend is: optimisme ja, pessimisme nee."

Dus niemand gelooft nog in de hel?

,,Niet niemand. Maar minder dan 20 procent van de bevolking gelooft in een hel
of duivel of ziet de mens als zondig en breekbaar. Maar tweederde gelooft in een
leven na de dood. En 40 procent gelooft in wonderen en in het nut van bidden.
Daar komt bij dat klassieke elementen van het geloof nu heel anders worden
geïnterpreteerd. Bidden is geen vraag meer aan God, maar voor veel mensen een
soort meditatief moment. Het geloof in leven na de dood kan neerkomen op
reïncarnatie, en ook de beleving van een geboorte kan nu opgevat worden als een
wonder. Religiositeit gaat vandaag de dag veel sterker over persoonlijke groei,
of, zoals een andere onderzoeker het noemde: de viering van het zelf."

Wat is dan nog het belangrijkste verschil tussen de traditionele gelovigen en de
nieuwe ietsisten?

,,Als je kijkt naar maatschappelijke effecten, is het belangrijkste verschil
tussen kerkelijke gelovigen en niet-kerkelijken nog dat kerkleden twee à drie
keer zoveel doen aan vrijwilligerswerk en goede doelen als gewone burgers. Leden
van een voetbalclub doen ook vrijwilligerswerk, maar alleen voor hun eigen club.
Vooral vrijzinnige kerkleden doen het ook voor groepen buiten hun eigen
gemeenschappen. Het interessante is nu dat de 10 à 15 procent van de bevolking
die in groepsverband aan spiritualiteit en New Age doet, met cursussen of
discussiegroepen op internet, óók veel actieve vrijwilligers levert."

Dit gaat  vooral over wat oudere Nederlanders. Wat geloven de jongeren?

,,Eigenlijk niet zo heel veel anders dan de ouderen. En, ondanks alle
individualisering, ook niet zo heel veel anders dan hun leeftijdgenoten. De
vraag is of ze dat zelf weten. Want onder de jeugd ontbreekt een gedeeld
religieus vocabulaire. Bij elke jongere lijkt een nieuwe wereld te beginnen,
tenminste in hun eigen ogen. In de praktijk is dat niet zo. Er wordt nog vrij
massaal gebeden door jongeren, al gaat het ook hier eerder om een moment van
bezinning en overdenking van je leven. Dat bidden gebeurt vooral 's avonds, in
bed - niet in een kerk."

Twee van de drie Nederlanders geloven in leven na de dood

40 procent gelooft in wonderen en in het nut van bidden

Van geloof tot ongeloof en alles wat er voor de meeste Nederlanders tussenin zit

Geloof betekent in de westerse traditie de overtuiging dat de wereld en de mens
geschapen zijn door een almachtige God. Wie goddelijke normen gehoorzaamt of
overtreedt, wacht hemel of hel. In het licht van deze eeuwige straf of beloning
is de rest onbelangrijk.

Holisme is de overtuiging dat 'alles' met elkaar samenhangt in de wereld en dat
het geheel groter is dan de som der delen.

New Age ontstond in de jaren 70 als de verwachting dat er spoedig een 'nieuwe
tijd' zal aanbreken. Het werd een verzamelbegrip voor vrijwel alle alternatieve
spirituele bewegingen.

Spiritualiteit duidt vrijwel iedere religieuze innerlijke beleving aan die enige
intensiteit bereikt. De term houdt ook verband met een innerlijk pad naar nauwer
contact met hogere realiteiten.

Een agnost is iemand die geen definitief oordeel heeft over het wel of niet
bestaan van hogere machten. Deze 'niet-weter' is een tolerante luisteraar die
neigt naar scepsis, maar zijn ongeloof niet hard wil of kan maken.

Een ietsist belijdt een soort agnosticisme maar met een flinke stap in de
richting van geloof. Hij heeft de overtuiging dat er wel hogere machten zijn,
maar wélke is totaal niet duidelijk.

Een atheïst is iemand met de vaste overtuiging dat geloof in hogere machten
zuiver bijgeloof is. Er bestaan in dit heelal alleen onpersoonlijke
natuurkrachten en de mens moet zelf betekenis geven aan zijn bestaan.

LOAD-DATE: May 25, 2011

LANGUAGE: DUTCH; NEDERLANDS

GRAPHIC: Yoga Festival, Terschelling (2009). De organisatie belooft dit jaar
,,aandacht voor de filosofie van tantra" en ,,yoga om je te verbinden met je
zuivere natuur en de kracht van het bewustzijn, zodat elk moment een bijzondere
ervaring kan zijn". Het jaarlijkse festival, begin juli, is volgeboekt.
Foto Lotte Stekelenburg

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              146 of 200 DOCUMENTS



                                NRC Handelsblad

                              24 mei 2011 dinsdag

Brieven

SECTION: Opinie

LENGTH: 1060 woorden


Joop van den Ende is geen redder. Hij is een sloper

Het zal moeilijk zijn om het charmeoffensief van Joop van den Ende af te slaan.
In zijn artikel 'Investeren in kunst levert ongelooflijk veel geld op' (Opinie,
20 mei) stelt de man die een veelheid van entertainmenthorror heeft
geproduceerd,  van obscene films als Spetters en musicalbewerkingen van
populaire films als The Lion King tot oppervlakkige soaps als Goede tijden,
slechte tijden, dat investeren in zijn spektakelmodel van blockbusterproducties
ook goed nieuws zou zijn voor kleinere theaters en muziekgezelschappen.
Protserige musea en muziektheaters, vol met toegankelijk vermaak - weet hij ons
te vertellen - trekken  massatoerisme aan, met veel geld in de (staats)kas als
resultaat. Daarvan kunnen kleinere gezelschappen  profiteren.

De kunstsector zelf lijkt zich weinig druk te maken  over het plotse mecenaat
van een man die eerst heeft geholpen om onze cultuur te banaliseren tot op het
bot, om vervolgens als hemelse redder af te dalen op het slagveld  dat hij zelf
heeft helpen veroorzaken. Het is de handreiking van de man die eerst je stad
bombardeert en dan zegt dat hij daar best wil investeren in een nieuwe
schouwburg.

Ik ben mij terdege bewust van het slagveld waartoe wij ons zullen moeten
verhouden, als kunstenaars, als academici, als onderwijzers, journalisten en als
arbeiders. Onze  regering voert  een systematische aanval uit op alle kritische
organisaties die hun thuis hebben in onze maatschappij.

De vakbonden worden gemarginaliseerd of gedwongen om 'constructief' mee te
denken met  bezuinigingen, waarvan de oorzaak niet bij de arbeiders ligt.
Informatievoorziening vanuit de overheid aan journalisten wordt afgeknepen  -
denk aan Donners frontale aanval op de Wet openbaarheid van bestuur. Kleine,
vrijwel kosteloos werkende kunstinstellingen worden uit de weg geruimd
(instellingen als De Appel en het Onafhankelijk Toneel). Academici en
onderwijzers worden geconfronteerd met quota die rechtstreeks op hen zijn
neergedaald uit de corporate sector  - denk aan het afstudeerquotum dat aan de
basis stond van het hbo-drama.

De staat eist hardwerkende Nederlanders en geen kritische wereldburgers.

Joop van den Ende heeft ruim baan gemaakt voor de volgende in deze zielloze
reeks aanslagen op kritische cultuur. Al decennia zwaait hij met cijfers van
bezoekersaantallen, grootschalige campagnes en de kijkcijfers van Onderweg naar
morgen, De Surpriseshow en Tarzan. Al decennia duidt hij de waarde van cultuur
in termen van entertainment value. Zonder consument heeft kunst voor hem immers
geen bestaansrecht.

Dit alles staat haaks op de waarde die kritische cultuur nastreeft. Daarin
worden mensen aangesproken en uitgedaagd om zich te ontplooien en daarmee
kritische massa aan te wakkeren in onze wereld. Dat interesseert deze
banaliteitsmagnaat niets. Immers, flink investeren in een musicalpaleis, op de
rokende puinhopen van een lokaal theater, levert op lange termijn altijd weer
een leuke winst op.

Jonas Staal

Beeldend kunstenaar, Rotterdam

Weg met die suffe gelijkheidsdeken

Leo Prick vindt dat onderwijs in de eerste plaats een instrument is voor de
verheffing van de samenleving als geheel. Laat de minderbedeelden zich optrekken
aan de meerbedeelden (Opinie, 17 mei). Dit is een idee waarmee ik het zonder
meer  eens zou zijn als ik niet was geconfronteerd  met de conclusie van dat
idee en uiteindelijk niet het product ervan zou zijn.

Ik deed het goed op school. Ik ging naar een gymnasium in Rotterdam. Daarna
studeerde ik rechten in Amsterdam. In beide  steden wonen  veel  kinderen met
een taalachterstand. Op de universiteit ontdekte ik wat dat betekende. Het
niveau was zo bedroevend laag dat ik weinig hoefde te doen om mijn punten te
halen. Echt nadenken was niet nodig. Uitdaging door het onderwijzend personeel
ontbrak goeddeels. Het feit dat ik medestudenten 'werkstukken'     die barstten
van de spelfouten zag inleveren, was ook al niet zo stimulerend.

Het is te gemakkelijk om te wijzen naar de universiteiten. Hun
financieringssysteem hangt samen met de  afgeleverde producten. Daarom worden
toekomstige juristen niet afgerekend op taalfouten. Daarom  accepteert de
universiteit iedereen met een vwo-diploma.

Ook ik wil een samenleving waarin slimme kinderen met een taalachterstand een
kans hebben om verder te komen en waarin ze niet - alleen vanwege hun
achtergrond - blijven hangen in een situatie waar ze bovenuit kunnen stijgen,
maar niet ten koste van het niveau als geheel.

Het pleidooi van  Prick, dat leerlingen met een taalachterstand zich moeten
kunnen optrekken aan 'meerbedeelde' leerlingen zonder dat dat ten koste gaat van
het niveau, is onzin. Het is kiezen of delen. Of we worden allemaal middenmaat,
óf we gaan goed differentiëren, waardoor we goede, slimme studenten afleveren op
het passende niveau. Doorstromen kan altijd, maar stop niet iedereen onder die
suffe gelijkheidsdeken. Daar komt de volgende Einstein zeker niet onderuit
kruipen.

Barbara Wegelin

Amsterdam

Zo kun je   rechterlijke oordeelsfouten voorkomen

Ybo Buruma mist, in zijn stuk over  hoe rechterlijke oordeelsfouten in
strafzaken op grond van de inbreng van deskundigen ontstaan en kunnen worden
vermeden, mijns inziens de kern (Opinie, 19 mei). Het is een misvatting dat een
eindverantwoordelijke ooit blind kan varen op het oordeel van een deskundige, in
welke maatschappelijke situatie dan ook. De rechter hoeft niet zelf een
deskundige te zijn in de technische details van het deskundig onderzoek, maar
hij zal wel de algemene wetenschappelijke ontwikkeling moeten bezitten om de
gebruikte methodiek  - denkmodel en empirische toetsing - te kunnen beoordelen.
Ik vrees dat veel rechters (met alfa-opleidingen) aan deze voorwaarde niet
voldoen.

De goed geschoolde rechter  - en de rechterlijke macht in het algemeen -  kan
zich wapenen om dit optimaal mogelijk te maken. Selecteer deskundigen die in
vakkringen een zeer goede reputatie hebben. Accepteer nooit wat je niet snapt.

Stel ook eisen aan de inbreng van deskundigen. Eis korte rapportages (50
pagina's kunnen zo de prullenmand in), bepaal dat de technische uitwerking in
bijlagen moet, eis verwijzingen naar internationale, peer reviewed literatuur
over gehanteerde methoden en dergelijke en toets desnoods  op deugdelijkheid,
door een commissie van topvakgenoten, als er veel van afhangt.

Han Emanuel

Amsterdam

LOAD-DATE: May 24, 2011

LANGUAGE: DUTCH; NEDERLANDS

GRAPHIC: Illustratie Ares

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              147 of 200 DOCUMENTS



                                NRC Handelsblad

                              21 mei 2011 zaterdag

Het klits-klats-klanderkabinet surft op beelden en gevoelens;
Opklaringen

BYLINE: marc chavannes

SECTION: Opinie & Debat

LENGTH: 927 woorden


Zo, dat was weer een verfrissend debat op Verantwoordingsdag - niet dat kleffe
coalitiegedoe, geen verwijzingen naar geheime afspraken in het Torentje, klits,
klats, klander. Het kabinet en gedoogpartner PVV zeggen waar het op staat. ,,U
verkwanselt de belangen van de Nederlandse kiezer."

Toch blijven ze even goede vrienden, zeggen ze, net als in een open huwelijk,
waarin is afgesproken dat alles mag. Het kan een tijd goed gaan, zolang de
deelnemers het over een aantal feiten en waarden eens zijn. Naarmate Geert
Wilders vaker en harder uithaalt naar alles wat  met het buitenland te maken
heeft, wordt duidelijker dat de binnenlandse eensgezindheid drijft op de illusie
dat ze het daar wel eens zijn over de feiten en de waarden.

Minister-president Rutte maakte een woordenfeest van zijn probleem. Wij van de
VVD en het CDA kunnen prima zaken doen met Wilders c.s., maar het gaat mis zodra
wij de grens overgaan, nu ja, zodra wij Vlaanderen voorbij zijn. In het
voorlopig stenografisch verslag staat het  gestroomlijnd: ,,Het is een
minderheidskabinet en dat betekent dat we maar over een beperkt aantal kwesties
zaken kunnen doen met elkaar, en niet over alles wat zich buiten Vlaanderen en
Israël afspeelt."

Om Nederland, Vlaanderen en Israël heen klotst nogal wat buitenland. De economie
van Nederland  - en Vlaanderen - is zelfs volstrekt afhankelijk van het
buitenland. Duits herstel is Nederlandse groei.

Omvang, ligging en afhankelijkheid van internationale handel maken dat elk
onderwerp van zogenaamd binnenlandse politiek afhankelijk is van wat al die
verschrikkelijke anderen voorbij Kerkrade vinden, doen en laten. Het hele idee
van die 18 miljard euro bezuinigingen, waarover de drie partijen het  zo innig
eens zijn, is deel van de moeizame westerse consensus over wat gezonde
economische verhoudingen zijn. Onze economie staat als een oesterbank in open
verbinding met de wereldzee.

Als maandag duidelijk wordt welke Eerste Kamer voortkomt uit uw Provinciale
Staten-stem van 2 maart, wordt misschien duidelijker hoeveel de PVV over heeft
voor die  gezonde overheidsfinanciën. Als de gedoogcoalitie in de senaat geen
meerderheid krijgt en veel afgesproken, islamremmende PVV-troetelkwesties  toch
geen meerderheid krijgen, zou Wilders weleens minder trek kunnen krijgen in de
afgesproken bezuinigingen, die zijn sociale gezicht schaden.

Het kan ook zijn dat zijn aanval van deze week op de Griekse potverteerders een
schijnbeweging was, juist omdat Wilders weet dat de mensen met lagere inkomens
en opleiding in zijn achterban straks nog het meest zullen worden geraakt door
allerlei concrete bezuinigingen. Deze anti-Hellas-show, waarvoor in de Kamer
toch geen meerderheid is, fungeert dan als gratis alibitheater, in de hoop dat
Henk en Ingrid dankbaar zijn dat hun gevoel toch maar mooi is verwoord. Het kan
ook een eerste opmaat zijn naar een breuk.

Hoe dan ook zitten de  VVD en het CDA mooi klem. Het CDA kan zich geen nieuwe
verkiezingen veroorloven. Geen enkele peiling geeft de christen-democraten een
schijn van kans om hun 21 zetels te evenaren. De VVD doet het aanhoudend goed,
maar moet heel wat links water bij de wijn doen om GroenLinks en D66 binnen te
halen als wisselspelers - veel gedoe en tijdverlies.

Doorgaan met de PVV zo lang het kan, is het devies, maar steeds vaker zal
blijken dat men het over weinig feiten en waarden eens is. Rutte nam fier
afstand van Wilders' uithaal naar het ,,islamitische stemvee" van de PvdA. Dat
is nog makkelijk. Het is daadkracht à la dierenpolitie en dronkenmannen sneller
in de cel, of 130 kilometer op de Afsluitdijk. Roken in het kleine café lukt ook
nog wel - allemaal klein spul uit de borrelpraatcatalogus.

Het wordt heel wat anders als het gaat over  kunstbezuinigingen, kleine bedragen
in het grote geheel die leiden tot  onevenredige schade in binnen- en
buitenland. Gemeenten met een gevarieerd kunstaanbod trekken meer ondernemende
mensen. Als een bij uitstek ondernemende voorvechter van kunst-voor-iedereen als
Joop van den Ende zulke stevige kritiek op het cultuurbeleid heeft als gisteren
in deze krant, dan weten Mark Rutte en Maxime Verhagen dat zij bezig zijn om
PVV-vuurwerk af te steken dat in hun gezicht ontploft.

Een beetje grachtengordel pesten en de vanzelfsprekendheid van allerlei
subsidies ter discussie stellen, kan best, maar tot haat uitgroeiend wantrouwen
ten opzichte van alles wat in theater, muziek en beeldende kunst nu nieuw en
morgen breed omarmd zal zijn, is geen gedeelde waarde. Dat is met de PVV
meesurfen op sentimenten.

De impliciete verachting van kennis is minstens zo laakbaar. Ze hebben de mond
vol van kenniseconomie,  maar laten rustig de puree van het hoger
beroepsonderwijs pruttelen en snijden diep in al jaren uitgeklede
universiteiten, opdat  talentenbanken van jonge onderzoekers opdrogen. Dat is
surfen op negatieve beelden en gevoelens. Het is irrationeel en schadelijk, ook
voor de kansen van kleine Henk en Ingrid.

Een hoopvol moment in het Verantwoordingsdebat was toen Rutte de rug rechtte en
Wilders wees op de noodzaak van leiderschap - in de Griekse crisis streng
kijkend meebetalen om Nederlandse pensioenen en bedrijven te behoeden voor een
veel bredere ineenstorting van de Europese economie.

Dat zal Mark Rutte vaker moeten doen, omdat het ook bij zogenaamde binnenlandse
onderwerpen algemeen belang is en desnoods alleen om de geloofwaardigheid van de
VVD - en het CDA - te redden.

E-mail de auteur (opklaringen@nrc.nl) of schrijf online op
www.nrc.nl/opklaringen

Om Nederland, Vlaanderen en Israël heen klotst nogal wat buitenland

LOAD-DATE: May 20, 2011

LANGUAGE: DUTCH; NEDERLANDS

GRAPHIC: Illustratie Ruben L. Oppenheimer

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              148 of 200 DOCUMENTS



                                NRC Handelsblad

                              21 mei 2011 zaterdag

Bij Oprah Winfrey is  lijden  verlossing met glamour

SECTION: Opinie & Debat

LENGTH: 2041 woorden

SAMENVATTING

Oprah Winfrey staakt haar talkshow. Ze wilde de mens verheffen, sterker en
zelfbewuster maken, maar ze laat hem na 25 jaar achter als slachtoffer, stelt
Marian Donner.

VOLLEDIGE TEKST:

Wereldwijd kijken  70 miljoen mensen in 145 landen naar haar show. Time Magazine
verkoos haar tot een van invloedrijkste personen van de twintigste eeuw. Volgens
Vanity Fair heeft ze meer macht dan welke politicus, wetenschapper of religieuze
leider ook. Ze was de eerste vrouwelijke Afro-Amerikaanse miljardair. Ze heeft
een eigen productiestudio, een radiostation, een tijdschrift en een school. De
Wet voor de registratie van kindermishandelaars is naar haar vernoemd. Honderden
boeken zijn over haar geschreven. Schrijfster en columniste Fran Lebowitz noemde
haar ,,bijna een religie". Ze is een rolmodel, een filantroop, een icoon,
oftewel: een instituut. Gedurende 25 jaar maakte ze  The Oprah Winfrey Show.
Komende woensdag is in de Verenigde Staten de allerlaatste aflevering. Wat laat
Oprah Winfrey ons na?

Ooit werd de televisie geregeerd door stijve, witte mannen en vrouwen. In 1986
dook plotseling Oprah op - een zwarte, emotionele vrouw, die vanaf de eerste
uitzending ziel en zaligheid deelde met haar publiek. Oprah vertelde alles, over
haar jeugd, waarin ze seksueel was misbruikt, over haar verslaving aan cocaïne,
toen ze twintig was, en over de foute vriendjes die ze had gehad. Ze groeide op
zonder stromend water. Later werd juist overvloed een probleem. Haar eeuwige
strijd tegen de kilo's kwam voorbij in bijna elke show.

Aanvankelijk waren Oprah's gasten vooral vreemde snuiters, mensen die dachten
ontvoerd te zijn door aliens, af en toe wat Ku Klux Klan-leden en Truddi, de
vrouw met 92 persoonlijkheden. Het grote succes kwam  begin jaren negentig, toen
Oprah 'de gewone man' ging uitnodigen. Identificatie werd het doel. Wat al deze
gewone mensen met elkaar gemeen hadden, was dat ze allemaal, net als Oprah en
veel kijkers thuis, heel erge dingen hadden meegemaakt.

Elke show was in principe hetzelfde. Oprah relateerde haar eigen verhalen aan
die van haar gasten. Met een hand op hun arm en in haar ooghoek een meelevende
traan smeedde ze een groter, menselijk verbond. Niet iedereen is rijk en
beroemd, maar iedereen lijdt, of heeft dat gedaan. Daarin herkennen we elkaar.
Daarin zijn we één.

The Wall Street Journal sprak destijds van Oprahfication: Public confession as a
form of therapy.

Niet langer werd de kijker van bovenaf verteld wat hij moest denken en vinden.
Voortaan stonden gevoelens centraal. Oprah wilde haar kijkers laten zien dat ze
niet alleen stonden in hun pijn en verdriet. Altijd kon ze wel iemand aan het
woord laten die zich ooit in dezelfde positie had bevonden als zij.

Hoe wreed de spelingen van het lot ook waren geweest voor haar gasten, hoe erg
de dingen die ze hadden meegemaakt ook waren geweest  - heel wat kwam  voorbij:
een moeder die haar drie kinderen per ongeluk dood reed, een jongen die de
eerste zes jaar van zijn leven vastgeketend had gezeten in een kast, een man
wiens hele familie door overvallers werd vermoord - allemaal hadden ze de
ellende weten te overwinnen. Dat was het therapeutische aspect van haar show.
Door te vertrouwen op hun eigen kracht en  naar hun innerlijke stem te
luisteren, waren ze  misschien niet beter, maar wel rijker en wijzer geworden.

Deze catharsis was essentieel in The Oprah Winfrey Show. Oprah presenteerde het
lijden als potentiële krachtbron en leed als een transcendentale ervaring, een
spirituele les. Via pijn en verdriet lag verlossing in het verschiet. Daarom had
Oprah het ook zo vaak over haar tragische jeugd, juist om aan te tonen dat de
mens uiteindelijk heer en meester is over zijn eigen lot. Haar succes vormde de
ultieme bevestiging van haar boodschap. Ze was het lichtende voorbeeld, het
referentiepunt. Kijkers trokken zich aan haar op, aan haar sussende belofte dat
alles goed zou komen, echt waar, 'kijk maar naar mij'.

Wie anno 2011 om zich heen kijkt ziet de Oprahficatie overal. Publieke
confessies van gewone mensen met een heleboel tranen erbij - Extreme Makeover en
de Home Edition daarvan, Bonje met de Buren en Help, mijn man is klusser,
Vermist en Hello Goodbye,  Ik Vertrek en Het Roer Om. Het zijn televisieformats
die rechtstreeks afkomstig zijn van The Oprah Winfrey Show. Allemaal draaien ze
om leed. Deelnemers gaan gebukt onder hun uiterlijk, hun behuizing, hun buren,
hun echtgenoot of de afwezigheid van hun geliefden. Iedereen is in gevecht, in
een poging om meer van het leven te maken dan het op dat moment is. Ook in
programma's als X-Factor, Idols, Project Catwalk of America's Top Model staat
dat gevecht centraal. Wat de deelnemers zoeken, is erkenning. Ze willen worden
gezien - niet alleen vanwege hun talenten, maar vooral ook als persoon. Zodoende
komt ook hier de nodige ellende voorbij. In America's Next Top Model doet altijd
wel iemand mee die uit een achterstandswijk komt, die vroeger is gepest  of die
brandwonden of een andere aandoening heeft. Bij  X-Factor of Idols worden
liedjes continu opgedragen aan overleden oma's of afwezige vaders. Een nare
jeugd wordt altijd vermeld. Niemand houdt het droog.

,,De glamour van leed" noemt de Marokkaans-Israëlische sociologe Eva Illouz dit,
in haar boek Oprah Winfrey and the Glamour of Misery. An Essay on Popular
Culture. Met haar show heeft Oprah het lijden aantrekkelijk gemaakt. Door pijn
en verdriet steeds opnieuw in het kader van spiritualiteit te plaatsen en het
aan de 'ziel'  - een typisch Oprah-woord -  te verbinden, verhief ze het tot de
kern van wat het betekent om mens te zijn.

Pijn als teken van menselijkheid - via je verdriet laat je zien dat je bestaat.
Tales of woe confer the right to be recognized as an individual, schrijft
Illouz. Het geeft haast een morele superioriteit. Zij die lijden, weten wat
leven is. De catharsis, de les, die voor Oprah nog zo belangrijk was, verdwijnt
steeds meer naar de achtergrond. Het gaat om het lijden zelf - wel de confessie,
niet het therapeutische effect.

Het is een ontwikkeling die ook zichtbaar is in de literatuur, of beter gezegd:
de lectuur. De plotselinge populariteit van Oprah past in de Amerikaanse
traditie van het zelfhulpboek, voor mensen die willen weten hoe ze moeten
genieten van het nu, hoe ze moeten begrijpen dat goede mensen soms slechte
dingen overkomen. Net als in The Oprah Winfrey Show gaat het om de verbetering
van het zelf.

De afgelopen jaren heeft zich een nieuw genre aangediend: de getuigenisroman.
Tragic Life Stories is de officiële benaming. In veel Engelse en Amerikaanse
boekwinkels heeft het al een eigen kast. Daarin prijken titels als Please,
Daddy, No, Fragile en Alone: the Heartbreaking Story of a Neglected Child.

Volgens Eva Illouz zijn we in het Westen geobsedeerd geraakt door pijn en
verdriet, zozeer dat zelfs de platste gevoelens worden gepresenteerd als groot
leed. De inhoud maakt plaats voor de vorm.

Een paar weken geleden deed zich hiervan een goed voorbeeld voor op de
Nederlandse tv. In het RTL5-programma The Ultimate Dance Battle  moest jurylid
Isabelle een keuze maken tussen twee dansers. Een van beiden zou haar deelname
aan het programma mogen voortzetten. De ander moest direct naar huis. Isabella
barstte in een hysterische huilbui uit. Ze kon het niet aan, snikte ze. De
voice-over vond dat hier sprake was van Isabelle's Choice, een verwijzing  naar
Sophie's Choice, de film waarin Meryl Streep een Joodse vrouw speelt die tussen
haar zoon en dochter moet kiezen om te worden  afgevoerd naar de gaskamer.

They had to say no, legde de presentator naderhand uit. That's tough. That's
emotional.

Dat valt wel mee. Waar het hier om gaat, is de suggestie. Als pijn en verdriet
je menselijk maken, je een morele superioriteit verschaffen, zijn tranen het
meest logische bewijs daarvan.

Ik huil, dus ik besta.

Toen toenmalig premier Balkenende in 2010 werd gevraagd  om een reactie na de
val van zijn kabinet, was het eerste dat hij zei dat ,,er wel een paar tranen
gelaten waren". Maxime Verhagen overtuigde het CDA-congres om met de PVV in zee
te gaan door met gesmoorde stem over de partijliefde van zijn vader te beginnen.
Wouter Bos stapte huilend op als fractievoorzitter.

All pain is the same, zei Oprah in een uitzending waarin het publiek bestond uit
tweehonderd mannen die in hun jeugd seksueel waren misbruikt. Het is de formule
die ze de afgelopen 25 jaar steeds heeft gevolgd - leed omsmeden tot een
alomvattend, menselijk verbond. Sociaal-economische structuren verdwenen in haar
show buiten beeld. Een zwarte bijstandsmoeder en een blanke arts waren aan
elkaar gelijk.  Het waren gewoon twee mensen met verdriet.

In de besloten wereld van The Oprah Winfrey Show werkte dat. Kijkers herkenden
zich in haar verhalen en in die van haar gasten. Ze vonden troost in haar
spirituele wijsheden. Oprah maakte het lijden draaglijk.

Inmiddels reikt haar invloed veel verder. De populaire cultuur is
ge-oprahficeerd. In die buitenwereld is zeker niet alle pijn hetzelfde. Het
verdriet van een jurylid heeft niets te maken met het verdriet van een vrouw die
haar kinderen verloren heeft. De pijn van een oorlogsslachtoffer in het Journaal
lijkt in niets op de zogenaamde pijn van een politicus. Toch huilen ze
tegenwoordig even hard. Het lijden is uitgehold. Het is verworden tot
aankleding.

Wat daarvan de consequenties zijn, maakt niemand beter duidelijk dan Oprah's
protegé Dr. Phil.

Op 4 oktober 2010 had de tv-psycholoog de negentienjarige Stacey te gast in zijn
show. Stacey heeft haar hele leven in pleeggezinnen doorgebracht. Ze is seksueel
misbruikt door haar vader. Ze is geslagen door haar stiefvader. Haar echte
moeder is vermoord. Haar pleegmoeder is gestorven aan kanker. Stacey woont
momenteel bij haar zeventienjarige,  zwangere zus.

Dr. Phil kondigt aan dat hij een vraag zal stellen die Stacey zal verrassen - na
het reclameblok, we zijn zo terug.

,,Hoe kan ik je helpen?", luidt de vraag.

,,Ik heb hulp nodig om het verlies van mijn moeder te verwerken", antwoordt
Stacey.

,,Je hebt het heel moeilijk?" vraagt Dr. Phil.

,,Ja", knikt Stacey gedwee.

Dr. Phil legt het uit, terwijl hij in de camera kijkt.

Stacey is  net weer gaan studeren. De bus is ver van haar huis. Daarom geeft
warenhuisketen  J. C. Penney haar, en ook haar zus, een cadeaukaart ter waarde
van duizend dollar.  Ze krijgt vier jaar lang gratis boeken, want elke student
heeft boeken nodig.  Red Box Photo geeft haar een fotosessie, inclusief een
make-over. Telecommunicatieconcern AT&T geeft haar een gratis telefoon.

,,Je moet leren ontvangen", zegt Dr. Phil. Daar komt het. De klap op de vuurpijl
- loop maar even mee naar buiten: een Jeep Patriot, opdat Stacey nooit meer
hoeft te lopen naar school. Chuck van autodealer Prestige Cars Las Vegas legt
nog even uit wat een fantastische auto het is. Ook krijgt ze tweeduizend dollar
aan benzine. ,,Veel plezier ermee!"

Achter het stuur van haar nieuwe Jeep weet Stacey niet zo goed of ze moet lachen
of huilen.

Oprah Winfrey wist haar gasten en kijkers als geen ander troost te bieden. Met
haar oneindige begrip was ze als een goede vriendin. Tegelijkertijd fungeerde ze
door haar inzichten als een rolmodel. Ze was geloofwaardig, door alles wat ze
zelf had meegemaakt en  alle ellende die ze had overwonnen. Het maakte haar de
belichaming van de kracht die elk mens in zich heeft.

Aanstaande woensdag stopt ze ermee. Wie brengt daarna nog verlossing? Wie biedt
dan nog hoop? Zonder haar authentieke uitstraling en de belofte van een beter
leven die ze bood, rest slechts een holle schil. Het gemeenschappelijke lijden
maakt plaats voor een allesoverheersende sentimentaliteit, waarbij elk verschil
- tot vreugde van middelmatige televisiemakers die kijkers willen trekken,
middelmatige schrijvers die met middelmatige boeken streven naar een plek op de
bestsellerlijst, middelmatige politici die hun menselijkheid willen tonen en
grote bedrijven die hun producten willen slijten door te pretenderen een doekje
voor het bloeden te zijn -  verdwijnt in een zee van tranen.

Net als Stacey blijft de toeschouwer verdwaasd achter.

Marian Donner is schrijver.

Oprah presenteerde het lijden als potentiële krachtbron en leed als spirituele
les

Maxime Verhagen begon met gesmoorde stem over de partij-liefde van zijn vader

LOAD-DATE: May 20, 2011

LANGUAGE: DUTCH; NEDERLANDS

GRAPHIC: Tekening Siegfried Woldhek

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              149 of 200 DOCUMENTS



                                NRC Handelsblad

                              14 mei 2011 zaterdag

Rendierpopulisme: Ware Finnen eerst

BYLINE: Marc Leijendekker

SECTION: Zaterdag & Zondag

LENGTH: 1524 woorden

SAMENVATTING

De populistische partij van Soini zorgde voor een aardverschuiving in de Finse
politiek.

VOLLEDIGE TEKST:

Door Marc Leijendekker

Kontula, een buitenwijk aan de oostkant van Helsinki, ligt er aardig bij. De
flats met sociale huurwoningen staan ruim tussen de dennenbomen en de versgroene
berken. Het is lente, de zon schijnt. Maar desondanks zie je weinig lachende
gezichten.  Hier wonen de mensen die in de marge van de samenleving zijn
terechtgekomen. Finnen die hun baan kwijt zijn of om een andere reden van weinig
geld moeten rondkomen. En een handvol buitenlanders. Het centrum van Helsinki,
een tiental metrohaltes verderop, is blond en bleek, maar hier zie je nog wat
kleur.

In deze wijk stemden vorige maand relatief veel mensen op de Ware Finnen, de
populistische partij die tegen is. Tegen Finse belastingcenten voor Portugal.
Tegen de oude politiek van de drie traditionele partijen die onderling alles
regelen. Tegen asielzoekers die niet integreren, maar wel een woning en een
uitkering krijgen. Tegen een moderne samenleving waarin banen verdwijnen naar
landen met lagere  lonen en waarin mensen met niet zoveel diploma's aan de kant
komen te staan.

Vóór bepaalde tradities ook: had Timo Soini, de populaire partijleider, niet
gezegd dat een man recht heeft op een glas bier en de Formule-1? En dat
schilderijen uit de negentiende en uit het begin van de twintigste eeuw
tenminste begrijpelijk zijn, vergeleken met de moderne kunst?

De Ware Finnen boekten een spectaculaire winst, van 4 naar 19 procent; de
grootste verschuiving in het Finse partijsysteem sinds de Tweede Wereldoorlog.
Europa veerde op; de Ware Finnen dreigden het steunmechanisme in de eurozone te
blokkeren.

Pasi - tegen de veertig, vlasblonde snor en sik en gemillimeterd haar - zit in
Kontula op een bankje somber voor zich uit te kijken. Verschillende banen heeft
hij gehad, nu zit hij zonder werk. Veel animo om weer een baan te zoeken heeft
hij niet. ,,Er is weinig werk, en bovendien moet ik dan ook meteen weer een hele
hoop alimentatie betalen voor mijn twee kinderen." Vier jaar geleden heeft hij
niet gestemd.  Nu wel. Pasi is een van de duizenden kiezers die eerder afzijdig
bleven maar nu vertrouwen hebben  in Soini, de kandidaat met de taal en de
levensstijl van de gewone man.  ,,Het is tijd dat er wat verandert in de
politiek." Wat allemaal? Dat antwoord laat hij graag aan Soini over.

Janna is iets concreter. Ze staat met morsige mannen en vrouwen van middelbare
leeftijd in een bar. Op de  tafel  grote glazen verschaald bier.  Janna verdient
af en toe wat met karaoke. Haar succesnummer: Don't cry for me, Argentina.
Waarom zij op Soini heeft gestemd? ,,Finnen eerst. Als er banen zijn, moeten die
eerst aan Finnen worden gegeven. Die buitenlanders krijgen geld van de staat en
hoeven er niet voor te werken. Laat de regering eerst onze problemen oplossen.
Die zijn er genoeg."

Grote sprong voorwaarts

De Ware Finnen kwamen midden jaren negentig voort uit een boerenpartij die
teruggaat tot de jaren zestig. Hun grote sprong voorwaarts in de peilingen
maakte de partij pas vorig jaar. Een corruptieschandaal ondermijnde het
vertrouwen in de Centrumpartij, lang een spil in de Finse politiek. Dat straalde
ook af op de rechtse Nationale Alliantie en op de sociaal-democraten. Daarbij
kwam het onbehagen over de financiële problemen in de eurozone.

,,De Griekse crisis was de katalysator", zegt Matti Apunen, directeur van de
denktank Eva, die is verbonden aan de Finse werkgeversorganisatie. ,,Mensen
vroegen zich: wat doen ze met mijn geld? Een Fin heeft al snel het gevoel dat
Europa een verzameling pretentieuze mooipraters is. Soini roept dat Finland
steeds loyaal is geweest en zich keurig aan de regels heeft gehouden, met als
enige resultaat dat we nu de rekening voor andere landen moeten betalen die het
minder nauw hebben genomen met de afspraken."

Apunen, en met hem alle andere gesprekspartners in Helsinki, onderstreept dat de
Ware Finnen geen extreem-rechtse partij is. Dat verklaart ook waarom geen enkele
andere partij samenwerking uitsluit. Het 'rendierpopulisme' van Soini vertoont
overeenkomsten met populisten elders in Europa. Anti-elite, links in zijn
sociaal-economische gedachtengoed, nationalistisch, zeer kritisch over Europa.
Een belangrijk verschil is dat immigratie wel een thema is, maar lang niet zo
sterk als bij partijen als het Front National in Frankrijk, de Deense
Volkspartij of de PVV in Nederland. ,,We zitten ook qua immigratie aan de rand
van Europa", zegt politicoloog Sami Borg. ,,Finland heeft met circa 3 procent
veel minder immigranten dan Zweden, Denemarken of Noorwegen. Veel van de kiezers
van de Ware Finnen zijn helemaal niet tegen buitenlanders."

Borg onderstreept ook dat de Engelse en Nederlandse vertaling van
Perussuomalaiset, de Finse naam van de partij, verwarring kan scheppen. 'Ware'
kan racistisch worden uitgelegd. Woordenboeken vertalen 'perus'  als puur,
elementair, fundamenteel. Partijleider Soini wijst elke vertaling naar een
fundamentalistische betekenis af. En een 'Ware Fin' die in België is geboren
zegt in dit verband dat hij het woord 'doorsnee' zou prefereren. Maar het is
moeilijk en onhandig om een ingesleten naam te veranderen.

De Belgische Fin Freddy Van Wonthergem (56) ging een paar jaar geleden juist wel
de politiek in uit protest tegen het immigratiebeleid, vertelt hij op de eerste
vergadering van het partijbestuur, afgelopen zaterdag in Helsinki. Hij zit sinds
2008 in de gemeenteraad van Kotka, een stad van ongeveer 50.000 inwoners op 60
kilometer van de grens met Rusland. Hij was achttien jaar toen hij tijdens een
vakantie in de ban raakte van de Finse meisjes en bleef.  ,,In 2003 zei de
toenmalige president van Finland dat het land zich moest aanpassen aan de
immigranten, terwijl ik vind dat het andersom moet", zegt Van Wonterghem, die
een garage heeft en auto-onderdelen importeert en exporteert.   ,,Wie hier komt,
moet zich aanpassen, de taal leren en begrijpen dat het niet de bedoeling is dat
ze de hele tijd van de bijstand leven. Normale zaken toch? Maar dit mocht
eigenlijk niet gezegd worden."

De islam is volgens Van Wonthergem nauwelijks een thema. ,,De Russen zijn de
immigranten die de meeste problemen geven. Er zijn tegen de 50.000 moslims in
Finland, minder dan 1 procent. Voor de meesten van hen geldt hetzelfde als voor
de manier waarop een geboren Fin christen is: niet fanatiek."

Kwinkslag

De 48-jarige Timo Soini is geen doorsnee-Fin. Hij is tegen abortus, in een land
dat veel ruimte laat voor persoonlijke keuzes. Twintig jaar geleden werd hij
katholiek, in een overwegend luthers land. IJshockey is de nationale sport, maar
Soini juicht vooral voor een Engelse voetbalclub, Millwall, uit de eerste
divisie.

Soini's kracht is zijn authenticiteit, zeggen vriend en vijand. Hij praat in
begrijpelijke zinnen, met regelmatig een kwinkslag, en woont in een eenvoudige
flat in Espoo, een voorstad  van Helsinki. Soini gedraagt zich als een man
zonder  pretenties, ook nu hij na jaren ploeteren in de marge zijn partij naar
een historisch hoogtepunt heeft geleid.

Op de partijbijeenkomst valt hij nauwelijks op. Boordje open, het donkere haar
strak naar achteren gekamd, krulletjes in de nek. Hij heeft nog geen
kledingadviseur. Soini deelt schouderklopjes uit, schudt handen, maakt hier en
daar een praatje. In zijn toespraak heeft hij het vooral over Europa.  ,,Het is
niet onze fout dat er problemen zijn in de eurozone", zegt hij in een kort
gesprek na afloop. ,,Wij zijn een 'triple A-land', dat steeds heeft gelet op
zijn geloofwaardigheid en zijn lonen. Wij zijn niet degenen die de eurozone in
gevaar hebben gebracht. Wat er nu wordt voorgesteld, is geen operatie om de
mensen in Griekenland en Portugal te redden. Dit is bedoeld om banken te redden,
in Duitsland en Frankrijk, die een veel te groot risico hebben genomen en nu
willen dat de rekening wordt betaald door de belastingbetalers van Finland, van
heel Europa. Door de gewone man. Daar doen wij niet aan mee. Het is
onvermijdelijk dat het systeem verandert."

'Immigranten uit Rusland geven hierde meeste problemen'

Belgische Fin Van Wonthergem

Finnen hielden na de verkiezingen heel Europa in spanning

Portugal slaakte donderdag een zucht van verlichting.  Finland zal het Europese
reddingsplan niet blokkeren. Beoogd premier Katainen had hierover de avond te
voren een akkoord bereikt met de twee  an   derde grote traditionele partijen. N
a de verkiezingswinst van de Ware Finnen hadden de andere eurolanden de
ontwikkelingen in Helsinki gespannen gevolgd. Op basis van de uitslag lag een
kabinet met de Ware Finnen voor   de hand. Maar hoe moest dat dan met Europa?
Katainen zette dit thema los van de coalitiebesp rekingen, en bereikte zo een
akkoord met de sociaal-democraten, met het fiat van de Centrumpartij, die in de
oppositie wil gaan. Kleine partijen zullen de coalitie van Katainen en
sociaal-democraten waarschijnlijk aanvullen. De Ware Finnen kozen voor de
oppositie. Partijleider Soini: ,,Wij nemen niet deel aan de formatie van een
regering die de EU in de richting van een federatie van staten voert en
mechanismes ondersteunt die niet functioneren."

LOAD-DATE: May 13, 2011

LANGUAGE: DUTCH; NEDERLANDS

GRAPHIC: Straatbeeld in Helsinki, bij het Centraal Station.
Foto AFP

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              150 of 200 DOCUMENTS



                                NRC Handelsblad

                              13 mei 2011 vrijdag

Niet onder elke dictatuur zit een prachtige  democratie verborgen

BYLINE: Bas Heijne

SECTION: Het Grote Verhaal

LENGTH: 1880 woorden

SAMENVATTING

Een land moet rijp zijn voor democratie, anders kun je het echt vergeten.
Filosoof Francis Fukuyama over staatsvorming sinds de oertijd.

VOLLEDIGE TEKST:

'De Arabische lente zal eindigen in een teleurstelling." Francis Fukuyama stelt
het schijnbaar onbewogen vast. Ik heb hem gevraagd of hij de opstanden in
Tunesië, Egypte, Libië en andere landen in de regio beschouwt als een bewijs van
zijn even beroemde als omstreden idee dat de liberale democratie het eindstation
is van de geschiedenis. ,,Ik geloof nog steeds dat mensen streven naar vrijheid.
Het is niet zo dat in de Arabische wereld dat verlangen niet zou bestaan,
vanwege de islam of zoiets. Dat is een drogreden. Maar voor een democratie heb
je stevige instituties nodig en die ontbreken daar. Als er een democratisch
gekozen regering komt, zal die zwak en corrupt blijken te zijn. Men zal er
alweer snel genoeg van krijgen. Maar dat is geen reden om smalend te doen. Per
slot van rekening hebben wij er ook vijftienhonderd jaar over gedaan om onze
huidige staatsvorm te ontwikkelen."

Met die laatste opmerking raakt de Amerikaanse politiek filosoof aan de kern van
zijn huidige opvattingen. Hij is in Nederland om te spreken over zijn nieuwe
boek, The Origins of Political Order (in het Nederlands verschenen als De
oorsprong van onze politiek). Het is het eerste deel van een even omvangrijke
als verreikende studie van de ontwikkeling van politieke systemen. Volgens
Fukuyama is de mens van nature sociaal en geneigd om zich te verenigen in
groepsverband. Maar de ontwikkeling die daarop volgt, van stamverband naar
natie, neemt op verschillende plekken op de wereld heel verschillende vormen
aan. De ontwikkeling van een politieke orde, benadrukt Fukuyama keer op keer,
hangt af van politieke, sociale en economische factoren. Die lopen in
verschillende culturen zo uiteen, dat staatsvormen zich niet volgens een vast
patroon ontwikkelen.

,,China was het eerste land dat zoiets als een staat ontwikkelde. Maar dat land
heeft tot op heden nooit een rechtsorde gehad, terwijl je in West-Europa ziet
dat zich in verschillende landen eerst een rechtsorde ontwikkelde en pas later
zoiets als een staat."

Cultuur en religie, maar ook geografische omstandigheden spelen een grote rol,
benadrukt hij. Ook onderstreept hij de kracht van ideeën. En het toeval. ,,In
mijn vakgebied is men geneigd alles vanuit economische omstandigheden te
verklaren. Maar ideeën spelen een niet te onderschatten rol in de geschiedenis
van de politiek. De veroveringen en heerschappij van Mohammed en zijn opvolgers
zijn niet denkbaar zonder de islam. Aan de andere kant zijn veel ontwikkelingen
niets anders dan het gevolg van een samenloop van omstandigheden."

Precies daar zit het spanningsveld van zijn studie: laten zien hoe willekeurig
de ontwikkeling van politieke processen vaak verloopt en tegelijk de constanten
in kaart brengen. ,,Het begon als een bescheiden onderneming, die gaandeweg
uitdijde. Ik ben net begonnen aan het tweede deel."

Uw boek is een gedetailleerde studie politiek en staatsvorming, maar het lijkt
ook alsof u er op gebrand bent de misverstanden rondom uw these over het einde
van de geschiedenis recht te zetten. Voelde u zich misbruikt?

,,Tot op zekere hoogte wel, ja. Er waren mensen die dachten dat, aangezien ik
had vastgesteld dat de liberale democratie de meest geëigende staatsvorm was,
het verder ook een gemakkelijk proces zou zijn. Men ging ervan uit dat binnen
niet al te lange tijd de hele wereld democratisch zou zijn. En dat je die
staatsvorm ook klakkeloos zou kunnen implementeren. Onder iedere dictatuur zou
een prachtige democratie schuilgaan. Maar mijn boek is vooral een weerslag van
mijn eigen ontwikkeling van de afgelopen twintig jaar. Ik ben me meer bewust
geworden van de complexiteit van het proces van politieke ontwikkeling."

Anders dan veel van uw voorgangers neemt u niet de staatsvorming in Europa als
uitgangspunt. Uw boek begint in de oertijd en bestrijkt zo'n beetje de hele
wereld.

,,Daar was behoefte aan, vond ik. Wanneer je Europa als uitgangspunt neemt, ga
je voorbij aan het feit dat in China de eerste staat ontstond, lang voordat dat
in Europa gebeurde. Tegelijk vind ik andere niet-eurocentrische benaderingen
vaak tekortschieten, omdat ze meestal zo duidelijk met een agenda geschreven
zijn. Ze zijn niet objectief genoeg, ze willen te graag een positief punt maken.
Ik heb geprobeerd alles zo helder mogelijk in kaart te brengen, zodat je snapt
waarom bijvoorbeeld China en India zo'n andere ontwikkeling hebben doorgemaakt."

Hoewel u zorgvuldig de voorwaarden voor staatsvorming en de ontwikkeling
onderzoekt, hoedt u zich voor determinisme. U waarschuwt uw lezers steeds
opnieuw: het gaat niet om wetmatigheden die we klakkeloos op de wereld van nu
kunnen toepassen.

,,Omdat de wereld na 1800 ingrijpend veranderd is door de Industriële Revolutie.
Neem China. Dat land staat tegenwoordig onder totaal verschillende invloeden dan
tijdens de afgelopen eeuwen. Productie- en communicatieprocessen zijn radicaal
versneld. Economische ontwikkelingen voltrekken zich in een ijltempo. Het is
voor mij dan ook moeilijk voorstelbaar dat China in de nabije toekomst niet een
of andere vorm van democratische controle zal moeten toestaan."

U probeert ook het proces van neergang in kaart te brengen. Politiek verval in
de geschiedenis treedt op, schrijft u, omdat mensen gewoontedieren zijn. Ze
handelen niet zozeer uit overtuiging, maar omdat ze vinden dat het zo hoort.

,,En dat maakt ze blind voor veranderende omstandigheden. Politieke instituties
werken goed in een gegeven maatschappelijke omgeving. Maar wanneer de
maatschappij verandert, schieten diezelfde instituties ineens tekort. Er
ontstaat onvrede. Dan blijkt dat men niet in staat is die instituties te
hervormen of aan te passen, simpelweg omdat men nu eenmaal gewend is de dingen
zo te doen, omdat men gelooft dat het de juiste manier van doen is. Dat gebeurt
gevoelsmatig, niet rationeel. Veranderingen in het politiek bestel gaan dan ook
meestal schoksgewijs. Vaak ook met geweld."

Dat lijkt een verklaring voor het huidige populisme in West-Europa. In uw boek
beschrijft u de lange weg naar de liberale democratie als 'Getting to Denmark'.
In Nederland is Denemarken tegenwoordig niet langer een  symbool voor een
gelijkmatige democratie.

,,Ik weet het. Tijdens een van mijn bezoeken aan Nederland deed ik een interview
in dezelfde Hilversumse studio waar twee weken daarvoor Fortuyn vermoord was. Ik
herinner me de beklemmende sfeer nog heel goed. Fortuyn voelde aan dat er een
heleboel emoties in de politiek niet aan bod kwamen, de criminaliteit in
achtergestelde wijken, de overlast van Marokkaanse jongens. Dat werd door de
gevestigde politiek niet erkend."

Raakt het huidige populisme niet aan een diepere onvrede? U schrijft  in uw boek
dat een sterke staat alleen kan functioneren als die gepaard gaat met een sterke
maatschappij. Populistische politiek speelt in op het gevoel van verlies van
gemeenschap.

,,Dat is waar. Identiteit is in de Verenigde Staten altijd in de eerste plaats
een politiek begrip geweest. Wanneer je bepaalde waarden onderschrijft, ben je
een Amerikaan. Dan maakt het niet uit waar je vandaan komt of waarin je verder
nog gelooft. Maar voordat je jezelf een Deen kunt noemen? Dan moet je eerst aan
allerlei culturele en sociale voorwaarden voldoen."

Maar ook in Amerika bloeit het populisme.

,,De opkomst van de Tea Party in de Verenigde Staten heeft me verrast. Niet het
fenomeen als zodanig. Amerika kent een lange traditie in radicale
buitenstaanders en felle opstandigheid vanuit de bevolking zelf. Iemand als
Sarah Palin past in het plaatje van de gewone, alledaagse politicus die zich
verzet tegen de intellectuele, politieke elite die aan Harvard heeft gestudeerd
en op grote afstand van de gewone man staat. Wat me verrast heeft, is het moment
dat de beweging begon te groeien. Er was een zware economische crisis en het was
duidelijk dat de schuldigen vooral op Wall Street gezocht moesten worden. Ik
verwachtte dat de bevolking juist een soort New Deal-achtige solidariteit
verwachtte, waarin de overheid een grote rol zou spelen. Obama dacht dat ook. Nu
bevindt de politiek zich in een patstelling. Amerika heeft lang boven zijn stand
geleefd. De Republikeinen weigeren iedere belastingverhoging, de Democraten zijn
fel tegen bezuinigingen. Wat nodig is, is een cultuur van overleg en
onderhandelen. Maar eerlijk gezegd is daar nog geen begin van te zien."

Er zijn mensen die denken dat meer en meer mensen genoeg hebben van het
democratische bestel. Men wil doortastende leiders hebben, die orde op zaken
stellen. Het democratisch gehalte van de besluitvorming wordt minder belangrijk
gevonden.

,,Toch denk ik niet dat de democratie gevaar loopt. In Rusland zag je onder
Poetin inderdaad een terugval, maar dat heeft eigenlijk nooit democratie gekend.
Populistische voormannen als Berlusconi kun je nu niet bepaald sterke leiders
noemen. Ze houden op den duur geen stand."

In portretten over u staat steeds het moment beschreven dat u zich losmaakte van
de Amerikaanse neoconservatieven: een avond waarop Dick Cheney een unipolaire
wereld afkondigde, met Amerika als enige leider. Hij deed dat op het moment dat
de invasie van Irak in chaos vastliep.

Ik ben nooit erg politiek actief geweest. Mijn academische werk bracht me tot
ideeën die door de politiek werden opgepakt. Maar er zijn in het geval van Irak
enorme blunders begaan. Eigenlijk was alles fout aan die onderneming. De
grootste misvatting was natuurlijk de gedachte dat het land rijp was voor de
democratie. Dat je alleen maar even het bewind van Saddam Hussein hoefde te
verwijderen. Het heeft mijzelf meer dan voorheen doen beseffen hoe belangrijk
sterke instituten zijn voor een democratie."

Ziet u dat inzicht als de belangrijkste correctie op uw these uit 'The End of
History'?

,,Dat, en de rol die lokale, historische omstandigheden spelen. De liberale
democratie is de uitkomst van een lang en moeizaam proces. Zoals ik in mijn boek
schrijf: er zijn heel veel verschillende wegen die naar Denemarken leiden. Het
is niet de werkelijkheid die zich moet aanpassen aan je ideeën. Je moet je
ideeën steeds opnieuw toetsten aan de werkelijkheid."

Francis Fukuyama: The Origins of Political Order; From Prehuman Times to the
French Revolution, Profile Books. Vertaling De oorsprong van onze politiek,
uitgeverij Contact.

Francis Fukuyama

De Amerikaanse socioloog, politicoloog en filosoof Francis Fukuyama (Chicago,
1952) werd in het revolutiejaar 1989 bekend met zijn essay The End of History?
over de in zijn ogen onafwendbare opkomst van de liberale democratie. In 1992
werkte hij dit uit tot een boek dat in meer dan twintig talen is verschenen.

Fukuyama gold als neoconservatief ideoloog, door zijn bewering dat de evolutie
van menselijke idealen ten einde was, vaak geïnterpreteerd als zou het Amerika's
plicht zijn democratie over de wereld te verspreiden. In America and the
Crossroads en After the Neo Cons (2006) nam hij evenwel nadrukkelijk afstand van
president Bush en de zijnen. Fukuyama concentreert zich in zijn werk op het
ontstaan van politieke en economische orde en maatschappelijke samenhang.

Hij doceert op dit moment aan het centrum voor Internationale betrekkingen aan
Stanford University.

LOAD-DATE: May 13, 2011

LANGUAGE: DUTCH; NEDERLANDS

GRAPHIC: Foto Roger Cremers

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              151 of 200 DOCUMENTS



                                NRC Handelsblad

                              13 mei 2011 vrijdag

Laat vrijwilligers de zorg en het  onderwijs besturen

SECTION: Opinie

LENGTH: 860 woorden

SAMENVATTING

Het middenveld loopt leeg, net als Jorwerd. Het kent minder vrijwilligers en
meer beroepsbestuurders, die buitensporig verdienen. Tijd voor
burgerbestuurders, vindt Henk Bleker.

VOLLEDIGE TEKST:

In Hoe God verdween uit Jorwerd schetst Geert Mak de teloorgang van een Fries
dorp. Harde sociale, economische en demografische ontwikkelingen leiden tot
afbraak van gemeenschapszin en individualisering. Oude bewoners spreken met
weemoed over de verdwenen ziel van Jorwerd.

Ik maak me zorgen over 'Middenveld'. Daar woonden zo'n 25 jaar geleden alle
gewone burgers die als vrijwillig bestuurder leiding gaven aan  school,
thuiszorg, jeugdzorg,  woningbouwcorporatie,  kinderopvang en vele andere
voorzieningen in de  eigen stad, wijk, streek of dorp. Nu is Middenveld helaas
nog maar  een klein dorp, met veel leegstand.

Ik durf de stelling aan dat het aantal gewone burgers dat zich als
burgerbestuurder inzet  minstens is gehalveerd ten opzichte van 25 jaar geleden.
Onder het mom van 'zakelijkheid', 'integraal werken' en 'een stevige speler op
de markt' volgen fusiegolven elkaar snel op. Dat heeft geleid tot
schaalvergroting.

Vrijwillige burgerbestuurders zijn vervangen door beroepsbestuurders, op basis
van 'zakelijke competenties'. Het aantal bestuurders per organisatie is fors
teruggebracht. Grote instellingen met een maatschappelijke functie worden geleid
door een directeur-bestuurder en een kleine raad van commissarissen.

Ten slotte zijn instellingen gedwongen om de markt op te gaan.
Directeur-bestuurders worden afgerekend op commerciële targets. Voor
burgerbestuurders, die vooral optreden voor de plaatselijke samenleving, is geen
plaats meer.

Deze ontwikkelingen versterken elkaar. Instellingen opereren vaak geïsoleerd.
Dienstverlening is losgeraakt van de lokale samenleving. Samenwerking kost meer
moeite. Een rem op excessen, zoals buitensporige beloningen, lijkt verdwenen.

Kabinetten van uiteenlopende samenstelling hebben bewust of onbewust een
steentje bijgedragen. Laten wij, Nederlandse burgers, ons wegzetten als
individuele cliënt, of als consument van voorzieningen die van belang zijn voor
ons dagelijkse leven en onze directe omgeving? Nee. Betrokkenheid bestaat nog.
Nederland is nog steeds een 'vrijwilligersland', met een groot aantal actieve
vrijwilligers. De interesse om als burgerbestuurder voorzieningen vorm te geven,
bestaat nog steeds.

,,Nederland is ziek", concludeerde premier Lubbers in 1990, omdat  zo veel
mensen in de WW en WAO zaten. Naar aanleiding van de terugloop van
burgerbestuurders en burgerzeggenschap zeg ik: ,,Nederland is gemakzuchtig
geworden".  Voorzieningen zijn aan het subsidie-infuus gelegd en onderworpen aan
bureaucratische regels. De samenleving moet ruimte worden geboden, door
overbodige overheidsregulering en bureaucratie te saneren.

'Nederland teruggeven aan de Nederlanders', dat  klinkt goed en is ook goed -
maar teruggeven aan wie? Aan 16 miljoen individuele consumenten en aan de
anonieme markt? Nee, aan burgers die gezamenlijk bestuurlijke
verantwoordelijkheid nemen voor essentiële voorzieningen en  initiatieven, aan
burgerbestuurders met echte zeggenschap - over de manier van werken, de
aanstelling van de mensen die ergens werken en de samenwerking met anderen.

Het gaat om een kleine culturele revolutie. Wet- en regelgeving moet worden
aangepast. Het is een interventie die vergelijkbaar is met de trendbreuk in de
jaren zeventig - ik hoor sommigen al tandenknarsen -, toen werknemers met de Wet
op de ondernemingsraden zeggenschap kregen in hun bedrijven. Burgers moeten weer
zeggenschap en verantwoordelijkheid krijgen over thuiszorg, jeugdzorg,
woningbouwcorporaties en onderwijs in de eigen stad, wijk, dorp of streek. Juist
door zeggenschap, op een moderne manier, bij de mensen terug te brengen, is
minder regulering en overheidscontrole nodig. Ik heb hier niet het recept voor
'het hoe', maar we moeten ermee aan de slag - niet alleen omdat het an sich
waardevol is dat mensen gezamenlijk verantwoordelijkheid nemen, maar ook omdat
voorzieningen op deze manier dichter bij de samenleving komen. Zeggenschap zal
door mensen van uiteenlopende achtergronden en herkomst gezamenlijk worden
gedragen. Zo ontstaan  broedplaatsen voor integratie. Als veel meer
burgerbestuurders voor een breed spectrum aan voorzieningen verantwoordelijk
zijn, zullen zij ook de signalen en opkomende problemen in de samenleving
vroegtijdig zien. Daarmee dragen ze bij aan een vitale democratie, waarin ook
anderen dan  media, beroepspolitici en onderzoekers zeggen 'wat speelt  in de
samenleving'.

Met Jorwerd en veel andere dorpen is het goed gekomen. Bewoners hebben - soms
gedragen door nieuwkomers, die aanvankelijk  argwanend werden begroet door de
oude bevolking - nieuwe vormen van gemeenschapszin doen ontstaan. Dat geeft hoop
voor de terugkeer van de ziel in 'Middenveld'.

Henk Bleker is staatssecretaris van Landbouw en natuur (CDA). Hij nam met een
uitvoeriger versie van dit betoog gisteren het rapport Op zoek naar de kracht
van de samenleving van het Wetenschappelijk Instituut voor het CDA in ontvangst.

Een interventie die  vergelijkbaar is met de wet op de ondernemingsraden

LOAD-DATE: May 13, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              152 of 200 DOCUMENTS



                                NRC Handelsblad

                              7 mei 2011 zaterdag

'Wie is hier onverantwoordelijk?'

BYLINE: Pieter van Os; Derk Stokmans

SECTION: Zaterdag & Zondag

LENGTH: 1501 woorden

SAMENVATTING

De PvdA is vijfenzestig jaar. Een wethouder over wat de partij nog kan. Een
Kamerlid over wat de sociaal-democratie moet doen. ,,We moeten weer pleiten voor
verheffing."

VOLLEDIGE TEKST:

Hij is dezelfde man, maar zijn manier van optreden is radicaal veranderd. Daar
vraagt zijn nieuwe rol ook om, vindt Ronald Plasterk, Tweede Kamerlid voor de
PvdA. Als minister zwierde de oud-wetenschapper van prijsuitreiking naar
première, altijd bereid tot een positief praatje. Als enige oud-minister uit het
kabinet-Balkenende IV  die in de Kamer blijft, voert hij scherpe  oppositie
zonder politieke spelletjes te schuwen - soms tot ontzetting van andere
oppositieleden.

,,PvdA'ers die eerder Kamerlid werden na een ministerschap, als Ed van Thijn,
zeiden tegen me: wordt geen freischwebende Intelligenz. Daar heb ik naar
geluisterd."

En toch is hij zeker niet alleen een doener. De PvdA heeft de laatste tien jaar
grote verkiezingsnederlagen geleden; Plasterk heeft daar een analyse van gemaakt
die hem brengt tot een exposé over de naoorlogse geschiedenis. Als onderdeel van
de dominantie culturele ontwikkeling, zo meent hij, heeft de partij in de loop
der decennia schroom ontwikkeld expliciet ,,te pleiten voor verheffing". Wil de
partij weer meetellen, dan moet de PvdA die schroom laten varen.

Tegelijk, zo blijkt uit gesprekken op zijn werkkamer op het Binnenhof, is het zo
simpel niet. Want het woord 'verheffen' mag niet impliceren dat een hoger
opgeleid 'wij' een lager opgeleide 'zij' voorschrijft wat te doen.
,,PvdA-politici moeten weer durven te zeggen hoe te handelen, maar zitten
tegelijk in een dienende rol. Onze macht is als een geleende fiets. Je moet je
altijd blijven realiseren het volk te vertegenwoordigen."

Daarom heeft hij ook zo'n hekel aan het dedain waarmee volkscultuur wordt
bejegend, juist ook in zijn PvdA, die een volkspartij wil zijn.

Hij ziet in dit dedain een belangrijke oorzaak voor de electorale neergang van
de PvdA. ,,De standaardgrap in het cabaret de afgelopen decennia was de
burgerman in een Opel Kadett. Die kon je niet belachelijk genoeg maken. Daar
deden wij aan mee. Dan moet je niet vreemd opkijken als gewone Nederlanders zich
op een dag niet meer bij je thuis voelen."

Maar de kritiek op de PvdA is wel doorgeschoten, meent hij. ,,Het is alsof wij
overal de schuld van krijgen. Veel maatschappelijke taboes waarmee we nu
afrekenen, krijgen het etiket links, omdat de dominante politieke en
intellectuele cultuur jarenlang links was. Je had helemaal geen rechtse
intellectuelen. Gevolg is dat de successen van de vernieuwingsbeweging in de
jaren zestig en zeventig aan links kleven, zoals de seksuele bevrijding, de
homo-emancipatie, de acceptatie van een jeugdcultuur. Dan is het logisch dat wat
verkeerd liep, ook aan links ging kleven."

Wat is daartegen te doen?

,,Dat zeg ik: niet beschroomd zijn mensen te vertellen wat goed is, voor
onszelf, elkaar en anderen. Ik noem dat positief paternalisme. Een belangrijke
les die we uit de Tweede Wereldoorlog trokken, was: nooit meer zeggen dat één
cultuur superieur is aan een ander. Daardoor zijn woorden als 'vaderland' en
'volk' al te zeer besmet geraakt. Wij mochten nooit meer zeggen: zo doen we dat
in Nederland. Sterker, over gedrag van anderen had je geen mening. Nou, daar zit
je dan, met je culturele verheffingsbeweging."

Want: mijn waarden zijn wél beter dan de jouwe?

,,Ja. Neem integratie: als minister kwam ik  iemand tegen die 'het' en 'de' door
elkaar haalde, structureel. Ik vroeg hem: waar kom je écht vandaan? Slotervaart,
zei hij, geboren en getogen. Dan hebben we in het verleden toch wel collectief
gefaald. We hadden eerder moeten zeggen: je slaagt hier alleen met goed
Nederlands spreken.  Maar zoiets deed je lange tijd niet. Wie was jij om te
zeggen wat goed voor hem is?"

Was het geen  falen van de PvdA?

,,Nee, collectief. Maar de Nederlanders waar de PvdA het voor wil opnemen, zijn
extra kwetsbaar voor gebrek aan paternalisme. Neem  onderwijs. Het
ontplooiingsmodel klinkt sympathiek, weg van de ouderwetse schoolmeester, op
naar zelfstandig denkende, weinig autoriteitsgevoelige individuen. Allemaal wel
aardig, maar spellen en rekenen valt tegen. Juist aan de onderkant wordt dat
gevoeld. En dat zijn onze mensen."

Conservatieve cultuurcritici delen uw idee van een moreel tekort. Maar zij
beschuldigen juist de sociaal-democratie:   zorg voor elkaar uitbesteden aan de
overheid holt  gemeenschapszin uit.

,,Ik wil niet terug naar de tijd van aalmoezen, maar ik zie het probleem wel.
Mensen vinden het recht op gratis toegankelijk primair onderwijs
vanzelfsprekend, maar belasting ontwijken zien ze als sport. Dat gaat niet
samen. PvdA'ers mogen daarom nooit lichtvaardig spreken over groepsgevoel. Wij
kunnen niet zonder. In de toekomst kunnen we het alleen winnen als we in staat
zijn belangrijke maatschappelijke kwesties uit de sfeer te halen van 'de ander
heeft het gedaan'; de elite, of 'de getatoeëerde klasse' - alleen dat woord al.
In het zoeken naar oplossingen moeten wij altijd de gemeenschappelijkheid
centraal stellen. Altijd."

De economische crisis lijkt electoraal niet te helpen. Juist rechts heeft
gewonnen.

,,De crisis geeft de sociaal-democratie gelijk. Rechtse politici hebben gepleit
voor meer mogelijkheden voor de markt, privatiseren van nutsbedrijven en
algehele liberalisering en deregulering van de financiële markten. Dat was niet
ons idee."

Maar de PvdA deed wel mee.

,,Terugkijkend kun je zeggen dat we achteruitvechtend te veel hebben toegegeven.
We dachten: als de economie flink groeit, en iedereen profiteert, dan mogen de
managers meer pakken dan de rest. Nu is het misgegaan en vragen we ons af: hoe
hebben we dat kunnen laten gebeuren?"

Waarom dan de stem op rechts?

,,Als mensen het gevoel hebben: mij dreigt een groot verlies te overkomen, dan
kiezen ze primair voor huis en haard. Dan hebben ze even geen aandacht voor
verhalen over gemeenschapszin, duurzaamheid, eerlijk delen. En dus leidt angst
voor de toekomst altijd naar rechts."

Ronald Plasterk is allesbehalve een bestuurlijk ingesteld, meedenkend
PvdA-Kamerlid. Hij liet de coalitie flink schrikken door mee te stemmen met een
deels onuitvoerbare PVV-motie om verstrekte bonussen bij staatsgesteunde banken
terug te vorderen. ,,Wat er toen gebeurde was ongelofelijk. Kreeg ik allerlei
bankfiguren en werkgevers aan de lijn: 'Mijnheer Plasterk, wat
onverantwoordelijk! Dit moeten we toch niet met elkaar willen?' Ik ben
opgegroeid in een eenvoudige portiekwoning in Den Haag waar je van je af leerde
slaan. Zulke reacties brengen de vechter in mij naar boven. Ik antwoordde: de
VVD wilde met die gasten van de PVV regeren. Wij niet."

En de traditie van de PvdA als betrouwbare bestuurderspartij?

,,Kom zeg, wie is er nu onverantwoordelijk? Het verwijt komt van mensen die zelf
hebben gekozen met de PVV te regeren. Dat was de original sin. Wij gaan niet op
commando tekenen voor alles waarvoor de PVV geen verantwoordelijkheid neemt.
Zoals de vergrijzingsproblematiek, Europa, buitenlandse militaire missies, noem
maar op. Mensen zullen op den duur zien dat PVV onverantwoordelijkheid is. Neem
de missie in  Libië. Een moeilijke, serieuze kwestie. Het kabinet heeft een
Kamermeerderheid, omdat ook wij voor stemmen. Het is dan niet zo dat de PVV
zich, uit landsbelang of piëteit voor de soldaten, met enig respect uitspreekt
tegen de missie van het door hen gedoogde kabinet. Nee, zo'n Hero Brinkman, die
gaat er echt bovenop: ver-schrik-ke-lijk vindt hij het, een schande. Mensen
zullen toch ooit denken:  dit is toch niet normaal?"

Daar hoopt u op?

,,Ja, en daar reken ik op."

Dan moeten ze wel op Cohen stemmen.

,,Een tijdje was het erg populair om Cohen te bashen. Maar dat wordt minder,
denk ik. Uiteindelijk zullen mensen denken: het is toch prettig dat die Cohen
eigenlijk een heel fatsoenlijke man is, die verstandige dingen zegt en die nooit
scherp knettert met woeste en lege kreten."

U denkt nooit, als u hem  ziet opereren: 'Kom op, Job,  er bovenop! Niet van dat
contemplatieve!'

,,Dat heb je bij iedereen wel. Dat heb ik thuis ook op de bank bij Studio Sport.
Dat je wilt roepen:op links! Maar nee, het is goed dat hij rustig en
verantwoordelijk blijft. Die toestanden met de PVV zijn natuurlijk niet goed
voor hen die zich daarmee hebben ingelaten, zoals Maxime Verhagen en Mark
Rutte."

Lijdt de PvdA aan een minderwaardigheidscomplex?

,,Nou, ik heb gezegd dat de crisis ons gelijk gaf. Ik heb daar dus geen last
van.  Maar ik begrijp de vraag. Wij analyseren graag, misschien te graag. Als
politicus ben je voorman van een beweging. Dan is uitgebreid analyseren van
eigen falen geen gratis, academische exercitie. Je moet een zekere trots  en
vrolijkheid uitstralen.

Kijk, ik zit in een koor. Als je hoort dat iemand achter je verkeerd inzet, moet
je niet over je schouder kijken, dat merken mensen. Je moet zingen met
ademsteun, de beide benen stevig op de grond. Een zanger weet: je stem wordt
voor een groot deel door vertrouwen bepaald.  Wij PvdA'ers moeten ons dat
blijven realiseren."

LOAD-DATE: May 6, 2011

LANGUAGE: DUTCH; NEDERLANDS

GRAPHIC: Kamerlid Ronald Plasterk: ,,We moeten niet beschroomd zijn mensen te
vertellen wat goed is, voor onszelf, elkaar en anderen. Ik noem dat positief
paternalisme."
Foto Bram Budel

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              153 of 200 DOCUMENTS



                                NRC Handelsblad

                              7 mei 2011 zaterdag

Citaten

SECTION: Opinie & Debat

LENGTH: 373 woorden


,,We hebben ons deel gedaan. We hebben Bin Laden met een kogel om het leven
gebracht. Nu hebben Arabieren en moslims de kans om hun deel te doen: het
Bin-Ladisme uitroeien met een stembiljet. Dat wil zeggen met echte verkiezingen,
echte grondwetten, echte politieke partijen en echte progressieve politiek."

Columnist van The New York Times Thomas L. Friedman, 3 mei.

,,Het Witte Huis geeft de 'gruwelijke' foto's  van Bin Ladens lichaam niet vrij.
Maar om eerlijk te zijn: toen hij nog leefde zag hij er ook niet zo flitsend
uit."

De Amerikaanse komiek en presentator van The Daily Show Jon Stewart twittert, 5
mei.

,,Het is  verontrustend om te zien hoe de VS de liquidatie van Osama toejuichen
als een steunpilaar van een nieuwe nationale bewustwording. Een moord, hoe
rechtvaardig ook, is nog steeds gewoon een moord."

Michael Young, redacteur van de Libanese krant Daily Star, 5 mei.

,,Eerst werd ik nog door journalisten gebeld, maar de laatste weken vooral door
Joodse mensen - religieus of niet - met angstaanvallen. Zij denken aan wat er
aan de Tweede Wereldoorlog voorafging. Hitler begon namelijk ook met een verbod
op koosjere slacht. Vervolgens mochten Joden zich niet meer vertonen op openbare
plaatsen en werden ze omgebracht in gaskamers."

Opperrabbijn Binyomin Jacobs maakt zich zorgen over de toekomst van het Jodendom
in Nederland, Reformatorisch Dagblad, 5 mei.

,,Wie niet begrijpt dat de overeenkomst tussen Fatah en Hamas een wil tot leven
laat zien - een voorkeur voor Egypte, het niet meer vertrouwen op Syrië, een
zoektocht naar macht - wil niet begrijpen dat het conflict niet zal eindigen
zonder een overeenkomst tussen gelijken. Er moet een einde komen aan het lange
avontuur van het inlijven van bezette gebieden als onderdrukte apartheidszones,
vanuit de erkenning dat wij ook zwak zijn."

De Israëlische schrijver en journalist Yitzhak Laor, Haaretz, 6 mei.

,,Ja, dat is een protestant met humor, dat is toch heel bijzonder."

Priester Antoine Bodar is blij dat minister Donner bij de zaligverklaring van
paus Johannes Paulus II is, RKK, 1 mei.

Leers wil asielzoekers sneller woning toewijzen. Als dat ten koste van Henk en
Ingrid gaat die dan langer op wachtlijst moeten staan NO WAY!

PVV-leider Geert Wilders twittert, 5 mei.

LOAD-DATE: May 6, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              154 of 200 DOCUMENTS



                                NRC Handelsblad

                              7 mei 2011 zaterdag

Het koekemannetje en de boze buren

BYLINE: Chris Hensen

SECTION: Zaterdag & Zondag

LENGTH: 926 woorden

SAMENVATTING

Oekraïne en Rusland werden steeds betere vriendjes. Totdat ridder Moeromets, kip
Koroetsjka en het koekemannetje de sfeer gingen verzieken. Een wreed sprookje.

VOLLEDIGE TEKST:

Er was eens...

een groot en machtig rijk. Het heette de Sovjet-Unie en het bestond uit vijftien
trouwe bondgenoten. Het rijk lag in het Oosten en was lange tijd de schrik van
het Westen. Maar op een dag, als bij toverslag, stortte het rijk ineen. Opeens
waren de bondgenoten geen bondgenoten meer. En het Westen hoefde niet langer
bang te zijn.

Onderling bleven de oude vrienden nog lang ruziën. Vooral Rusland en Oekraïne.
Over grenzen bijvoorbeeld. En over gas, vooral over gas. De tijd van
kameraadschap tussen hen leek  voorgoed voorbij.

Maar toen kreeg Oekraïne een nieuwe president en ging het ineens veel beter. De
twee zijn volgens sommigen in het Westen tegenwoordig zelfs zo knus, dat ze zich
lichtelijk zorgen beginnen te maken over een herrijzenis van het oude rijk,
althans een miniversie ervan.

Vorig jaar eindigde dit sprookje abrupt. Rusland en Oekraïne kregen opnieuw
ruzie. Niet over gas of over de NAVO, maar over iets veel belangrijkers.
Namelijk over het eigendom van de sprookjes die vaders en moeders in Rusland en
Oekraïne vertellen aan hun kinderen.

Rusland heeft een kaart gemaakt waarop de geografische oorsprong van een
dertigtal beroemde sprookjesfiguren uit de Slavische wereld is aangegeven.
Uiteraard komen ze allemaal uit Rusland. Oekraïne heeft ook  zo'n kaart. En
daarop staat dat drie van de zogenaamde  Russische sprookjesfiguren eigenlijk
uit Oekraïne komen.

Het gaat om Kolobok, de Slavische variant van het koekemannetje, ridder
Moeromets, die op zijn paard ten strijde trok voor het moederland, en de
gespikkelde kip Koroetsjka, die gouden eieren kon leggen.

De Oekraïners, lieve kinderen, zijn boos. Heel boos. Ze vinden dat Rusland hún
helden heeft gepikt.  Marina Primenko, de baas van de 'Fantastische kaarten van
de Oekraïne': ,,Het is jammer dat folkloristisch erfgoed niet onder
internationale regels van intellectueel eigendom valt. Daarom kunnen we niets
anders doen dan het betreuren dat onze Russische collega's Oekraïense
sprookjesfiguren beschouwen als hun eigendom."

En Marina Primenko kwam met een hele reeks argumenten om haar beschuldiging
kracht bij te zetten. Zo móét ridder Moeromets  wel uit Oekraïne komen, zei ze,
want in het sprookje staat dat de ridder er vijf uur over deed om bij prins
Vladimir I in Kiev te komen, toen die hem bij zijn hof had ontboden. Als hij in
Rusland had gewoond, had hij er veel langer over gedaan.

Rusland blijft stoïcijns en weigert om ook maar met de Oekraïners over de
sprookjes te praten. Wel had Aleksej Kozlovski, een van de makers van de
'Sprookjeskaart van Rusland',  het over de Oekraïense ,,stompzinnigheid". ,,Deze
drie helden horen op onze kaart", zei Kozlovski. ,,En daar blijven ze gewoon
staan." Daarbij, zei hij: Moeromets werd steevast vergezeld door twee
collega-vechtjassen die in Rusland woonden. Dan is het niet logisch dat
Moeromets zelf in het verre Oekraïne woonde.

De bazen van Oekraïne  en Rusland  hebben zich nog niet publiekelijk gemengd in
de ruzie. Maar allerlei historici,  taalkundigen en  gewone burgers wel.

In Rusland heeft een hoogleraar de  'koekemanologie' als nieuwe
wetenschappelijke discipline in het leven geroepen. Hij zou via onderzoek van de
sprookjes de claim kracht willen bijzetten dat Kolobok uit de Russische regio
Oeljanovsk komt. De inwoners van die regio hebben intussen een initiatief
gelanceerd om Kolobok de mascotte te maken van het WK voetbal, dat in 2018 in
Rusland wordt gehouden.

In Oekraïne beweert historicus Konstantin Olijnik dat het echt onmogelijk is dat
Kolobok uit Rusland komt. Want in de tijd dat het sprookje zich afspeelde zou er
in Oeljanovsk geen landbouw zijn geweest. Kolobok is een pannenkoekmannetje en
dus gemaakt van deeg, waarvoor granen nodig zijn. Hij moest dus wel uit een
landbouwgebied komen.

De historicus wordt geholpen door een linguïst. Het Oekraïense woord 'kolo'
betekent  'rond' en dat is precies de vorm van Kolobok. De Rus Kozlovski vindt
dat stom. Met dezelfde logica kun je ook  bewijzen dat de Amerikaanse staat
Colorado van het Oekraïense woord 'kolo' afstamt.

Nee, Kolobok is vernoemd naar het Russisch woord, 'kolob', een ronde deegbal."
Sterker nog,  in Oeljanovsk, de geboortestad van Kolobok, stond gerezen deeg
traditioneel bekend als 'kolebjatka.

Merkwaardig genoeg is de  ruzie ontstaan uit een initiatief dat juist bedoeld
was om de banden tussen de twee kameraden verder aan te halen. Om de
overeenkomsten tussen beide landen te onderstrepen zou datgene wat ze samen
delen, hun folklore, eens op een rijtje worden gezet.

Dat was best wel bijzonder. Sprookjesfiguren maken nog altijd een belangrijk
deel uit van het cultureel erfgoed in een heleboel Oost-Europese landen.
Kwesties zoals 'geestelijk eigendom' zijn daardoor bij voorbaat een gevoelige
zaak.

Temeer omdat het land dat kan zeggen de eigenaar te zijn van een
sprookjesfiguur, daar goed aan kan verdienen. Zo is bijvoorbeeld Italië niet
armer geworden door de toeristen die geïnteresseerd zijn in Pinokkio. En
Duitsland niet dankzij de rattenvanger van Hamelen. Geen land wil dus op het
gebied van populaire sprookjesfiguren naast de hoofdprijs grijpen.

De regio Oeljanovsk heeft al aangekondigd dit jaar nog een Kolobokpretpark te
openen. Maar ook Oekraïne speelt met dat idee.

Van wie is Koroetsjka, de gespikkelde kip die gouden eieren kon leggen?

In Rusland bestaat inmiddels de nieuwe wetenschapsdiscipline 'koekemanologie'

LOAD-DATE: May 6, 2011

LANGUAGE: DUTCH; NEDERLANDS

GRAPHIC: Een prent uit de Nederlandse versie van het koekemannetje. Nadat het
koekemannetje tot leven is gekomen, neemt hij  de benen, want hij wil niet
opgegeten worden. Hij wordt door iedereen achterna gezeten, een sluwe vos leidt
hem om de tuin en verorbert hem. ,,En dat is nou precies wat er met alle
koekemannetjes moet gebeuren!", aldus het sprookje.
Illustratie  uit het Gouden Boekje

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              155 of 200 DOCUMENTS



                                NRC Handelsblad

                              5 mei 2011 donderdag

Agressie, medelijden en euforie;
De Tweede Wereldoorlog in foto's uit de collectie van het NIOD

BYLINE: Bas Blokker

SECTION: Boeken

LENGTH: 807 woorden


René Kok en Erik Somers: Het Grote 40-45 boek. Waanders, 368 blz. EUR49,95

De foto's moeten emoties losmaken, schrijven de samenstellers van Het Grote
40-45 boek. Dat is een ruim geformuleerd criterium, zeker als het foto's van een
oorlog betreft die in Nederland 66 jaar na de afloop nog altijd De Oorlog wordt
genoemd. Natuurlijk emotioneren die. De terreur roept agressie op, het leed
meelijden, de bevrijding euforie.

Maar Het Grote 40-45 boek, met de bijna kinderlijke titel, is een boek dat met
een prettig gebrek aan schroom lijkt te zijn gemaakt door twee medewerkers van
het Nederlands Instituut voor Oorlogsdocumentatie (NIOD), René Kok en Erik
Somers. Het boek is bedoeld om via ruim vijfhonderd foto's een beeld te geven
van de Tweede Wereldoorlog in Nederland en de rest van de getroffen wereld. En
dat doet het. Overbekende en onbekende foto's, kleur en zwart/wit, professioneel
en kiekjes, zijn opgenomen in tien thematisch geordende hoofdstukken, met
uitgebreide bijschriften. Het geheel werkt als een historisch panorama.

Kok en Somers hebben samen al sinds eind jaren tachtig veel boeken en andere
publicaties samengesteld uit de beeldcollectie van het NIOD. Het resultaat is
telkens indrukwekkend. Jammer dat er in Het Grote 40-45 boek, voor zover ik kan
zien, geen foto's zijn opgenomen uit de vorig jaar ontdekte collectie van de
NSB'er Bart de Kok. Die collectie ligt in het Amsterdamse Stadsarchief en zal
vast binnen afzienbare tijd in een apart boek verschijnen. Ze hadden met name de
foto's in de het hoofdstuk over de vervolgden goed aangevuld. Hierin staan
steelse opnamen die gewone burgers hebben gemaakt van bijeengedreven Joden. De
Kok werkte met toestemming van de bezetter en de politie en kon veel brutaler en
dus beter en schokkender de aanhoudingen, doorzoekingen en deportaties
fotograferen.

Oorlogskinderen

Dit is, 66 jaar na Bevrijdingsdag, misschien wel de sterkste emotie die de
foto's oproepen: zou die of die nog leven? Het Staphorster meisje dat een Duitse
infanterist melk geeft? De Duitse soldaten die een ijsje eten bij hun invasie in
de meidagen van 1940? De jongens met hun zeilbootjes in de Amsterdamse vijver?
Jongeren in reidans op 19 september, bevrijding van Eindhoven, meisjes met hun
oranje schorten en roodwitblauwe strikken. De zeventienjarige Duitse soldaat die
zich overgeeft aan de Amerikanen? Het meisje dat we alleen van haar rug kennen?
Ze loopt moederziel alleen over de Dam op 7 mei 1945, terwijl Duitse soldaten
uit frustratie op feestvierders schieten, die allemaal wegduiken achter de enige
beschutting op het Amsterdamse plein: de iele lantaarnpalen.

Naar het naakte jongetje in de bossen bij het Poolse Bochnia, nu westelijke
Oekraïne,  hoeven we niet te vragen. Die is dood. Dit is een van de eenzaamste,
gruwelijkste en raadselachtigste foto's van het boek.

Dagelijks leven

Jonge harten. Alles in deze foto doet denken aan de Nederlandse cinematografie
van de jaren  vijftig. De opwaaiende kuif van de jongen. De ruitjesjurk van het
meisje. De vooroorlogse fietsen. De rugzakken. En vooral het standpunt van de
camera: op kniehoogte om de jeugdige helden een aura van onverzettelijkheid mee
te geven - van tegenwind ga je harder fietsen.

Maar dit is geen fietstochtje van na de Watersnoodramp. Dit is 26 april 1942.
Twee dagen eerder zijn de Joodse slagerijen in Nederland gesloten, vorige week
hebben de kerken geprotesteerd tegen verschillende maatregelen van de bezetter
en vandaag over twee maanden zal de Joodse Raad bericht krijgen dat deportaties
van Joden zullen beginnen. Maar de Duitsers hebben Nederland al bijna twee jaar
bezet. Het went al. In zijn dagboek schrijft een inwoner van Ugchelen dat een
brand in het nabijgelegen  Milligen 'net oorlog' lijkt. Zo gewoon voelt de
bezetting dus als je er middenin zit. En waarom zou je dan niet op een mooie
lentedag naar de jeugdherberg in Bakkum gaan met je vriendin?

Strijd

Hij had ook in Irak kunnen liggen of in Afghanistan. En Tim Hetherington had hem
kunnen hebben gefotografeerd. Deze eeuwige Amerikaanse soldaat rust even uit op
het eiland Guam, een van de laatste barrières die het Japanse leger in de Grote
Oceaan had opgeworpen. In het bijschrift in het boek staat dat het januari 1944
is geweest; dat kan haast niet. De Amerikanen vielen Guam aan in de zomermaanden
van dat jaar.

Collaboratie

Bij de voltrekking van straffen aan echte en veronderstelde landverraders na 5
mei 1945 voerde wraakzucht de boventoon. NSB'ers werden afgeranseld en
vernederd. Het meest in het oog sprong het publiekelijke kaalknippen en met pek
besmeuren van vrouwen die een verhouding hadden gehad - of daarvan verdacht
werden - met Duitse soldaten. De samenstellers laten er geen misverstand over
bestaan dat dit vaak gefotografeerde geweld excessief was. Toch scharen zij de
'Moffenhoeren' in hun boek onder het thema collaboratie.

LOAD-DATE: May 5, 2011

LANGUAGE: DUTCH; NEDERLANDS

GRAPHIC: Staphorst, mei 1940
Executies bij het Poolse Bochnia, nu westelijk Oekraïne, 11 mei 1943
Guam, januari 1944
Bakkum, 26 april 1942
Delft, 1945

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              156 of 200 DOCUMENTS



                                NRC Handelsblad

                              5 mei 2011 donderdag

Weg van  opiniepaginawijsheid;
Mightysociety9, over Afrika,  is wars van linkse verontwaardiging

BYLINE: Raymond van den Boogaard

SECTION: Cultuur; Blz. 19

LENGTH: 916 woorden

SAMENVATTING

,,Theater kan iets veranderen." Regisseur Eric de Vroedt vertelt over zijn
voorstelling mightysociety9, over het gifschip Probo Koala, die vanavond in
première gaat.

VOLLEDIGE TEKST:

Aan het begin stond opstand. ,,Ik vond dat er in het theater te weinig werd
gereageerd op de wereld. In de jaren tachtig en negentig vond men dat theater
zich vooral niet met de actualiteit moest bemoeien. Allemaal Ibsen, Shakespeare
en Tsjechov in de seizoensbrochures. Ik wilde breken met het idee dat het
allemaal maar uit de ziel van de kunstenaar moest komen. Laten we maar eens
buiten de existentie van de kunstenaar om, een werelds onderwerp aanpakken -
zodat de kunstenaar daar naar toe kan gaan, in plaats van andersom."

Toneelregisseur Eric de Vroedt heeft woord gehouden. Vanaf 2003 heeft hij, onder
de verzamelnaam mightysociety,  een niet-aflatende stroom meestal door hemzelf
geschreven theaterproducties het licht doen zien, die gemeen hebben dat ze alle
over actuele, vaak politieke thema's gaan.

Mightysociety9 gaat vanavond in première: over de Probo Koala, het gifschip dat
in 2006 zijn lading niet in  Amsterdam mocht lossen en toen het gif in het
Afrikaanse Ivoorkust dumpte, waar het vlakbij woningen terecht kwam. Gevolgen:
volgens de overheid van Ivoorkust tientallen doden en duizenden zieken;
geruchtmakende acties van Greenpeace en herstelbetalingen van een olieconcern
aan de Ivoriaanse bevolking; een strafproces in Nederland wegens de illegale
uitvoer van giftig afval.

Wie nu een avondje gebaand politiek pad verwacht - met linkse verontwaardiging
tegen de boze olieconcerns en mededogen met de arme  Afrikanen - komt bedrogen
uit. ,,Natuurlijk ging ik aanvankelijk uit van mijn eigen opiniepaginawijsheid",
zegt de regisseur. ,,Eindelijk had ik weer eens een oordeel te pakken. Toen ben
ik gaan reizen in West-Afrika, en heb veel mensen gesproken. Al vlug beland je
in een moeras van complexiteit. Want het is niet aangetoond dat er doden zijn
gevallen en of er duizenden zieken waren, is de vraag. In eerste instantie dacht
ik mijn onderwerp kwijt te raken."

Maar nee, blijkt op een repetitie. Voor de  eenvoudige verontwaardiging over het
Westen dat zijn milieuproblemen in een arm Afrikaans land dumpt, komt een veel
complexer, maar daarmee ook - hoopt de regisseur - relevanter theatraal betoog
in de plaats. Over Afrikanen die hun slachtofferpositie handig uitbuiten. Over
de geraffineerde wijze waarop een oliemaatschappij zijn pr in de strijd gooit.
Over media, die Afrikanen kwalijk nemen dat zij niet eenduidig genoeg creperen,
als tijdens het zielige tv-interview plots hun iPhone overgaat.

Onder inzet van talrijke theatrale middelen - satire, tragedie, dans zelfs -
weeft De Vroedt een voorstelling die aanvankelijk eerder een lans lijkt te
breken voor hedendaagse kritiek op de armoedeproblematiek. ,,Vroeger dachten we:
Afrika is zielig en wij hebben het gedaan. Nu verschuift die houding in de
richting van: zij stellen zich vooral heel erg als slachtoffer op, en wij zijn
de sukkels die daar steeds maar weer intrappen. Maar volgens mij is er een
derde, dieper liggende waarheid: misschien is de rol van slachtoffer nu wel de
laatste lucratieve optie voor een Afrikaan. Want de beloofde vooruitgang gaan de
mensen in sloppenwijken de komende twintig jaar niet meemaken. En wij in de
rijke wereld willen dat slachtofferschap maar al te graag kopen."

Zo vergaat het hem wel vaker, zegt De Vroedt: je begint met eenvoudig links
engagement en komt na uitputtend onderzoek elders uit. In mightysociety8 van
vorig jaar, beter bekend als 'Wilders, de musical', verschoof de focus van een
aanklacht tegen de politicus naar het aan de kaak stellen van de manier waarop
links geen antwoord kan formuleren op het rechtse populisme.

Er is nu meer politiek of maatschappelijk georiënteerd theater dan in 2003, toen
De Vroedt aan mightysociety begon, maar niet zo heel veel meer. Het genre staat
in een kwade reuk, omdat het gelijk wordt gesteld met drammerig vormingstoneel
uit de jaren zestig en zeventig. ,,Maar er zijn in de jaren tachtig en negentig
allerlei nieuwe theatervormen ontwikkeld, dus ik zag het gevaar niet", zegt de
regisseur.

Is het spelen met het verwachtingspatroon van linkse toeschouwers niet een
beetje bescheiden ambitie? De Vroedt: ,,Het is de realiteit dat linkse mensen in
de zaal zitten. 'Henk en Ingrid' komen niet."

Kan theater überhaupt de wereld veranderen? ,,Schrijf nu maar op: De Vroedt
blijft lang stil. Ik denk het wel, maar niet een voorstelling op zichzelf. In de
slipstream van een politicus die iets zegt, een boek dat verschijnt. Dan kan
theater  iets veranderen. Ik hoop in ieder geval de toeschouwer bij mijn eigen
worsteling met een actueel onderwerp te betrekken. Als daarmee de
onverschilligheid wordt bestreden die je bij het lezen van de krant vaak
overvalt, zou ik dat een verandering vinden. En ergens geloof ik ook in de
catharsis:  dat puur theatrale moment waarop het denken samenkomt met de
persoonlijke emotie. Eén minuut waarin je denkt: nu begrijp ik de wereld even."

Mightysociety9 - liefde in tijden van gifaffaires,  staat t/m 14/5 in Frascati,
Amsterdam. Daarna tournee t/m 28/5 en van 20 sep t/m 23 okt. Inl.:
www.mightysociety.nl

Eric de Vroedt

De Vroedt (1972) richtte na de toneelschool in Arnhem Monk op, waar hij ging
schrijven en regisseren. In 2003 startte hij mightysociety, dat sinds 2008 door
Toneelgroep Amsterdam wordt ondersteund. Nu regisseert hij ook bij TA - komend
jaar Na de zondeval van Arthur Miller.

LOAD-DATE: May 5, 2011

LANGUAGE: DUTCH; NEDERLANDS

GRAPHIC: Gustav Borreman, Hein van der Heijden en Romana Vrede in mightysociety9

Foto Sanne Peper

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              157 of 200 DOCUMENTS



                                NRC Handelsblad

                               3 mei 2011 dinsdag

Raad voor Cultuur op de knieën

SECTION: Vooraan

LENGTH: 458 woorden


De Raad voor Cultuur (RvC) heeft staatssecretaris Zijlstra (Cultuur, VVD) van
advies gediend over de voorgenomen bezuiniging van 200 miljoen euro op de
kunstbegroting. In een proloog slaat dat advies alarm. Deze monsterkorting kan
alleen in fases worden doorgevoerd, en dan nog: 200 miljoen afromen van een
jaarlijkse begroting van 490 miljoen per jaar betekent een verschraling van heb
ik jou daar. Zo'n bezuiniging ontkent de fundamentele waarde van kunst en
cultuur, waarschuwt de RvC, ze invalideert de kwaliteit van de democratie.

Onder het gebeier van deze noodklokken presenteert de Raad een plan  dat netjes
op het gevraagde bedrag uitkomt.  Het saneren van de toneelwereld klinkt
redelijk. Te veel  gezelschappen concurreren om hetzelfde publiek.  Maar het
idee om het budget bij het Nederlands Fonds voor de Podiumkunsten te halveren,
lijkt meer op een knieschot.  Het voorstel tot zware krimp van Het Nationale
Ballet en tot degradatie van Het Nederlands Dans Theater is een trap in het
kruis.  Deze gezelschappen zijn internationaal gerenommeerd, trekken een groot
en trouw publiek en werken aan hun toekomst. Bovendien bewaken ze, als
Nederlandse bakermat van de choreografen Hans van Manen en Jiri Kylian,
aanzienlijk cultureel erfgoed.  Ook bij het Rijksmuseum gaat de beuk erin met
een aderlating van 1,3 miljoen euro - ook al gaat dat   ondanks een zware
verbouwing onverdroten door en haalt het veel publiek binnen voor  experimenten,
zoals de bijzondere stunt met de diamanten schedel van Damien Hirst.

Dit advies kan gezien worden als een strategische knieval van de RvC voor het
kabinet  met als doel te redden wat er te redden valt. Het is sowieso een
dreigement: deze bezuinigingen op de culturele sector woelen veel meer om dan
menigeen zich tot nu toe had gerealiseerd.

Afgelopen Koninginnedag waren de  straten als altijd een podium voor de
amateurkunst: voor het meisje met de blokfluit, de breakdancer, orkesten en
fanfares en de bejaarde schilder. Als het aan de RvC ligt, wordt hun
enthousiasme ontzien, met 'slechts' 19 procent korting. Maar de amateurs worden
via een achterdeur gekort en niet zo'n beetje. Juist zij  zijn een aanhankelijk
en geïnteresseerd publiek en ze floreren bij de inspiratie door de professionele
kunsten. Maar de toegangsprijzen voor  concerten, musea en theaters zullen
drastisch stijgen, het aanbod zal  slinken. Dat raakt dus om te beginnen die
amateurs.

,,De grootste pijn zit bij al die hardwerkende [kunstenaars] die straks hun baan
verliezen" , constateerde de voorzitter van de RvC. Dat is de helft van de
waarheid. Er zal ook grote pijn worden geleden door de vele  hardwerkende
Nederlanders die hun hart ophalen aan cultuur.

Redden wat er te redden valt: het devies voor de kunstbegroting

LOAD-DATE: May 3, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              158 of 200 DOCUMENTS



                                NRC Handelsblad

                             30 april 2011 zaterdag

Hoe de harmonie Thorn verdeelt en de koningin het dorp  bindt

BYLINE: Danielle Pinedo

SECTION: Binnenland

LENGTH: 1520 woorden

SAMENVATTING

Thorn musiceert vandaag voor de koninklijke familie. Met twee korpsen, die sinds
jaar en dag het dorp verdelen. Maar zolang er geen jury is, gaan 'bokken' en
'geiten' goed samen.

VOLLEDIGE TEKST:

,,Kijk, dit is 'r. Is ze niet prachtig?" Met een ferme beweging trekt Pierre
Richaerts een blinkend muziekinstrument uit zijn reistas. ,,De Rolls-Royce onder
de bastuba's", zegt de 64-jarige musicus met de rode bretels.

Richaerts maakt deel uit van de Koninklijke Harmonie van Thorn, die vandaag drie
muziekwerken speelt voor de koninklijke familie: African Negro Dance van
Nielsen, de Ouverture 1812 van Tsjaikovski en de Florentiner Mars van Fuçík.
Zijn ensemble concurreert met de Harmonie Sint Michaël, óók uit Thorn. Die
treedt op met een - beperkter - koper- en slagwerkensemble.

Twee topharmonieën, met 500 respectievelijk 450 leden, uit een dorp met 2.500
inwoners. Hoe kan dat? Stel die vraag op straat, en iedereen kent het antwoord.
De koster en de pastoor, klinkt het dan. Met een veelbetekenende blik: dat
verhaal hebben we al duizend keer verteld.

In 1812 werd in Thorn een muziekgezelschap opgericht. Dat viel in 1863 uiteen
omdat de pastoor en koster van het dorp een conflict kregen. De koster wilde op
zondag dansmiddagen organiseren - tot woede van de pastoor. Uitvindingen van
Satan, noemde hij de bijeenkomsten. De koster werd ontslagen en besloot  een
eigen harmonie op te richten. In zijn kielzog nam hij een aantal leden van het
oude muziekgezelschap mee.

'De bokken' worden ze wel genoemd. Ofwel: de afvalligen. De muzikanten die de
pastoor volgden, staan als geiten te boek. Door hun felle concurrentiestrijd
brachten de twee gezelschappen de afgelopen 150 jaar het beste in elkaar naar
boven. Ze wonnen concoursen over de hele wereld, maar kwamen zelden tegen elkaar
uit. Verlies betekende gezichtsverlies.

Slechts twee keer bestreden de koninklijken (bokken) en de religieuzen (geiten)
elkaar in wedstrijdverband. De eerste keer was in 1968, in het Amsterdamse
Concertgebouw. De tweede keer bij het Wereldmuziekconcours in Kerkrade, in 1993.
Pierre Richaerts van de koninklijken was er beide keren bij. ,,In het
Concertgebouw wonnen wij met drie punten verschil", mijmert hij. ,,Wat een
ontlading! Een week lang trokken wij van café naar café."

Niet iedereen kon de feestvreugde waarderen. Toenmalig burgemeester Schutgens
beschreef de gevolgen  in NRC Handelsblad : ,,De ene partij liep himmelhoch
jauchzend door het dorp, terwijl de andere zum Tode betrübt thuis bleef. Het was
niet zo dat er huizen in brand werden gestoken of ruiten werden ingegooid, maar
je merkte dat de samenleving verstrakte. Zakenmensen raakten klanten kwijt omdat
ze als aanhanger van de andere partij bekendstonden en in de rest van het
verenigingsleven raakten de twee groepen van elkaar verwijderd. Daarop heb ik de
voorzitters uitgenodigd om af te spreken dat ze niet meer samen op concours
zouden gaan."

Het akkoord hield lang stand. Nu eens dong het ene gezelschap naar de
wereldtitel, dan het andere. Maar in 1993 brak harmonie Sint Michaël de ban. Het
was de beurt van de koninklijken om deel te nemen aan het Wereldmuziekconcours,
maar ook de geiten schreven zich in. ,,En ze wonnen nog ook", zegt ondernemer
Pierre Hendrikx, die destijds saxofoon speelde voor de bokken. Hendrikx kan zich
de gebeurtenissen na 'Kerkrade' nog goed herinneren. ,,Ik was kastelein in een
café waar zowel bokken als geiten kwamen. Nou, de stemming sloeg flink om. Maar
we hebben de geiten wel gefeliciteerd - met een serenade in hun clublokaal."

In de voormalige raadkamer van Thorn blijft Hendrikx  stilstaan voor twee
imposante schilderijen. Links: een repetitie van de bokken. Rechts: een
repetitie van de geiten. Het publiek bij de geiten bestaat uit notabelen met
hoge hoeden. Bij de bokken drinkt Jan met de pet een biertje. Het symbool van de
geiten: een kerk. Van de bokken: een duiveltje. ,,Het vat de verschillen mooi
samen", grinnikt Hendrikx. ,,Al zijn de contrasten tussen de harmonieën veel
minder groot dan in de tijd dat dit schilderij gemaakt werd." Dat was in 1959.

Karikaturaal vinden veel dorpelingen de manier waarop buitenstaanders de strijd
tussen de bokken en de geiten beschrijven. Sommigen wilden om die reden niet
meewerken aan dit artikel.

,,Wij worden vaak afgeschilderd als hoempapaorkest", legt Marc Dijkstra,
bestuurslid van Harmonie St. Michaël uit. ,,En dat is onterecht, want  als
symfonisch blaasorkest doen wij mee op het allerhoogste niveau." Veel
dorpelingen zijn volgens hem bang dat de muzikale tweestrijd op Koninginnedag
,,in het belachelijke wordt getrokken". Dijkstra: ,,En daar zijn wij echt te
trots voor, hoor."

Het beeld van de twee harmonieorkesten wordt in belangrijke mate bepaald door de
documentaire Bokken en geiten (1998). Filmmaker Hans Heijnen laat daarin een
paar Thornenaren  aan het woord die de verschillen zwaar aanzetten. ,,De vuile
was van de bokken ligt eerder op straat", zegt de een. ,,Zij dragen het hart op
de tong." Geiten zijn volgens een ander ,,zachter van karakter", maar ook
,,gewiekster". Eén geïnterviewde is zijn emoties nauwelijks de baas. ,,Zet de
camera maar uit", zegt hij. ,,Anders zeg ik dingen waar ik spijt van krijg."

Vandaag de dag proberen Thornenaren de strijd tussen bokken en geiten te
bagatelliseren. Bokken die niet trouwen met geiten? Geiten die geen inkopen doen
bij bokken? Het is verleden tijd, verzekeren de meesten. Alleen Jolanda en Jo
Geelen van Bèd en Bótram Bie Ós durven die conclusie openlijk in twijfel te
trekken. Misschien komt het doordat zij import is. En hij als geboren Thornenaar
(en geit) jarenlang in Eindhoven woonde. Zeker is dat zij de haat en nijd aan
den lijve hebben ondervinden. De documentaire van Heijnen is volgens het
echtpaar nog steeds actueel.

In hun karakteristieke pand in de historische kern van Thorn geven Jo en Jolanda
openheid van zaken. Zij: ,,We zijn allebei lid van de geiten."

Hij: ,,Met veel overtuiging."

Zij: ,,Omdat zij minder stijf zijn dan de bokken."

Hij: ,,Dat zie je terug in de kleding. De bokkendames dragen mantelpakjes uit
het jaar nul."

Zij, geschrokken: ,,Pas op wat je zegt!"

Hij: ,,Maar het is toch zo?"

De moeder van Jo zat jarenlang in het damescomité van de geiten. En dus lag het
voor de hand dat Jolanda in haar voetsporen trad. Jolanda: ,,Toen ik in Thorn
kwam wonen, dacht ik: die strijd tussen bokken en geiten zal wel meevallen. Nou,
niet dus. Ik weet nog dat ik in het damescomité voorstelde om de jeugdharmonieën
samen te voegen. 'Als ik dát maar niet mee hoef te maken', riep een van de
oudere vrouwen geschokt."

Toen Jolanda een keer voor haar huis stond om de processie van de bokken te
bewonderen, hoorde zij een bestuurslid van de  Koninklijke Harmonie zeggen dat
dat geen pas gaf. ,,Ik was te verbaasd om te reageren", zegt zij. ,,Maar later
sprak ik hem er wel op aan: wat is dat nou voor onzin? 'Ik heb het niet zo
bedoeld', antwoordde hij."

De meeste Thornenaren weten van elkaar wie bok of geit is. En wie neu  tttraal -
want import. ,,Met je geboorte wordt bepaald in welk kamp je zit", legt
bastubaspeler Richaerts uit. ,,Het is zwart of wit. Grijstinten bestaan niet."

Maar vandaag zijn de rijen gesloten. De geiten mokken dat de bokken op het
podium mogen zitten. Dat laten ze naar buiten toe niet merken: hun optreden doet
niet onder voor dat van de concurrent.

,,Zolang er geen jury aan te pas komt, gaan bokken en geiten goed samen", zegt
ondernemer Hendrikx. ,,Dat zal de komende 150 jaar niet veranderen."

Hun felle concurrentie bracht het beste in de muziekgezelschappen naar boven

En wat doet de koningin vandaag in Limburg?

tTer gelegenheid van Koninginnedag bezoekt de koninklijke familie vandaag twee
plaatsen in Limburg: Thorn en Weert.

De NOS doet hiervan verslag op Nederland 1, van 9.45 uur tot 13.15 uur. De
uitzending begint met felicitaties van de minister-president, gevolgd door
beelden van het bezoek.

Om 10 uur doet het gezelschap Thorn aan, waar tien- tot vijftienduizend mensen
langs de route worden verwacht. Vervolgens reist het bezoek door naar Weert,
waar gerekend wordt op tachtigduizend bezoekers.

In beide plaatsen krijgt de koninklijke familie een 'authentiek' programma
voorgeschoteld. Zo kan de koningin in Thorn onder meer kennismaken met
'stiftdames', vrouwen die in het 'witte stadje' jarenlang aan de macht zijn
geweest. Deze stiftdames hebben een oude traditie: het gebruik van roofvogels
bij de jacht. In Weert komen onder anderen topruiters en koks in actie.

De politie Limburg-Noord zet 1.300 mensen in tijdens de viering in Thorn en
Weert. Volgens districtschef Piet van Hoek zijn alle verloven ingetrokken om de
veiligheid van de koninklijke familie te waarborgen. Het korps krijgt
assistentie van agenten uit andere delen van het land en veertig man van de
Belgische politie.

De gemeente Weert liet eerder al weten voor het koninklijke bezoek een
noodverordening af te kondigen. Zo is er in bepaalde delen van de stad
cameratoezicht en gelden extra parkeerverboden. Auto's mogen sinds gisteren
bepaalde delen van de stad al niet meer in.

Ook geldt een alcoholverbod op straat, tussen zes uur 's ochtends en twee uur 's
middags.

LOAD-DATE: April 29, 2011

LANGUAGE: DUTCH; NEDERLANDS

GRAPHIC:  Pierre Richaerts speelt bastuba bij de Koninklijke Harmonie van Thorn.
De 'bokken' zijn de scheurmakers, ze volgden de koster van de kerk.
Foto's Chris Keulen
De harmonie Sint Michaël uit Thorn, de 'geiten', bleef de pastoor trouw. De twee
fanfares concurreren al jaren.

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              159 of 200 DOCUMENTS



                                NRC Handelsblad

                             29 april 2011 vrijdag

De taal van de politiek;
Tekst en tekening Peter van Straaten

SECTION: Achterpagina; Blz. 24

LENGTH: 292 woorden


Duidelijkheid is in de Nederlandse politiek min of meer taboe, vandaar dat
politici voor het woord duidelijk een vervangende term hebben gezocht. Helder.
Alles is helder, tegenwoordig. ,,Mevrouw de voorzitter, ik wil hier volstrekt
helder in zijn."

Ooit moet iemand daar mee zijn begonnen en meteen dachten ze allemaal: Ha,
heerlijk, helder! Dat ga ik voortaan ook zeggen!

Transparant. Ook zo'n woord dat te pas en te onpas gebezigd wordt. Volgens het
woordenboek betekent het doorzichtig, maar dat heeft een ongunstige bijklank en
dat  kunnen we niet hebben, natuurlijk.

Helder. Transparant. En het blijkt besmettelijk te zijn. Ook gewone burgers
nemen het over.  Laatst hoorde ik iemand zeggen: ,,Dat is helder zichtbaar." In
de Tweede Kamer heeft men de neiging om voor een keurig woord een nog netter
woord te zoeken.

En dan de zinswendingen! Eens, lang geleden al weer, heeft iemand gezegd: ,,Het
kan toch niet zo zijn, dat..." en jawel, nu verneem je telkens dat iets toch
niet zo kan zijn. Van Agt leende eens de kromme kindertaal van Klukkluk, de
indiaan uit de televisieserie Pipo de Clown. Hij zei: ,,Dat is toch van de
gekke.." In de Kamer is dat nu een normale uitdrukking geworden. Gek word je er
van.

Over helder gesproken. Een tijdje geleden werd Hans Wiegel gevraagd om in het
programma van Joost Eerdmans, Uitgesproken WNL, zijn licht te laten schijnen
over een bepaalde kwestie. Op een gegeven moment vergiste hij zich en sprak van
het 'ministerie van Oorlog'. Heerlijk was dat.  En hij sprak het ook nog een
beetje op z'n Wassenaars uit. Eurlog. (Wijlen Harry Mulisch had het altijd over
de auwerlach.)

Ministerie van oorlog. Dat is ten minste eens een keertje duidelijk. Pardon.
Helder.

Wat klinkt ministerie van Defensie dan opeens troebel.

LOAD-DATE: April 29, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              160 of 200 DOCUMENTS



                                NRC Handelsblad

                            28 april 2011 donderdag

Kernenergie hoort bij machthebbers

SECTION: Opinie; Blz. 18

LENGTH: 1315 woorden

SAMENVATTING

De vraag is niet of kerncentrales veilig zijn. De vraag is welke maatschappij we
willen. Kernenergie leidt tot monopolie van de macht, betoogt Rob Wijnberg.

VOLLEDIGE TEKST:

Heeft u het Kamerdebat over een tweede Nederlandse kerncentrale nog gevolgd? De
verplichte oneliners in het achtuurjournaal gehoord? De obligate
welles/nietes-sessies in Pauw & Witteman bekeken?

Ik niet.

Niet dat het onderwerp mij niet interesseert. Integendeel, de toekomst van onze
energievoorziening is in mijn ogen het meest fundamentele vraagstuk van deze
tijd. Maar je hoeft het debat allang niet meer te volgen om te weten wat er
gezegd wordt. De grammofoonplaat draait al jaren rondjes in dezelfde groef.

Tel het aantal stralingsdoden, de hoeveelheid CO2-uitstoot en de prijs per
kilowattuur bij elkaar op, zeggen voorstanders en je ziet dat kernenergie veruit
de veiligste, duurzaamste en goedkoopste energie ter wereld is. Ja maar, zeggen
tegenstanders, voeg daar de veiligheidsrisico's, het kernafval en de
investeringskosten aan toe, en je weet dat kernenergie veruit de gevaarlijkste,
vervuilendste en duurste energiebron ter wereld is.

Allemaal even waar.

Dit pingpongspelletje kunnen we tot in lengte van jaren blijven spelen. Want de
feiten zijn moeiteloos beide kanten op te redeneren. Vandaar ook dat de
discussie erover nauwelijks invloed heeft op de publieke opinie: die golft heen
en weer tussen een sporadische oliecrisis aan de ene kant en een sporadisch
Tsjernobyl of Fukushima aan de andere.

Zo'n impasse is alleen te doorbreken met een grotere visie op de rol van
energievoorziening in de samenleving als geheel. Maar dat is nu juist wat steeds
ontbreekt: een fundamentele discussie over het soort maatschappij dat we
nastreven en het energiesysteem dat daarbij hoort.

Volgens de historicus Leslie White is de gehele culturele evolutie te verklaren
aan de hand van haar voornaamste energiebron. Toen de mens nog afhankelijk was
van zijn eigen spierkracht, bleef het bestaan beperkt tot jagen en verzamelen in
een tribale cultuur; toen hij energie leerde putten uit dieren, planten en hout
kwam de overgang naar een agrarische cultuur, met bijbehorend feodaal stelsel;
uiteindelijk heeft het grootschalig gebruik van kolen, olie en gas geleid tot de
geïndustrialiseerde wereld waarin we nu leven.

Dit immense energiesysteem heeft het Westen een ongeëvenaarde welvaart gebracht,
maar begint nu zijn keerzijdes te tonen. Kolen, olie en gas, goed voor ruim 85
procent van het energieverbruik, vormen namelijk de meest gecentraliseerde
energievoorziening uit de geschiedenis, die niet toevallig - alle retoriek over
'vrije markt' ten spijt - correleert met een sterk gecentraliseerde
wereldeconomie. Bijna 90 procent van de fossiele energiebronnen kan worden
herleid tot een kleine vijfhonderd eigenaren.

De machtspositie die met zo'n gecentraliseerde energievoorziening gepaard gaat,
kan dan ook moeilijk worden overschat. Energiemaatschappijen behoren tot de
invloedrijkste bedrijven ter wereld. Ze beslissen mee over oorlogsstrategieën in
olierijke regio's, zoals Irak. Ze behoren tot de grootste inkomstenbronnen van
Amerikaanse presidentskandidaten en Arabische dictators. Ze ontvangen miljarden
aan subsidies, ze lobbyen tegen strengere energienormen en ze belonen
bestuurders met miljoenenbonussen - vorig jaar nog, vlak na de grootste olieramp
uit de geschiedenis, voor 'succesvol veiligheidsbeleid'.

En dan hebben we het alleen nog over de private energiesector, die slechts 6
procent van de energiebronnen in handen heeft. Meer dan 88 procent van de olie-
en gasvelden is in het bezit van staatsmonopolies, waarvan driekwart opereert
onder de vlag van dictatoriale regimes. Hun impact op de maatschappelijke orde
is zo mogelijk nog groter. Uit talloze studies is gebleken dat er een samenhang
bestaat tussen de aanwezigheid van natuurlijke hulpbronnen in een land enerzijds
en armoede en onderdrukking anderzijds.

De verklaringen daarvoor zijn, zoals alle theorieën in de 'zachte' wetenschap,
niet waterdicht, maar plausibel genoeg om serieus te nemen. Olieregimes, zo
luidt de redenatie, hebben geen 'normale' economie nodig om aan de macht te
blijven en investeren dus nauwelijks in onderwijs, rechtszekerheid en
gezondheidszorg. Wie denkt dat de islam daarin een doorslaggevende factor is,
moet eens naar Venezuela kijken. Dit land, waar 92 procent van de bevolking
katholiek is, was een functionerende democratie met het hoogste inkomen per
hoofd van de bevolking van Latijns-Amerika, totdat een enorme olievoorraad werd
ontdekt. Sindsdien is het land vervallen in een bijna-burgeroorlog, nam de
armoede toe en daalde het inkomen met meer dan een derde. Niet voor niets noemde
de voormalig Venezolaanse olieminister Juan Pablo Perez Alfonzo olie ,,de
ontlasting van de duivel".

Wie deze keerzijde van de energievoorziening in ogenschouw neemt, ziet dat
kernenergie geen alternatief is - en niet alleen omdat de voorraad uranium
eindig is. Nee, de parallel is eerder een sociaal-economische: kernenergie is,
net als olie en gas, een bijna volledig gecentraliseerde, sterk van de staat
afhankelijke en ondemocratische energievorm. Kerncentrales bouwen en exploiteren
zal, hoe veilig de technologie ook wordt, altijd voorbehouden blijven aan de
machthebbers: het grootkapitaal en de staat. Je kunt als particulier nooit
kernenergie produceren - al was het maar omdat de kosten voor beveiliging tegen
aanslagen, rampen en de verspreiding van gevoelige kennis alleen door staten te
dragen valt.

Hoe anders is dat met zonne- en windenergie. Met die bronnen staat ons een bijna
volledig gedecentraliseerde energievoorziening in het vooruitzicht. Geen
staatsbedrijven of corporaties meer die de levensaderen van onze samenleving in
handen hebben, maar individuele burgers en kleine ondernemers die
zelfvoorzienend zijn in hun energiebehoefte. Met een investering van circa
10.000 euro ben je nu al verlost van de maandelijkse energierekening en kun je
overproductie leveren aan het elektriciteitsnet.

Wie betwijfelt of we met zon en wind in onze energiebehoefte kunnen voorzien,
moet bedenken dat de fossiele variant eveneens geleidelijk tot de huidige omvang
is uitgegroeid. Toen in de negentiende eeuw de eerste olieputten werden geboord,
had niemand de huidige schaal ervan kunnen voorzien. Datzelfde speelt het
alternatief nu parten. Je hebt een groot voorstellingsvermogen nodig om de
wereldeconomie te kunnen zien draaien op zonnepanelen, windmolens en biomassa.
Maar feit blijft dat alleen al de zon de aarde iedere acht minuten van evenveel
energie voorziet als er ieder jaar wereldwijd verbruikt wordt.

In Duitsland hadden ze de potentie daarvan goed begrepen. Met behulp van
baanbrekende wetgeving kregen particulieren een belastingvoordeel en een
gegarandeerde afnameprijs voor duurzame energie. Het resultaat: in slechts negen
jaar werd er meer dan 100 miljard euro geïnvesteerd. Het aandeel duurzame
energie nam daardoor toe van 6 tot 17 procent en leverde bijna
driehonderdduizend banen op - meer dan alle werknemers van de drie grootste
oliemaatschappijen bij elkaar.

De vraag is dus niet zozeer of kernenergie wel veilig, schoon en goedkoop genoeg
is, de vraag is tot wat voor soort maatschappij het leidt. Willen we een
maatschappij die gedomineerd blijft door logge overheden en het grote geld, of
willen we een maatschappij die burgers daarvan juist bevrijdt? Wie dat laatste
een vooruitgang vindt, kan kernenergie onmogelijk een aantrekkelijk vooruitzicht
noemen. Des te vreemder is het dan ook dat uitgerekend CDA, VVD en PVV er
voorstander van zijn: als iets niet past in de filosofie van 'autonomie in eigen
kring', de 'vrije markt' en het land 'teruggeven aan Henk en Ingrid' dan is het
wel een land vol kerncentrales.

Dáár zou ik wel eens een discussie over willen horen.

Rob Wijnberg is hoofdredacteur van nrc.next.

De grammofoonplaat draait al jaren rondjes in dezelfde groef

LOAD-DATE: April 28, 2011

LANGUAGE: DUTCH; NEDERLANDS

GRAPHIC: Illustratie Cam Cardow

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              161 of 200 DOCUMENTS



                                NRC Handelsblad

                             27 april 2011 woensdag

Uitgesproken

SECTION: Media

LENGTH: 40 woorden


,,Ik heb het niet zo op die pseudo-prominentie van de gewone man, die zo nodig
op televisie moet."

Man bijt hond, het programma dat gisteren de tweeduizendste aflevering uitzond,
wordt niet door alle 'gewone Nederlanders' hartelijk ontvangen.

LOAD-DATE: April 27, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              162 of 200 DOCUMENTS



                                NRC Handelsblad

                             27 april 2011 woensdag

De laatste slag van Robert Mugabe om de bodemschatten van Zimbabwe

BYLINE: Peter Vermaas

SECTION: Economie

LENGTH: 1600 woorden

SAMENVATTING

Alle buitenlandse bedrijven die in Zimbabwe actief zijn moeten in meerderheid in
Zimbabweaanse handen komen, te beginnen met de mijnen. Aldus verordonneerde
president Robert Mugabe. Alleen voor de Chinezen geldt deze feitelijke
nationalisatie niet. Mugabes premier Morgan Tsvangirai wist van niets.

VOLLEDIGE TEKST:

Het was slechts één A4'tje. Maar de wet die een maand geleden in de
Zimbabweaanse staatscourant opdook had meteen grote consequenties. Mijnbedrijven
verloren miljoenen op de beurs, ondernemingen met plannen om in Zimbabwe te
investeren schoven hun voornemens op de lange baan en in de vergaderkamers van
mijnmagnaten als Anglo Platinum, Rio Tinto en Zimplats, de grootste
mijninvesteerder van Zimbabwe die in één week op de beurs in Australië een half
miljard inleverde, werd crisisoverleg gevoerd.

De reden: plannen van president Robert Mugabe om niet-Zimbabweaanse
ondernemingen te verplichten ten minste 51 procent van de aandelen over te doen
aan autochtone Zimbabweanen. Mugabe en zijn minister Saviour Kasukuwere (zie:
'Ik ben bitter over het Westen, laat dat duidelijk zijn') noemen het beleid
'indigenisation': het 'autochtoniseren' van het bedrijfsleven ten gunste van
Zimbabweanen die nog altijd een achterstand zouden hebben door de kolonisatie en
de tot 1980 durende Rhodesische apartheid.

Critici zien het plan na de onteigening van boerderijen van blanke eigenaren in
het vorige decennium als een nieuw middel van de sinds 1980 regerende
ZANU-partij van Mugabe om met populistisch beleid de steunpilaren van de partij
tevreden te houden. Zij vrezen misbruik. ,,Met eerlijke verkiezingen kan Mugabe
niet meer winnen", zegt econoom Godfrey Kanyenze in zijn kantoortje in Harare.
,,Alle boerderijen zijn inmiddels onder leden van de partij verdeeld, nu kan hij
aandelenpakketten in mijnbedrijven gaan uitdelen."

Elk mijnbedrijf dat 1 dollar of meer waard is, schreef de minister op 25 maart
in de Government Gazette, moet binnen 45 dagen aan de overheid duidelijk maken
hoe het een meerderheidsbelang overdoet aan een zogenoemde 'vastgestelde
entiteit': een speciaal overheidsfonds waarmee Zimbabweanen meer invloed krijgen
op de economie, het staatsmijnbedrijf van Zimbabwe, een Zimbabweaans geleide
onderneming, een staatsbeleggingsfonds of desnoods aan de eigen personeelsleden.
Het proces moet eind september zijn voltooid.

,,We nemen de boel over", ronkte Mugabe eerder dit jaar. ,,Luister,
Groot-Brittannië en Amerika: dit is ons land. Als jullie bedrijven hebben die in
onze mijnsector willen werken, dan zijn ze welkom om met ons mee te doen, maar
onze mensen moeten meerderheidsaandeelhouders zijn. Anglo American, Rio Tinto:
jullie moeten transformeren en Zimbabweaans worden."

Het officiële doel van de wetgeving is arme Zimbabweanen meer te betrekken bij
de formele economie. ,,Mijnexport is de grootste bron van inkomsten voor
Zimbabwe, maar zoals in zo veel Afrikaanse landen heeft Zimbabwe niet navenant
geprofiteerd van de hoge grondstofprijzen", zegt mijnanalist Peter Major van het
Zuid-Afrikaanse beleggingsfonds Cadiz.

Major: ,,Mijnbedrijven komen vaak op gunstige voorwaarden binnen, omdat ze voor
duizenden mensen werk verschaffen. Maar de staatskas houdt er relatief niet veel
aan over en als de mijn is uitgeput moet het land zelf de milieuschade
herstellen. Zimbabwe probeert met dit beleid meer controle over de
mijnopbrengsten te krijgen." Op papier, zegt Major, klinkt het ook zo gek nog
niet.

Maar de voortvarendheid waarmee de regering van Mugabe te werk gaat, verraadt
andere motieven, lacht Kanyenze, die de denktank van de vakbond leidt en sinds
kort ook lid is van het bestuur van de Centrale Bank van Zimbabwe. ,,Dat er nu
zo'n haast is, heeft alles te maken met de verkiezingscampagnes", zegt Kanyenze.

Mugabe (87) kondigde eind vorig jaar aan opnieuw naar de stembus te willen en af
te willen van de in 2009 na gewelddadig verlopen verkiezingen  tot stand gekomen
regering van nationale eenheid met zijn rivaal Morgan Tsvangirai als premier.

Dat coalitiekabinet heeft de economie na jaren van hyperinflatie en krimp
dankzij de introductie van de Amerikaanse dollar in plaats van de waardeloze
Zimbabweaanse variant weer op de rails gekregen. Buitenlandse investeerders zijn
het laatste jaar voorzichtig teruggekeerd. In 2010 groeide de economie flink.
Maar veel afspraken uit het politieke akkoord zijn door Mugabe van de tafel
geveegd en zijn partij heeft nog altijd volledige controle over het leger, dat
via ondernemende generaals ook weer een grote rol speelt in de economie.

Vorige week, toen Zimbabwe 31 jaar onafhankelijkheid vierde, kwam de politieke
verdeeldheid mooi tot uiting. In zijn officiële toespraak in het nationale
sportstadion haalde president Mugabe ouderwets hard uit naar westerse landen die
in zijn ogen Zimbabwe opnieuw willen koloniseren. Met 'indigenisation' moet nu
eens niet het Westen, maar Zimbabwe profiteren van de grondstoffenrijkdom. Op
zijn beurt gebruikte premier Tsvangirai, de leider van de voormalige
oppositiepartij MDC, de nationale feestdag om dezelfde kabinetsplannen af te
branden.

,,31 jaar na de onafhankelijkheid vertellen multimiljonairs en meervoudig
boerderij-eigenaren ons dat indigenisation ons vrij zal maken", zei Tsvangirai.
,,Het gaat ze niet om het versterken van de gewone man en vrouw, maar om het
roven en plunderen van nationale middelen door een kleine, parasiterende elite",
zei Tsvangirai.

Het beleid is volgens de premier  ,,lege retoriek". Het MDC-smaldeel in het
kabinet heeft volgens hem nooit met de 51-procentseis ingestemd. Voor hem en
voor de minister van Financiën, ook van de MDC, was het publiceren van de
wetgeving een complete verrassing.

'Natuurlijk zijn we er niet op tegen om arme Zimbabweanen te laten profiteren
van onze grondstoffen", zegt minister van Financiën Tendai Biti. Het parlement
heeft al in 2007 in grote lijnen ingestemd met het verbreden van de economie,
zoals bijvoorbeeld ook via het concept van 'Black Economic Empowerment' in
Zuid-Afrika gebeurt.

Niet alleen mijnbedrijven, maar ook de weinige andere westerse ondernemingen in
Zimbabwe, zoals bijvoorbeeld Unilever, moeten zwarte Zimbabweaanse partners
vinden. ,,De afgelopen twee jaar hebben we geprobeerd duidelijk te maken dat
Zimbabwe een prima investeringslocatie is en als je als investeerder niet weet
of je bezittingen veilig zijn, dan ga je liever naar een ander land."

,,Het komt er in feite op neer", zegt vakbondseconoom Kanyenze, ,,dat in
Zimbabwe de mijnen zonder compensatie worden genationaliseerd." Want er zijn
weinig Zimbabweanen die genoeg geld hebben om zich bij multinationale bedrijven
in te kopen, zegt hij, en ook de regering heeft geen geld.

De Zimbabweaanse partner van het westerse bedrijf dat wil investeren brengt
wellicht geen cash in, maar grondstoffen, hebben partijleden van Mugabe
gesuggereerd: mineralen zijn tenslotte toch al eigendom van de  Zimbabweanen.
,,Dat is weinig geruststellend als je van plan bent in de kapitaalintensieve
mijnsector te investeren", zegt Kanyenze. ,,Van de 100 miljoen dollar die je
meebrengt wordt meteen 51 miljoen afgepikt."

Als er een beter juridisch systeem zou zijn, zegt mijnanalist Major, dan zou het
plan niet eens zo raar zijn. ,,Er zijn wel meer landen die nationaliseren", zegt
hij. ,,Maar de mijnbedrijven hebben geen idee wat die 51 procent precies
betekent. Zimbabwe staat niet erg bekend om het respecteren van
eigendomsrechten. Zou Bob [Mugabe, red.] deze keer te vertrouwen zijn?"

Na Zuid-Afrika heeft Zimbabwe de grootste platinavoorraden in de wereld. Er is
goud, steenkool en uranium en in 2006 werden in het oosten van het land
diamanten gevonden - volgens kenners zelfs een kwart van de bewezen
wereldvoorraden. Volgens sommige schattingen kan Zimbabwe met al die
grondstoffen per jaar tussen de 7 en 15 miljard dollar per jaar verdienen.

Maar minister Biti van Financiën ontving in 2009 totaal slechts 4 miljoen dollar
via mijnopbrengsten en vorig jaar was dat nauwelijks meer. Het grootste deel van
de diamanten wordt volgens mensenrechtenorganisatie Human Rights Watch illegaal
het land uitgesmokkeld door kopstukken van Mugabes ZANU-PF.

Volgens Major is er bij beursgenoteerde bedrijven als Zimplats, een dochter van
het Zuid-Afrikaanse Impala Platinum, ,,grote paniek". De mijnbedrijven weigeren
echter publiek over het beleid te  spreken. Zij onderhandelen koortsachtig met
de overheid en hopen op een compromis. Ook andere westerse multinationals, zoals
Unilever, hebben geen commentaar.  Shell heeft, samen met BP, juist vorige maand
de laatste Zimbabweaanse bezittingen aan een lokale investeerder verkocht.

De Chamber of Mines, de koepelorganisatie van mijnbedrijven, is ook niet erg
spraakzaam. Voorzitter Victor Gapare heeft voorgesteld het percentage van 51
procent terug te brengen naar 26 procent. Desgevraagd wil hij alleen kwijt dat
zijn leden hopen met investeringen in lokale gemeenschappen rond de mijnen de
overheid tegemoet te kunnen komen. ,,Alleen grote bedrijven kunnen dat soort
beloftes doen", zegt hij. ,,Als je wilt dat gewone Zimbabweanen meer profiteren
van de mijnopbrengsten, dan moet je juist die grote bedrijven proberen aan te
trekken. Daar nodigt dit beleid niet toe uit."

,,De hoop is", zegt de lang aan Mugabes partij verbonden politiek analist Ibbo
Mandaza, ,,dat het uiteindelijk allemaal niet zover komt. Maar deze roekeloze
retoriek stopt pas als duidelijk is dat Robert Mugabe van het politieke toneel
verdwijnt. Misschien dat de mijnbedrijven hun onderhandelingen lang genoeg
kunnen rekken."

'Zou Bob deze keer wel te vertrouwen zijn?'

Peter Major, mijnanalist van Cadiz

LOAD-DATE: April 27, 2011

LANGUAGE: DUTCH; NEDERLANDS

GRAPHIC: De 'verkapte nationalisatie' is volgens premier Tsvangirai ,,lege
retoriek" en slecht voor de gewone Zimbabweaan.
Foto Bloomberg

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              163 of 200 DOCUMENTS



                                NRC Handelsblad

                             26 april 2011 dinsdag

Man bijt hond geeft iets terug;
Zien

BYLINE: Eva de Valk

SECTION: Media

LENGTH: 229 woorden


Man bijt hondNed. 2, 18.55 - 19.25 uur

Het NCRV-programma Man bijt hond zendt vandaag de tweeduizendste aflevering uit.
Om dat te vieren trakteert het programma de 'gewone man' op de Amsterdamse
Dappermarkt op Hollandse worst en kaas, als dank voor alle eerdere bijdragen.
Want Man bijt hond is het enige programma op de Nederlandse tv waarin de gewone
man centraal staat.

De gewone man in Man bijt hond is vaak bijzonder: in de achtertuin blijken
vijftig konijnen te wonen, op zolder is een Feyenoord-altaar gebouwd, een man
blijkt geobsedeerd door de Zangeres Zonder Naam. Mannen die buiten nog gezellig
leken, eten binnen eenzaam een magnetrongehaktbal en zeggen dat ze hun moeder
missen.

De voice-over spreekt de items altijd met welwillende ironie aan elkaar. Pas
buiten de context van het programma, bijvoorbeeld in De wereld draait door,
wordt duidelijk hoe sneu of lachwekkend sommigen van hen zijn. Zo was er onlangs
een vrouw die op excentrieke wijze door haar huiskamer danste.  Het item werd
een hit op Facebook, waar spottende reacties overheersten. De grens tussen de
gewone man laten zien of te kijk zetten is soms dun.

Maar binnen het programma is de gewone man vriendelijk, grappig, geestig of
zelfs hartverwarmend. Een traktatie is daarom ook wel op zijn plaats. Behalve
worst en kaas doet    het programma ook een  Man bijt hond-app voor de
smartphone cadeau.

LOAD-DATE: April 26, 2011

LANGUAGE: DUTCH; NEDERLANDS

GRAPHIC: Een  gratis Man bijt hond-app ter ere van de tweeduizendste aflevering.

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              164 of 200 DOCUMENTS



                                NRC Handelsblad

                             23 april 2011 zaterdag

De circusdirecteur die clown Popov ophaalde;
Overleden Hans Martens 1945-2011

BYLINE: Corinne van der Velden

SECTION: Zaterdag & Zondag; Blz. 63

LENGTH: 471 woorden


In de circustent ruikt het naar zaagsel. Bijna alle  rode plastic klapstoeltjes
zijn bezet.  In de piste staat een witte kist met een bloemstuk in de vorm van
een hart. Een hard fluitsignaal klinkt.  De stalmeester verheft haar stem:
,,Hooggeëerd publiek, dames en heren, jongens en meisjes. Hartelijk welkom in de
circustent van Hans. We zetten hem vandaag nog één keer in de spotlights."

Dertig jaar geleden begon  Hans Martens  circus Holiday. Zijn wieg stond in
circus Boltini van zijn grootouders. In 1979 werkte hij als bedrijfsleider voor
het Russisch Staatscircus en ontmoette hij clown Popov. Vriend en zwager Johnny
Lion: ,,Daar zei Popov tegen Hans: Als jij ooit een circus begint, kom ik voor
je werken." Na de perestrojka voegde de clown de daad bij het woord en ging
werken voor Martens Staatscircus Moskou Holiday.

Een pater familias in het circusleven, typeert Adri Lammers, die samen met
Martens in het bestuur van de Vereniging van Nederlandse Circus Ondernemingen
zat. In zijn woonwagen gaf hij familie en vrienden advies. ,,En door zijn hoge
'Indiana Jones' hoed en nette pak kwam er altijd een heer binnen." Iemand die je
tegelijkertijd ook goed duidelijk kon maken dat je geen circusachtergrond had.
Lammers: ,,Ik bleef voor Hans  een gewone burger die het was gegund een kijkje
te nemen in het circusleven."

Intussen was iedereen welkom op de feestjes die Hans Martens in de piste gaf, na
afloop van de voorstelling. Eerst bood hij zijn gasten een cognac-cola aan.
Spelend op zijn accordeon mengde hij zich tussen alle mensen. Nichtje Maria
Hendriks die  ook in Holiday werkt: ,,Zelfs met de laatste stalknecht maakte hij
een grapje en een praatje."

Hans Martens was een charmeur.  En een vrouwenliefhebber. Dochter Mariska: ,,Hij
is nog steeds bevriend met de moeders van zijn vier kinderen".  Zijn charmes
gebruikte hij ook als een gemeenteambtenaar lastig deed. In Scharendijke
bijvoorbeeld. Daar bedroeg het stageld 7.000 euro. Totdat Martens de ambtenaar
in de woonwagen apart nam en zei: 'Meneer, ik wil dit terrein huren, niet
kopen.' Lion: ,,Lachend liep de ambtenaar met een kop koffie en een broodje kaas
naar buiten. En Hans kreeg het terrein voor niks."

Zijn motto, vertellen goede bekenden, was 'alles komt goed'. Tijdens een tournee
in 1988 stond hij met circus Holiday aan de Belgische rivier de IJzer. Een
dwergnijlpaard was losgelaten in afgezet gebied. Tijdens de voorstelling kwam
een gendarme binnengestormd. Vissers hadden een nijlpaard in het water gezien.
Lion: ,,Toen zei Hans: 'Niks aan doen, hij komt vanzelf weer terug' en diezelfde
avond kwam het beest eraan gebanjerd."

Niet meer kunnen rondreizen met zijn circus was zijn grootste angst. In januari
2011 bleek de eerder geconstateerde darm- en prostaatkanker ongeneeslijk. Hans
Martens is op 19 maart in zijn woonwagen overleden.

LOAD-DATE: April 22, 2011

LANGUAGE: DUTCH; NEDERLANDS

GRAPHIC: Hans Martens voor zijn circus

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              165 of 200 DOCUMENTS



                                NRC Handelsblad

                             22 april 2011 vrijdag

De beste televisie van de maanden maart en april;
Zap

BYLINE: Hans Beerekamp

SECTION: Media

LENGTH: 460 woorden


Wegens mijn afwezigheid de komende twee weken worden de appels en peren van
maart en april nu alvast vergeleken. De meest opmerkelijke trend was een
kentering in de toon van de publieke omroep over gevoelige kwesties als
islamitische culturen en criminaliteit.

De VPRO wijdde zelfs een hele themaweek onder het motto Knap crimineel aan het
laten horen van een tegendraads geluid in het koor van stemmen die roepen om een
hardere aanpak van booswichten. Terwijl PVV-leider Geert Wilders in Uitgesproken
WNL aan Joost Eerdmans toevertrouwde dat rechters nog maar voor een periode van
vijf jaar benoemd zouden mogen worden, lieten Meral Uslu en Maria Mok in  de
documentaire De kinderrechter (NCRV) zien wat de funeste gevolgen zijn van de
verhoogde werkdruk in het jeugdrecht. De serie Langgestraft (VPRO) portretteerde
zes gedetineerden die een groot deel van hun leven achter de tralies
doorbrengen.

De meest opmerkelijke documentaire in deze periode was echter Mannenbroeders van
Kootjebroek  (EO), over de opstand in een orthodox-protestants dorp in de
Veluwse vallei tegen de massale ruiming van runderen in 2001. De meeste bewoners
geloven nog steeds niet dat er echt mond- en klauwzeer was geconstateerd.

In monumentale en lyrische stijl tekent Geertjan Lassche het conflict als de
strijd tussen licht en duister, geloof en wetenschap, behoudende boeren en het
tweede paarse kabinet. Maar juist die gedragen stijl en eenzijdige
standpuntbepaling verhouden zich ongemakkelijk tot de behoefte een afgewogen
oordeel te vormen over een controversiële kwestie. Daarom haalde de bijzondere
film net niet de top-5, net als het vierluik van Tegenlicht (VPRO) over de
achterkant van China.

5 De halve maan (NTR). Intelligente wekelijkse discussierubriek met en over
Nederlanders uit moslimculturen toont aan hoe pluriform die werelden feitelijk
zijn. Broodnodig, juist ten tijde van de Arabische lente.

4 Omroep Maxim (VPRO). Krankzinnige en pesterige gesprekken van Maxim Hartman
met gewone Nederlanders. Tart de conventies van het televisie maken door de
camera niet uit te zetten als de geïnterviewden worden geïnstrueerd.

3 Het oordeel (Holland Doc/VPRO). Knappe documentaire van Pieter Fleury over het
opleiden van rechters en de vorming van een nieuwe elite. Jonge aspirant-rechter
van buitenlandse afkomst redt het niet.

2 Je mist meer dan je ziet (VARA). Geslaagde proefweek van een format waarin
Matthijs van Nieuwkerk tegen middernacht terugblikt op dezelfde televisieavond.
Idee is kansrijk, maar misschien minder met een andere presentator dan deze, die
niet door wil.

1 In Turkije (VPRO). Documentaireserie van Bram Vermeulen, correspondent in
Istanbul, maakt ons vertrouwd met minder bekende aspecten van land en volk, in
de trant van Jelle Brandt Corstius.

LOAD-DATE: April 22, 2011

LANGUAGE: DUTCH; NEDERLANDS

GRAPHIC: De winnaar: Bram Vermeulen in Kars voor 'In Turkije'.

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              166 of 200 DOCUMENTS



                                NRC Handelsblad

                             22 april 2011 vrijdag

'We zijn een soapopera';
Kate Middleton is het nieuwe wapen in de strijd van de koninklijke familie tegen
de onverschilligheid

BYLINE: Titia Ketelaar

SECTION: Zaterdag & Zondag

LENGTH: 1951 woorden

SAMENVATTING

Het aantal aanvragen voor straatfeesten ter gelegenheid van het huwelijk van
William en Kate is laag. Velen gebruiken de vrije dag voor een extra lange
paasvakantie. De koninklijke familie laat steeds meer Britten onverschillig. De
Windsors worden gewone Bekende Britten.

VOLLEDIGE TEKST:

De opwinding is voelbaar. Ruim twee uur hebben enkele duizenden inwoners van
Blackburn with Darwen, in het noorden van Engeland, lusteloos in de stromende
regen staan wachten. Tekeningen hebben het niet overleefd, natte vlaggetjes
willen niet meer wapperen.

Maar daar is Kate Middleton, onder een grote zwarte paraplu. De menigte veert
op. Haar glimlach doet de rest. Zelfs de grootste sceptici, alleen gekomen om
'even te kijken', roemen na afloop haar charme en eenvoud. Ze heeft dan,  met
haar verloofde, een sportveld geopend en tientallen handen geschut. Ze heeft
belangstellend gevraagd of men geen kou zal vatten door de regen, en gelukwensen
in ontvangst genomen. Het bezoek duurt nog geen uur, maar de herinnering voor de
aanwezigen is blijvend.

Zie hier het nieuwe wapen van de Britse monarchie. Want hoewel slechts 13
procent zich republikein noemt, laat de koninklijke familie steeds meer Britten
onverschillig. En hoewel men Kate en William het beste wenst, is er weinig
enthousiasme voor deze bruiloft. Het aantal aanvragen voor straatfeesten is
laag, in sommige gemeenten in het noorden wordt het huwelijk helemaal niet in
het openbaar gevierd. Veel Britten gebruiken de vrije dag voor een extra lange
paasvakantie.

Hoe anders was het in 1981, toen - ook  in een economische recessie - het
huwelijk van troonopvolger Charles nog de belofte van hoop inhield. Tien miljoen
Britten vierden met straatfeesten het sprookjeshuwelijk van de prins met de
jonge Diana Spencer, 34 miljoen volgden de ceremonie op televisie. Ruim een half
miljoen mensen stonden langs de route, onder wie de huidige premier David
Cameron.

Maar de houding van de Britten ten opzichte van de koninklijke familie is
veranderd; de samenleving is minder onderdanig geworden, en bovendien gewend
geraakt aan de pracht en praal van beroemdheden.

Dat komt allereerst door Charles en Diana zelf. Hun sprookjeshuwelijk bleek al
snel alles behalve dat, en de scheiding in 1992 maakte een einde aan het door
Elizabeth en haar vader George VI zorgvuldig opgebouwde imago van een gelukkig
gezin. De verhalen over het paleis als gouden kooi, depressies, boulimie en
overspel stonden uitgebreid in de tabloids. Niet langer was de koninklijke
familie mysterieus en stond zij op afstand, nu waren de Windsors gewone Bekende
Britten met de problemen waarmee andere beroemdheden ook worstelden.

De vrees is dat de dood van Elizabeth II een keerpunt zal zijn. Een monarch moet
een gevoel van nationale eenheid kunnen kweken, en geen van Elizabeths kinderen
lijkt die rol te kunnen vervullen.  Charles' dwarse en ongezouten mening over
maatschappelijke kwesties als biologische landbouw en homeopathie verdeelt de
natie, en botst regelmatig met de opvattingen van de regering. Andrew wordt
achtervolgd door schandalen, vaak verergerd of veroorzaakt door zijn ex-vrouw
Sarah Ferguson. Edward wordt vooral saai gevonden. Alleen Anne wordt geprezen
voor haar werk.

In een aantal van de zestien koninkrijken binnen de Commonwealth is al hardop
gezegd dat het na de inmiddels 85-jarige Elizabeth genoeg is. ,,Ik denk dat het
voor onze natie een geschikte tijd is om een republiek te worden als we een
verandering van monarch zien", zei de Australische premier Julia Gillard vorig
jaar. Een referendum over het afschaffen van de monarchie werd in 1999 nipt door
de Australische monarchisten gewonnen. In 2010 gaven drie van de tien Canadezen
aan na Elizabeth een gekozen staatshoofd te willen. In beide landen zijn Charles
en Camilla weinig populair.

Britse republikeinen klampen zich hieraan vast. ,,De meeste mensen hebben nog
nooit een troonsopvolging meegemaakt", zegt Graham Smith van Republic, het
republikeinse genootschap. ,,Ze kennen geen enkele andere monarch, en zullen met
de dood van Elizabeth gaan nadenken over onze toekomst. Willen we een land zijn
dat is gedrenkt in nostalgie, met iemand die door het lot van zijn geboorte het
symbool is van onze natie, of zijn we een echte democratie?"

Maar zelfs in de dagen na de dood van Diana in 1997, toen de monarchie ongekend
impopulair was door het gebrek aan sympathie dat Elizabeth zou vertonen voor
haar overleden ex-schoondochter, waren er nauwelijks republikeinse gevoelens in
Groot-Brittannië. Minder dan 30 procent zei een gekozen staatshoofd te willen.

Nu houden zelfs de meest uitgesproken republikeinen, zoals politicus Peter
Mandelson die tijdens het huwelijk van Charles en Diana nog met veel tamtam naar
Frankrijk ging, zich stil. Zanger Johnny Rotten van de Sex Pistols, bekend van
zijn oneerbiedige versie van 'God Save the Queen' uit 1977, is inmiddels gewoon
weer John Lydon. Hij bekende onlangs fan te zijn van William en Harry en wenste
het verloofde paar geluk toe.

Dat betekent niet dat de Britten tevreden zijn met de  monarchie. Hoewel
Elizabeths politieke invloed voornamelijk theoretisch is, haar rol als hoofd van
de Church of England ceremonieel, en ze sinds eind jaren negentig belasting
betaalt en haar paleizen niet zelf bezit, vinden sommigen dat de koning nog
altijd te veel macht heeft en te veel geld kost.

De belangrijkste klacht van een meerderheid van de Britten, zo blijkt uit een
peiling van YouGov, is  dat een aantal tradities als discriminerend wordt
ervaren. Zo gaat de kroon naar de eerstgeboren zoon. Pas bij gebrek aan een
mannelijke troonsopvolger wordt de oudste dochter koning. Een campagne van
parlementslid Keith Vaz, die de primogenituur seksediscriminatie noemt, leidde
tot dusver nergens toe. Afgelopen weekeinde zei vicepremier Nick Clegg dat over
verandering van de wet ,,wordt gesproken". Maar mocht het parlement de wet
willen wijzigen, dan moet dat - net als bij abdicatie - ook in de overige
vijftien koninkrijken worden veranderd.

Kritiek is er ook op de Act of Settlement, die sinds 1701 verbiedt dat de koning
of diens troonopvolger trouwt met een katholiek. ,,William had kunnen trouwen
met een boeddhist, joodse, moslima of atheïst. Maar niet met een katholiek
meisje. Nu de Britse samenleving zo divers is, zou dat moeten veranderen",
concludeert Peter Kellner, directeur van YouGov.

,,Als we onze staat opnieuw zouden opbouwen, begonnen we nooit met een erfelijke
monarchie", zegt historicus en parlementslid Tristram Hunt. Hij schreef een
pleidooi voor een modernere monarchie, en hoopt dat William vatbaar is voor
hervorming: ,,Het is een nuchtere wens om in een samenleving die zichzelf met
steeds meer geestdrift ontdoet van onderdanigheid, hiërarchie en traditie, het
belang van de monarchie te behouden."

Hunt ziet  een 'praktisch monarchisme' voor zich. Daarin zou William met een
,,meer Diana-achtig populistisch gevoel" voortbouwen op het werk van zijn vader.
Charles gebruikt zijn imago om liefdadigheidswerk te verrichten. Zijn bekendste
liefdadigheidsinstelling, de Prince's Trust, heeft al duizenden kansarme
jongeren aan een baan geholpen. William zou, zo meent Hunt, stages kunnen
aanbieden en zo tegelijk het paleis opener en minder elitair kunnen maken. ,,Als
de prins kan trouwen met een gewone burger, dan kan hij zich ook met mensen van
verschillend pluimage omringen."

Hervorming is echter niet aan prins William. Zijn vader is immers de
troonopvolger, zijn grootmoeder de monarch. Hoewel er altijd geruchten zijn,
zeggen ingewijden dat zij niet zal aftreden. Elizabeth - de langst regerende
monarch in Europa - beschouwt haar baan als een baan voor het leven. Abdicatie
vereist bovendien niet alleen de zegen van het Britse parlement, maar ook van de
andere koninkrijken van de Commonwealth.

Hoe de 28-jarige William denkt over het koningschap is niet bekend, en hij zal
zich er niet in het openbaar over uitspreken. Allereerst omdat hij zijn vader
niet voor het hoofd wil stoten. Ten tweede, zo zeggen mensen die hem kennen, is
de prins vastberaden om zelf de controle over zijn leven (en huwelijk en
toekomst) te houden.

Dat betekent in zijn geval zo min mogelijk contact met de pers, die hij nog
steeds verantwoordelijk houdt voor de dood van zijn moeder. Het
verlovingsinterview werd gegeven aan een van de weinige journalisten die William
vertrouwt en die ook voor het huwelijk is uitgenodigd - als gast. Verwacht wordt
dat de prins niet snel een nieuw lang interview zal geven.

Het zijn lessen die hij heeft geleerd door zijn ouders. William beseft dat als
je privacy wilt, je de pers niet moet opzoeken - wat zijn ooms ex-vrouw Sarah
Ferguson nog steeds niet lijkt te begrijpen. En dat paparazzi niet helemaal zijn
weg te denken, betekent niet dat je niet alles kunt doen om hen te ontwijken.
Tevreden vertelde hij bijvoorbeeld ook vorige maand aan de BBC dat hij de
locatie van zijn vrijgezellenfeest geheim had weten te houden: ,,Het is best
goed nieuws om de media te slim af te zijn. Het was een militaire operatie, maar
mijn broer en ik zijn trots op hoe het ging."

Het paleis heeft ook geleerd. Clarence House grijpt onmiddellijk in als het
meent dat de code voor de journalistiek, waarin de regels voor het hinderlijk
volgen van de beroemdheden zijn aangescherpt, wordt overtreden. De Britse
kranten houden zich over het algemeen aan het publicatieverbod op
paparazzifoto's. Kate Middleton heeft tweemaal moeten klagen: in 2007 nadat de
Daily Mirror foto's had gepubliceerd toen ze met een kop koffie over straat liep
en in maart vorig jaar toen een fotopersbureau beelden verspreidde van Kate op
de tennisbaan.

Ook Kate's voorbereiding op de plichten en lasten die het lidmaatschap van het
Koninklijk Huis met zich meebrengt, gaat geleidelijk. Diana zei in een interview
in 1995 dat niemand haar had geholpen: ,,Het was zwemmen of verzuipen." Tussen
de verloving en bruiloft werd de 20-jarige in een moordend tempo aan het volk
gepresenteerd en per trein door het land gereden.

Kate had tot nu toe slechts vier openbare optredens, in elk van de vier landen:
in Anglesey in Wales, waar het paar woont, in het Schotse St. Andrews, waar ze
studeerden, in het Noord-Ierse Belfast en het Engelse Blackburn with Darwen. De
verwachting is dat het paar zich na de bruiloft terugtrekt in Wales, waar hij
als helikopterpiloot werkt. Zij zal moeten nadenken over liefdadigheidswerk en
kinderen.

Helemaal anoniem zal hun leven niet kunnen zijn, zeker niet in een tijd waarin
het volk verwacht privémomenten van beroemdheden te kunnen volgen. Alleen maar
af en toe zwaaien is er niet bij. Zoals het Amerikaanse Life Magazine al in 1947
schreef bij het huwelijk van Elizabeth: ,,In het sobere Verenigd Koninkrijk
betaalt de Engelsman graag voor de monarch, maar hij verwacht er wel een goede
show voor terug."

Zie hier het belang van de pracht en praal van dit huwelijk, en het belang van
de komst van Kate voor de Britse monarchie. Want de rol van die monarchie is
volgens de hoofdrolspelers minder verheven dan men vermoedt. ,,Ik denk dat we
een soapopera zijn", zei prins Charles tegen journalist Jeremy Paxman toen die
hem enkele jaren geleden naar zijn mening vroeg.

Maar het is een van de langst lopende soaps ter wereld, met altijd dezelfde
bezetting. Voordat de Britten er op uitgekeken raken, wordt vrijdag een nieuwe
ster geïntroduceerd: Catherine Middleton.

De 28-jarige William

wil zelf de controle over

zijn leven behouden

x

x

x

DoNation

André Thijssen  (1948) beeldmaker

Als veel mensen plezier beleven aan het koningshuis moet het maar, wat mij
betreft is het overbodig.De aanschaf van dit koninklijk souvenir biedt de
mogelijkheid in geval van plotselinge armoede bij de zo geliefde royals absolute
loyaliteit te tonen.

LOAD-DATE: April 22, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              167 of 200 DOCUMENTS



                                NRC Handelsblad

                             19 april 2011 dinsdag

Laat Rutte uitleggen waarom Tati goed is

SECTION: Opinie

LENGTH: 770 woorden

SAMENVATTING

Nederlanders missen het vermogen om te genieten van cultuur, zoals de Fransen
dat wel kunnen. Wellicht kan onze premier het voortouw nemen om die
cultuurbeleving te introduceren, stelt Colin van Heezik.

VOLLEDIGE TEKST:

De favoriete film van premier Rutte is Mon oncle, een Franse film uit 1958 van
Jacques Tati - Rutte zei dat desgevraagd tegen Cosmopolitan. In deze film gaat
de ouderwetse Monsieur Hulot op bezoek bij zijn zus, die in een absurde,
ultramoderne villa woont. Alles is volautomatisch, het interieur
minimalistisch. In de tuin staat een fontein van aluminium, in de vorm van een
haai.

In Playtime (1967) gaat Tati nog een stap verder - een grijze wereld, vol
fantasieloze architectuur en robotachtige mensen. Creativiteit bestaat in dit
universum niet meer.

Playtime geldt inmiddels als een meesterwerk, net als Mon oncle. Destijds was de
film een flop. Tati, de door Rutte bewonderde filmer, ging failliet. Misschien
was Tati te weinig gericht op 'publieksbereik'. Hij stond erop dat Playtime
uitsluitend werd vertoond in de zeldzame filmtheaters  die beschikten over een
70-mm-projector.

Gelukkig is zijn werk goed bewaard. Onze premier kan het bekijken, op dvd.
Ondertussen verandert Nederland langzaam in een soort 'Tativille'. Het
Filmmuseum draagt hier de kille, futuristische naam 'Eye'. Het zou de naam
kunnen zijn van een lenzenfabriek of brillenmerk. Bij de opening van een nieuw
stuk snelweg laat de minister   graafmachines ritmisch heen en weer zwieren, bij
wijze van muziek. Dat is een scène uit een Tati-film. De culturele sector wordt
overwoekerd door managers die rapporten publiceren met dit soort teksten: ,,Ook
om productie en afname beter in elkaars verlengde te kunnen plaatsen moeten de
nationale en andere overheden zoveel mogelijk gezamenlijk aandeelhouder worden
in alle schakels van de keten".

Tijdens mijn studie in Parijs heb ik het vaak moeten aanhoren - de opschepperij
van  Fransen over kunst en cultuur en de manier waarop le patrimoine, het
erfgoed, in Frankrijk wordt gekoesterd. Frankrijk is l'exception culturelle,
zeggen ze maar al te graag, de culturele uitzondering. Zo kun je vanaf tien euro
naar de opera, is het Louvre eenmaal per maand gratis en wordt de Franse cinema
zwaar gesubsidieerd.

Nederland is het andere uiterste. De gedachte dat kunst zichzelf moet betalen,
viert hoogtij. Dit wordt 'mecenaat' genoemd, of 'cultureel ondernemerschap', of
crowdfunding, maar het gaat verder. Het begrip 'kunst' zelf heeft een
ouderwetse, elitaire klank gekregen.

Waarom zien Fransen, ook rechtse Fransen, dat anders? Is kunst daar geen linkse
hobby? Is het  een hobby voor zowel links als rechts, voor zowel de elite als
voor het gewone volk?

Fransen koesteren hun eigen cultuur. Dat doen  Nederlanders niet, omdat ze niet
chauvinistisch zijn. Bovendien zijn ze protestants. Al sinds de tijd van de
beeldenstorm houden protestanten niet zo van kunst. Fransen zijn van oudsher
katholiek en dol op pracht en praal, in de kerk of daarbuiten.

Nederlanders vinden het heel hip om te roepen dat 'hoge' en 'lage' cultuur niet
meer gescheiden zijn. Die gedachte wordt hier extra gretig omarmd doordat de
Nederlander zo slecht in staat is om te bewonderen.

Zo nu en dan klagen we dat we nooit meedoen aan de hoofdcompetitie van Cannes,
maar als we een directeur van ons eigen filmfestival moeten benoemen, valt de
keuze op iemand die helemaal geen verstand heeft van film. De bevlogen directeur
Thierry Frémaux van het Festival van Cannes is bovenal een cinefiel. In
Frankrijk is het ondenkbaar dat de directeur van een filmfestival geen cinefiel
zou zijn. Hoe kan hij anders een goede inhoudelijke koers uitzetten? De kern van
het festival is toch de programmering? In Nederland zoeken we liever een
'netwerker', of iemand 'met een frisse blik'.

Deze denkwijze leidt tot een festival waarop geen grote cineast meer  afkomt. Zo
krijgen we ook de blamage van de Tafel van Zes - een stelletje managers dat niet
meer kan uitleggen waarom iets mooi of goed is en subsidie verdient. Een man als
Frémaux zou een hartstochtelijk pleidooi voor filmkunst schrijven. Zoiets dwingt
respect af.

Daarom doe ik een voorstel. Als Rutte Tati-liefhebber is, laat hij dan eens
uitleggen wat voor hem de waarde is van zo'n film. Laten we het even niet over
geld hebben. Laten we  met een on-Nederlandse blik bewonderen. Laten we  deze
zomer - in het eenmalig tot 'Filmmuseum' teruggedoopte 'Eye'  - de film Mon
oncle vertonen, met een inleiding door de premier.

Colin van Heezik is freelancejournalist. Hij studeerde in Parijs aan het
Institut d'études politiques en  aan de École normale supérieure.

LOAD-DATE: April 19, 2011

LANGUAGE: DUTCH; NEDERLANDS

GRAPHIC: Illustratie Bas van der Schot

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              168 of 200 DOCUMENTS



                                NRC Handelsblad

                             18 april 2011 maandag

Lager opgeleide burger heeft ook iets te melden;
Oud-presentator Cees Grimbergen over Rondom 10, het signaleren van
maatschappelijke onvrede  en Hilversums dedain voor gewone mensen

BYLINE: Adinda Akkermans

SECTION: Media

LENGTH: 1027 woorden

SAMENVATTING

Het discussieprogramma Rondom 10 van de NCRV deed jarenlang verslag van
maatschappelijke onrust. Cees Grimbergen schreef er een boek over.

VOLLEDIGE TEKST:

Wat onwennig loopt Cees Grimbergen (60) door het oranje gebouw van Omroep MAX op
het Hilversumse Mediapark. Het is zijn tweede werkdag bij de ouderenomroep, waar
hij in de zomermaanden een nieuw discussieprogramma presenteert onder de
werktitel Hollandse Zaken. Directeur Jan Slagter steekt zijn hoofd om de deur
van zijn kantoor om een praatje te maken. ,,Dat zouden de managers bij de NRCV
niet doen, die zag ik nooit", zegt Grimbergen even later. Hij doelt op de
managers die hem vorig jaar ontsloegen als presentator van discussieprogramma
Rondom 10. Zijn imago zou te saai, serieus en gereformeerd zijn. Morgen
verschijnt zijn boek: Rondom 10, het boek. Spraakmakende tv in turbulente
tijden.

In het boek raadt u iedereen aan om een keer een discussieprogramma te
presenteren. Je wordt er een redelijker mens van?

,,Als je zo'n programma maakt, moet je je verplaatsen in de denkwereld van vele
subculturen. Of het nou de hardcore hooligans zijn of de zakkenvullers van de
financiële sector: iedereen draait in zijn eigen kringetje rond. Voor je het
weet is het ineens vanzelfsprekend om een miljoenenbonus in je zak te steken."

Toch had u een 'nederigheidswandje' op de redactie nodig met teksten als:  'Die
presentator is niet alleen slecht, hij is nog lelijk ook.'

,,Als je veel op televisie bent kun je gemakkelijk kapsones krijgen. Je moet je
realiseren dat je net zo'n gewone burger bent als de kijker."

Rondom 10 signaleerde al ver voor de komst van Pim Fortuyn  maatschappelijke
onvrede onder burgers. Hoe?

,,Door  heel consequent de gewone burger aan het woord te laten. En door als
redactie overal aanwezig te zijn: in de moskee, de school,  de xtc-tent. En
later bij de LPF- en de PVV-vergaderingen."

Het leverde jullie het predicaat 'populistisch programma' op.

,,Als goed luisteren naar wat minder opgeleiden vinden en ervaren mij het
stempel populist oplevert, vind ik dat prima. Het dedain van de journalistieke
elite die zegt dat een deel van Nederland niets te melden heeft: dat is gewoon
niet waar. Na de aanslag van Karst T. hebben we bijvoorbeeld twee afleveringen
gemaakt over de stilgevallen mensen in Nederland. Dat zijn vaak eenzame mensen
die je nooit ziet. In Rondom 10 hadden we er een studio vol mee."

Zijn er meer 'populistische' programma's bijgekomen de laatste jaren?

,,Er is een korte eruptie geweest na Fortuyn, maar het is nu weer op het oude
niveau. Het enige programma waar de gewone burger aan het woord komt is Man bijt
hond, al is dat meer een impressie van de levenssfeer in Nederland."

Hoe voorkomt u dat een discussieprogramma met 'gewone Nederlanders' een
meningencircus wordt?

,,Door ambachtelijk en zorgvuldig te researchen, de feiten als uitgangspunt te
nemen en door te zoeken naar de juiste  balans. Echte schreeuwers nodigden we
niet uit, maar mensen die schreeuwen met een verhaal wel. Dat is deels
aanvoelen, maar ook keihard werken."

U kreeg geregeld de kritiek partijdig te zijn.

,,We zouden een PVV-programma zijn, we zouden de moslims te veel aan het woord
laten en we zouden een anti-Hollandprogramma zijn... Alles is in grote
hoeveelheden over mij heen gekomen, daar word je wel door gehard. Het zal met
het nieuwe programma precies weer zo zijn."

Voelt u zich thuis bij omroep Max?

,,Ik ben nog maar net begonnen, maar er is geen enkele omroep die zoveel
jongehondensfeer en jeugdig elan heeft. Hier krijgen programmamakers de ruimte
en er hangt niet die bedompte managerssfeer die aan alle kanten oprukt in
Hilversum."

Niet bang om nu definitief het etiket 'oud' opgeplakt te krijgen?

,,Mijn imago kan mij geen reet schelen. Dat is nou echt postmodern gereutel. Er
heerst een grote neiging om alles jong en lekker te maken."

U werd vervangen door Ghislaine Plag, wat vond u van Rondom 10 onder haar
leiding?

,,Ik heb  nooit gekeken. Toevallig heb ik afgelopen zaterdag voor het eerst een
kwartiertje gezien. Geen woord over Alphen aan de Rijn terwijl heel Nederland
erover sprak."

Waarom keek u niet?

,,Het kwam er gewoon niet van."

Dat is toch onzin?

,,Dat mag jij zeggen. Ik kijk sowieso niet zoveel televisie. En de
onderwerpkeuze sprak me ook niet aan."

Voelt het als genoegdoening dat de kijkcijfers zijn gedaald en het programma
wordt stopgezet?

,,Ik ben te keurig opgevoed om dat hardop te zeggen."

Maar eigenlijk voelt u het wel zo?

,,Ik had het ze gegund dat het goed was gegaan, maar ik ben natuurlijk ook maar
een kleingeestig mannetje die stiekem denkt goh....Kijkers spreken me vaak aan
dat ze het oude Rondom 10 missen, dat is ontzettend strelend om te horen. En dat
je dat ook terug ziet in de kijkcijfers doet me wel goed ja."

Rondom 10, het boekUitg. Nieuw Amsterdam, EUR 16,50

Vroege confrontatie Hirsi Ali en moslims

Er komt een einde aan het langst lopende discussieprogramma van Nederland.  De
eerste uitzending van Rondom 10 (toen nog Rondom Tien)  was in 1981,
gepresenteerd door Hans Sleeuwenhoek en Henk Mochel. Het programma, uitgezonden
vanuit Felix Meritis in Amsterdam, laat veel 'gewone Nederlanders' aan het woord
over actuele onderwerpen.

Met de komst van Cees Grimbergen in 1999 werd het programma journalistieker.
Volgens hem was Rondom 10 een 'marktleider in integratie'. Boze burgers gingen
in debat met Marokkaanse jongeren. Geruchtmakend was de uitzending in 2002
waarin islamcriticus Ayaan Hirsi Ali, samen met Naema Tahir, voor het eerst
publiekelijk de confrontatie aanging met de (toen nog) fundamentalistische
moslims Mohammed Cheppih en Ali Eddaoudi. Ook besteedde het programma veel
aandacht aan medisch-ethische kwesties zoals zaaddonatie en euthanasie en
omstreden onderwerpen als elektroshock in de psychiatrie en pedofilie.

In 2009 moest Cees Grimbergenna elf jaar  plaats maken voor de jongere Ghislaine
Plag. Begin dit jaar maakte de NRCV bekend  te stoppen met het programma. Vanaf
september zal de NCRV samen met de KRO een nieuw wekelijks debatprogramma
uitzenden, gepresenteerd door Ghislaine Plag en Arie Boomsma. Omroep MAX komt
met een live discussieprogramma met reportages, onder leiding van  Grimbergen.

LOAD-DATE: April 18, 2011

LANGUAGE: DUTCH; NEDERLANDS

GRAPHIC: Cees Grimbergen: ,,Mijn imago kan mij geen reet schelen."
Foto Evelyne Jacq

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              169 of 200 DOCUMENTS



                                NRC Handelsblad

                             18 april 2011 maandag

Schrijvers steunen kunst

SECTION: Cultuur

LENGTH: 251 woorden


,,Beste Henk en Ingrid", schrijft Judith Herzberg, ,,er wordt over jullie
gepraat en geschreven alsof jullie halve imbecielen zijn. Alsof jullie geen
smaak hebben voor het goede en interessante of voor het verfijnde. Dat vind ik
beledigend. Dat laten jullie toch niet op je zitten? Verzet je!"

Herzberg richt zich tot de fictieve PVV-stemmers  in de protestkrant Het is een
schande, die is uitgebracht door de Vereniging van Letterkundigen. De krant
bevat zo'n zestig aanhankelijkheidsverklaringen aan de kunst van onder anderen
Renate Dorrestein, Johannes van Dam, Anneke Brassinga en René Appel. ,,We willen
ageren tegen de laatdunkende wijze waarop politici op het moment over kunst
spreken", zegt coördinator Janne Rijkers van de schrijversvereniging. ,,Dit is
meer op die manier bedoelt dan als een direct protest tegen de bezuinigingen."
Rijkers verwacht dat er in 2013 veel minder geld voor schrijvers en vertalers
beschikbaar zal zijn. ,,Dat zal zowel oorspronkelijk werk als  vertalingen
raken. Zeker voor vertalers is de situatie zorgelijk: die worden doorgaans al
zeer slecht betaald."

Tot nu toe was de schrijverswereld tamelijk stil. De sector is relatief
onafhankelijk van subsidie. De Vereniging van Letterkundigen heeft bewust
gekozen voor een verzameling teksten van verschillende auteurs, aldus Rijkers.
,,Dat past meer bij de verscheidenheid aan schrijvers dan een actie waarbij wij
namens iedereen zouden pretenderen te spreken."

De krant 'Het is een schande' is te lezen via de website vvl.nu

LOAD-DATE: April 18, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              170 of 200 DOCUMENTS



                                NRC Handelsblad

                             16 april 2011 zaterdag

De trouwe hulptroepen van Mark Rutte

BYLINE: Herman Staal; Kees Versteegh

SECTION: In het nieuws

LENGTH: 2998 woorden

SAMENVATTING

Mark Rutte is sinds zes maanden premier. Zijn nieuwe positie heeft gevolgen
gehad voor zijn entourage. Een overzicht van de wisselende kongsi's van een man
die veel netwerken onderhoudt , maar zich niet bindt. ,,Ach Agnes, doe eens
gezellig."

VOLLEDIGE TEKST:

Bijna elke zomer, meestal in augustus, komen ze in  Zuid-Frankrijk bij elkaar.
De vertrouwelingen van Mark Rutte, sinds zes maanden premier van Nederland.
Belangrijke lopende kwesties komen aan de orde.  Terugblikken op belangrijke
momenten van het seizoen, zoals het optreden van de premier bij de tragedie in
Alphen aan den Rijn, is ook niet verboden.

Gastheer in Zuid-Frankrijk is  Ben Verwaayen, topman van het Franse
telecombedrijf Alcatel-Lucent, en al jaren coach en adviseur van Mark Rutte.
Verwaaijen wees zijn vriend al vroeg in 2008 op de gevaren van de - toen nog
opkomende - kredietcrisis. Plaats van samenkomst is Verwaayens vakantiehuis in
de buurt van Marseille. De gasten zijn Mark Rutte en anderen uit de top van de
partij, zoals de voorzitters van beide Kamerfracties en de partijvoorzitter. De
pikorde van de partij wordt er zichtbaar. Wie op het terras van Verwaaijen  aan
een glaasje mag nippen, behoort tot het binnenste netwerk van Rutte.

Tot voor kort waren dat mastodonten als Ivo Opstelten, oud-partijvoorzitter, en
Uri Rosenthal, oud-senaatsfractievoorzitter. Zij begeleidden Mark Rutte tijdens
zijn 'tocht door de woestijn', zoals de turbulente tijd van de partijtwisten
rondom Rita Verdonk vanaf 2006 wordt aangeduid. Maar in augustus dit jaar zullen
Opstelten en Rosenthal, inmiddels 'gewoon' minister, ontbreken.

Hun plaatsen op het terras van Verwaayen zullen worden opgevuld door de nieuwe
krachten in de partij. Stef Blok bijvoorbeeld, opvolger van Rutte als
fractievoorzitter en streng bewaker van het rechtse imago van de partij.

Samen met Edith Schippers, toenmalig vicefractievoorzitter en nu minister van
Volksgezondheid, praatte hij Rutte in augustus 2009 diens geflirt met Groen
Rechts (meer VVD-aandacht voor het milieu) en vrijheid van meningsuiting voor
Holocaust-ontkenners uit het hoofd. Wat moesten rechtse kiezers daar nou mee?
Meer asfalt, minder belasting en meer veiligheid, dát waren de VVD-issues.

Naast Stef Blok zal ook oud-minister Loek Hermans aanschuiven, de verse
aanvoerder van de VVD-senaatsfractie. Die fractie wekte onlangs Ruttes woede
door een eigen koers te varen in de discussie over het elektronisch
patiëntendossier. Gaat de senaatsfractie vaker onafhankelijk opereren? En dat in
een senaat waarvan de samenstelling lastig voor de coalitie is? Zulke vragen
zullen bij Verwaayen zeker ter tafel komen.

Nieuwe tijden creëren nieuwe netwerken.  Nu Mark Rutte een half jaar premier is,
worden nieuwe gezichten in zijn entourage zichtbaar. Partijpolitieke, zoals Blok
en Hermans. Informele, zoals Verwaayen. En ambtelijke, de meest nabije omgeving
van een premier.

Zij krijgen te maken met de Rutte-stijl. De premier is loyaal en vraagt dat ook
van anderen. Hij houdt van een informele manier van doen. Hij houdt er ook van
voortdurend nieuwe netwerken te organiseren en hij is voortdurend op zoek naar
nieuwe informatiebronnen. Partijgenoten die openlijk zijn samenwerking met de
PVV bekritiseerden, spreekt hij nauwelijks meer. Maar hij zoekt wel weer actief
commentaar en tegenspraak van oude getrouwen uit de 'woestijnperiode', zoals Ben
Verwaaijen, Stef Blok en Edith Schippers. Hij vroeg Blok en Schippers te kijken
naar het tv-interview van een uur bij Buitenhof, midden januari. Na afloop belde
Blok met Rutte. ,,Ik zei hem dat ik vond dat hij te losjes had gereageerd op
idiote uitlatingen van een Turkse minister. Bovendien had hij kansen laten lopen
om de belangen van de hardwerkende Nederlander helder neer te zetten".

Om zijn opvattingen te testen en aan te scherpen, organiseert Rutte regelmatig
,,luistersessies" op het Catshuis. Vertegenwoordigers van allerlei
maatschappelijke sectoren - onderwijs, zorg, justitie, milieubranche - praten
hem bij. Hij zorgt ervoor dat er ook mensen van de werkvloer bij zijn.

Jort Kelder, vriend van Rutte, oud-hoofdredacteur van Quote en nu zelfstandig
ondernemer: ,,Mark is actief in wel twintig verschillende kringetjes. Die
struint hij af en hij zuigt er zoveel mogelijk  informatie uit op, zonder zich
ergens aan te binden."

Ondernemers domineren veel van Ruttes 'kringetjes', ook nu hij premier is. Net
als hij zijn het vaak fervente Economist-lezers. Zijn vriendenkring omvat, naast
Verwaayen en Kelder, mensen als Koen Petersen, zelfstandig ondernemer en
voorzitter van de Amsterdamse VVD-afdeling. Zwaargewichten uit het bedrijfsleven
als Anthony Burgmans (oud-bestuursvoorzitter van Unilever, Ruttes oude
werkgever) en tv-producent John de Mol kwamen al bij Rutte over de vloer toen
hij nog fractievoorzitter was. Hetzelfde geldt voor vastgoedondernemer Cor van
Zadelhoff, bekend fondsenwerver voor de partij.

Bernard Wientjes (werkgeversvereniging VNO-NCW) bezocht Rutte in het Torentje
driemaal, Agnes Jongerius (vakcentrale FNV) tweemaal. Wientjes heeft vaker
contact met de premier: ,,We sms'en en mailen regelmatig. Ik kan me voorstellen
dat Rutte dat met Jongerius minder doet. En ik heb een aantal keren met hem op
het Torentje gespard over allerlei onderwerpen. Dat doen we dan onder vier
ogen."

,,Daar kom ik natuurlijk niet overheen", lacht Jongerius. ,,Je kunt aan zo'n
commentaar van Wientjes zien dat er echt sprake is van een werkgeverskabinet."
Rutte probeert dat met zijn informele aanpak toe te dekken, vermoedt ze. ,,Hij
heeft er een handje van om in het contact met mij steeds dezelfde stijlfiguur
toe te passen. 'Ach Agnes, doe eens gezellig', zegt hij dan.  'Ach Agnes, het
valt toch reuze mee.' Zo reageert hij vaak op mijn kritiek. Jan Peter Balkenende
verbloemde verschillen van inzicht veel minder."

De losse, informele houding van Rutte bepaalt ook de aanpak in het Torentje en
de belendende burelen van Algemene Zaken. Ministers roemen zijn aanpak als
voorzitter van de ministerraad. Voorstellen in het kabinetsraad worden besproken
aan de hand van twee A4'tjes, de two pager, een typische Rutte-vondst. Snel en
zakelijk.

Minister Melanie Schultz van Haegen (Verkeer, VVD), eerder staatssecretaris
onder Balkenende: ,,Het gaat er in de ministerraad minder formalistisch aan toe
dan in de tijd van Balkenende. Rutte geeft als voorzitter meer ruimte voor
discussie, over de grenzen van portefeuilles heen. Henk Kamp, Maxime Verhagen,
Henk Bleker en Frans Weekers bemoeien zich regelmatig met mijn onderwerpen. Met
name als Henk Kamp iets zegt, let Mark Rutte goed op. Hij hecht aan diens
politieke oordeel." Partijveteraan Kamp was minister op drie departementen. Een
voorbeeld van zijn invloed was het besluit, op Kamps advies, om de ruime
verspreiding van de vertrouwelijke agenda van de ministerraad te beperken.
Daardoor lekt er minder uit.

Bij zijn aantreden introduceerde Rutte niet alleen een lossere stijl dan zijn
voorganger, hij toonde zich heel loyaal ten opzichte van de top van het
ministerie van Algemene Zaken. Hij nam alle ambtenaren over van zijn voorganger,
tot chagrijn van het VVD-partijkantoor dat graag meer eigen mensen benoemd ziet.
De woordvoerders van de Rijksvoorlichtingsdienst, onder wie de partijloze Henk
Brons en CDA'er Stephan Schrover, bleven zitten. Hetzelfde geldt voor de hoogste
ambtenaar van Algemene Zaken, CDA'er, de plaatsvervangend secretaris-generaal
(D66) en de meesten van de tien raadsadviseurs die hem bij verschillende
onderwerpen bijstaan.

Deze gang van zaken past in een Nederlandse traditie, maar er schuilt een risico
in. Kan Rutte de 'overgenomen' ambtenaren wel blind vertrouwen? Zonder
toegewijde raadsadviseurs is een premier een tastende in het duister. ,,Vergeet
niet", zegt Melanie Schultz van Haegen: ,,Een minister-president krijgt niet
zoveel stukken, wetsvoorstellen bijvoorbeeld, onder ogen, tenzij hij erom
vraagt. In principe vatten zijn raadsadviseurs die voor hem samen, mondeling of
in een paar A4'tjes. Dan moet je de mensen om je heen kunnen vertrouwen."

Hoe gemakkelijk dat vertrouwen beschaamd kan worden, bleek op zondagmiddag 27
februari, rond 3 uur. Mark Rutte wordt gebeld op zijn Blackberry. De beveiligde
telefoon vervangt zijn oude Nokia die Rutte in het  toilet had laten vallen.
Karel van Oosterom, tot voor kort raadsadviseur voor buitenlands beleid, vertelt
hem dat hoge ambtenaren en de Commandant der Strijdkrachten, Peter van Uhm,
,,een consulaire evacuatie-operatie" vanaf het strand van Sirte, Libië, hebben
goedgekeurd. De actie moet meteen plaatsvinden wil een medewerker van
ingenieursbureau Haskoning geëvacueerd kunnen worden.

Als iemand die graag wil weten waarom hij ergens 'ja' tegen moet zeggen, voelt
Rutte zich ongemakkelijk. Later, in het tumultueuze Kamerdebat over de kwestie,
zal hij de gang van zaken ,,ongelukkig" noemen. Hij had niet met anderen, zoals
de meest betrokken ministers Hillen (Defensie) en Rosenthal (Buitenlandse
Zaken), in een gezamenlijke conference-call kunnen overleggen en was dus geheel
afhankelijk van het advies van zijn ambtenaren.

De ingrijpende gebeurtenissen hebben ook hun sporen getrokken in het
partijpolitiek netwerk van de premier. De invloed van Uri Rosenthal, zoals
gezegd een van de getrouwen uit de 'woestijnperiode', die nog  moet wennen aan
zijn rol als minister van Buitenlandse Zaken, is erdoor afgenomen. Rutte hecht
iets minder aan zijn oordeel, zeggen goedingevoerde partijgenoten.

De premier haalt zijn informatie over buitenlandse politiek nu vaker elders. Bij
deskundigen van het instituut Clingendael bijvoorbeeld en bij partijgenoot Van
Oosterom, inmiddels directeur-generaal politieke zaken op Buitenlandse Zaken.

Als een premier geen vaste grond meer vindt bij zijn ambtenaren of vakministers,
wijkt hij vaker uit naar andere vertrouwelingen. Balkenende ging in de loop van
zijn premierschap steeds zwaarder leunen op politiek assistent Jeroen de Graaf.

Ruttes politiek assistent Annelies Pleyte nam hij mee uit zijn tijd in de
Kamerfractie, toen ze zijn secretaris was. Pleyte bewaakt het profiel van de
premier als VVD-politicus. Dat betekent dat ze samen met hem bepaalt  welke
boodschap hij op welk forum wil brengen. Wat dat  betreft is voor elke premier
van CDA- of VVD-huize  een goede band met dagblad De Telegraaf en zijn politiek
columnist, tegenwoordig Paul Jansen, van groot belang. Pleyte organiseert Ruttes
mediaoptredens en controleert informatie die raadsadviseurs hem aanreiken.

Ook kan ze prima omgaan met zijn driftbuien. Mark Rutte, de soepele
communicator, de ideale schoonzoon, kan stevig vloeken en tieren, vertellen
partijgenoten - soms nog zichtbaar onder de indruk van de driftbuien. Gelukkig
voor hen zit er een patroon in, zodat ze tijdig dekking kunnen zoeken. Riskante
momenten: als iemand een afspraak niet nakomt of als informatie uit een
vertrouwelijk beraad is gelekt. Soms krijgen de slachtoffers na het onweer een
verontschuldigend sms'je. Dan komt de communicatieve, joviale Rutte weer boven.

Voor een man die hecht aan informeel contact en wars is van protocol, moet
Europa een bezoeking zijn. De EU met haar ondoorzichtige procedures vult met
haar maandelijkse samenkomsten van regeringsleiders een groot deel van Ruttes
agenda.

Hans van Baalen, delegatieleider van de VVD in het Europees Parlement,
registreert bij zijn partijleider  geen natuurlijke liefde voor Europa. ,,Frits
Bolkestein, een van zijn voorgangers, had veel met Europese zaken. Mark Rutte
heeft er in beginsel niet veel mee, door al die ingewikkelde EU-instituties,
procedures en protocollen", zegt Van Baalen. ,,Rutte realiseert zich echter
terdege dat Europa belangrijk is. Als je geen zin in Europa hebt, dan maak je
maar zin, heeft hij bij het begin van het premierschap tegen zichzelf gezegd.
Sindsdien heeft hij zichzelf razendsnel ingevoerd."

Bevriende politici in Europa helpen Rutte. Dat geldt met name voor de Britse
liberale leider Nick Glegg, maar ook voor de conservatief David Cameron. Met
beiden had Mark Rutte al in zijn oppositietijd een uitstekend persoonlijk
contact opgebouwd. ,,Politici die een beetje op elkaar lijken, die zonder veel
ballast door het leven gaan", zegt Van Baalen over hen. Nog steeds noemt Rutte
Cameron vaak als een van de eersten met wie hij graag optrekt tegen Brusselse
expansiedrift. Daarbij helpt het dat Rutte goed Engels spreekt.

Werkgeversvoorzitter Wientjes vraagt zich af of dat wel altijd in het
Nederlandse belang is. Moet Rutte niet meer investeren in de band met de Duitse
bondskanselier Angela Merkel? ,,Balkenende had een goede relatie met Merkel, en
die is nog steeds heel belangrijk voor ons. Mark is wel snel naar Berlijn
gegaan, heel verstandig."

Europarlementariër Van Baalen onderkent het belang van stevige coalities in
Europa. Maar dat betekent niet dat Rutte ,,in het Bundeskanzleramt moet gaan
overnachten, zoals Balkenende deed". In het nieuwe Europa met nieuwe politieke
formaties, vindt Van Baalen, moet Rutte meer samenspannen met andere liberale en
conservatieve premiers, zoals die van Finland en Estland, en dito vicepremiers,
zoals die in Berlijn en Londen. Van Baalen werkt daarom samen met de Belgische
liberaal Guy Verhofstadt en Rutte aan een ,,liberale caucus", waarin liberale
leiders de standpunten op elkaar afstemmen.

Mark Rutte is de minister-president met de vele netwerken, de minister-president
ván het netwerken, zij het meer binnenlands dan buitenlands. Niettemin vinden
sommigen hem ,,uiteindelijk een Einzelgänger". Anderen zeggen het anders: hij
gebruikt de mensen om hem heen voor tegenspraak. Maar hij weet wat hij wil.
Niemand heeft beslissende invloed op hem.

'Geen zin in Europa? Dan maak je maar zin', heeft Mark Rutte  tegen zichzelf
gezegd

'Mark is actief in wel twintig verschillende kringetjes. Die struint hij af,
voor   informatie'

Europa

Sleutelfiguren in het Europees beleid zijn Thom de Bruin, scheidend permanent
vertegenwoordiger in Brussel, diens opvolger Pieter de Gooijer en
staatssecretaris Ben Knapen. Voorafgaand  en na elke Europese top overlegt Rutte
ook met VVD-Europarlementariër Hans van Baalen. Hij heeft  een goed  persoonlijk
contact met de Britse premier en vicepremier David  Cameron en Nick Glegg,
alsmede enkele leiders in noordelijke EU-lidstaten als Zweden, Finland en
Estland.

Europa

Maxime VerhagenVicepremier.Overlegt voortdurend met Rutte over de politieke
kwesties. De relatie is goed.

Europa

Geert WildersPartijleider PVV.Schuift de meeste maandagen aan voor overleg met
Verhagen en Rutte in het Torentje. De persoonlijke relatie is goed. Het
onderlinge vertrouwen is groot.

Algemene Zaken

De ambtenaren op het ministerie van Algemene Zaken zijn dezelfde als die uit de
periode-Balkenende. De belangrijkste is secretaris-generaal Richard van Zwol,
CDA'er. Zijn plaatsvervanger is Kajsa Ollongren, in 2006 kandidaat-Kamerlid voor
D66. Zij zat in de  ambtelijke formatiestaf met Bart van Poelgeest (D66), één
van de raadsadviseurs die Rutte helpen. Van Poelgeest, ooit door ex-minister Ed
van Thijn omschreven als 'goudhaantje', gaat over het  koningshuis.

Algemene Zaken

Jan Kees de JagerMinister van Financiën (CDA).Is wegens miljardenbezuinigingen
en de voortdurende spanning in Europa over economie en euro van cruciaal belang
voor Rutte. Ook de thesaurier-generaal van De Jagers ministerie is belangrijk
voor Rutte.

Algemene Zaken

Ben VerwaayenTopman Alcatel-Lucent.Schreef in 2006 mee aan het VVD-programma.
Ontvangt  Rutte geregeld in zijn huis in Zuid-Frankrijk. Behalve over
internationale en economische kwesties spreken ze over waarden die Rutte moet
uitdragen.

Vrienden en familie

Vrienden als Koen Petersen en Jort Kelder en familie (Ruttes moeder, broers en
zussen) vormen een belangrijke steunpilaar. Soms geven ze tegengas. Daarmee
moeten ze Rutte behoeden voor het Icarus-complex dat elke leider op den duur
bedreigt: opstijgen en vervreemd raken van de werkelijkheid.

Vrienden en familie

Bernard WientjesVoorman van werkgeversorganisatie VNO-NCW.

Profileert zich als iemand die veel invloed heeft op Rutte en zijn beleid. Komt
vaak in het Torentje. In de vorige kabinetsperiode lagen VNO-NCW en VVD
regelmatig overhoop.

Vrienden en familie

Annemarie JorritsmaVoorzitter Vereniging van Nederlandse Gemeenten. Eén van de
weinige prominente VVD'ers in het bestuurlijk middenveld. Speelt een grote rol
bij de totstandkoming van een akkoord met het kabinet over de overheveling van
taken van het Rijk naar gemeenten.

VVD-ministers

Ivo Opstelten, Uri Rosenthal en Edith Schippers waren voor de verkiezingen
Ruttes vertrouwelingen. Er is nog steeds  contact, maar juist nu zij
medeminister zijn, wordt de afstand groter. Rutte hecht veel waarde aan het
oordeel van Henk Kamp,  minister van Sociale Zaken. Deze  wordt wegens zijn
droge manier van optreden soms omschreven als FIOD-ambtenaar, verkleed als
politicus.

VVD-ministers

Annelies PleytePolitiek assistent. VVD'ers beoordelen haar positie verschillend.
De taxaties variëren van secretaresse-plus tot politiek strateeg. Feit is dat ze
vrijwel dagelijks het oog en oor heeft van de premier.

VVD-ministers

Victor HalberstadtEmeritus hoogleraar. Van PvdA-huize, adviseur en vriend van de
koninklijke familie. Opereert vooral in de luwte.

VVD-ministers

Loek HermansNieuwe voorzitter senaatsfractie VVD.Komt door zijn nieuwe functie
dichter bij Rutte. De premier was boos  toen de senaatsfractie  het EPD-voorstel
afwees. Hermans geldt als zwaargewicht.

VVD-ministers

Benk KorthalsBeoogd partijvoorzitter.Moet liberalen naar voren schuiven voor
posities in  openbaar bestuur of  middenveld.

VVD-ministers

Kees van der StaaijFractievoorzitter  SGP.Ziet zijn partij niet als
oppositiepartij, maar als 'niet-regeringspartij'. De SGP ontpopt zich als tweede
gedoger van Ruttes kabinet. Heeft met enige regelmaat contact met de premier.

VVD-ministers

Stef BlokFractievoorzitter VVD.Opereert ongeveer tien graden koeler dan Mark
Rutte. Bewaakt het rechtse profiel van de VVD en belt soms met Rutte  als het
VVD-geluid te weinig doorklinkt in openbare optredens van de premier.

LOAD-DATE: April 15, 2011

LANGUAGE: DUTCH; NEDERLANDS

GRAPHIC: Foto's Roel Rozenburg, Michiel Wijnbergh, Peter Hilz,  RVD, Christiaan
Krouwels, SER

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              171 of 200 DOCUMENTS



                                NRC Handelsblad

                            14 april 2011 donderdag

Missionaris van de poëzie;
Arie Boomsma stelde een spannende poëziebloemlezing samen

BYLINE: Ron Rijghard

SECTION: Cultureel Supplement selectie; Blz. 18

LENGTH: 1158 woorden

SAMENVATTING

KRO-presentator Arie Boomsma predikt het geloof in poëzie. ,,Bezig zijn met
esthetiek, dat is goed voor mensen."

VOLLEDIGE TEKST:

Hij was al de pr-man van god, nu wil hij ook de missionaris van de Nederlandse
poëzie worden. Om dat te bereiken twittert Arie Boomsma al weken elke dag een
regel uit een gedicht naar zijn vijfduizend volgers. Bij onze afspraak wacht hij
me zwaaiend met zijn telefoon op. ,,Ik krijg heel veel reacties op het gedicht
dat ik vanochtend twitterde: over hulp bij zelfdoding, door Marc van Biezen.
Mensen protesteren! Ze vinden het smakeloos! Ze vinden het geen poëzie! Vijf
unfollowers. Maar ook twintig nieuwe followers en mensen die het wel erg
waarderen en het gedicht retweeten."

Voor dit soort reuring twittert de 37-jarige domineeszoon met de tatoeages
voorproefjes uit zijn morgen te verschijnen Met dat hoofd gebeurt nog eens wat.,
zijn keuze uit de Nederlandse poëzie. ,,Twitter leent zich goed voor poëzie,"
zegt Boomsma. ,,Een kort gedicht kan soms helemaal in 140 tekens."

Veel volgers laten weten of ze een gedicht wel of juist niet snappen. De
onbegrijpelijkheid van veel poëzie verdeelt lezers. ,,Als ik zelf lees gaat het
me er niet om een bewering in het gedicht te kraken. Ik stel me de vraag wat er
met me gebeurt als ik een gedicht lees. Vind ik het mooi, vind ik bepaalde
zinnen mooi?" Dat lezers zoeken naar houvast en betekenis valt niet te
veranderen, denkt hij. ,,Ook in andere lectuur zoeken mensen de makkelijke
emotie: bij thrillerschrijvers, Kluun. Het is eenvoudig, maar raakt wel."

Hij geeft het meteen toe: hij is een man met een missie. De opdacht aan zichzelf
is het ware geloof van de poëzie onder het volk te verspreiden. ,,Zo'n Marc van
Biezen schrijft heel slim en toegankelijk. Als je dat leuk vindt, waardeer je
misschien andere dichters in de bundel ook."

De religieuze tv-presentator met zijn fascinatie voor het mannelijk lichaam en
tatoeages heeft de schijn tegen. Waarom moet iemand als hij een bloemlezing
gedichten samenstellen? ,,Ik ben gevraagd door Job Lisman van uitgeverij
Prometheus. Hij zag een liefhebber in me. En hij besefte dat ik een breed
publiek kan trekken."

Dat is geen gekke gedachte. Als jurylid bij het NK Poetry Slam leverde hij
verstandige kritiek. Ook droeg hij er zelf schitterend 'Rei van Brabantse
vrouwen' van Jan Emmens voor. Hij liet het publiek op de maat meeklappen op
rijke klankregels als 'Barende, barende/ bolrond rondwarende/ tot met de jaren/
de schoonheid verging'. De rol van evangelist van een naar de obscuriteit
verdreven genre ligt hem. ,,Ik wil nieuwe mensen met poëzie in aanraking
brengen."

Zijn aanvankelijke aarzeling om de bloemlezing te maken, betrof het sektarische
van de poëziewereld. ,,Net christenen die alleen met elkaar bezig zijn, met
regeltjes en elkaar op de vingers tikken. De meeste discussies zijn klein en
niet constructief." Hij was bevreesd dat dichters zouden weigeren een gedicht af
te staan, ,,aan iemand als ik. En ik dacht: accepteert de potentiële lezer mij
als bloemlezer? Ook de onzekerheid of ik wel genoeg wist, knaagde aan me."

Na een jaar veel lezen, kwam Boomsma tot een spannende bloemlezing, waarin Nico
Dijkshoorn en Gerrit Achterberg zij aan zij staan. Ruim tweehonderd dichters
staan er in, met één gedicht per persoon. Bij veel bloemlezingen geldt: hoe meer
gedichten, hoe belangrijker de dichter. Dat wil Boomsma niet. ,,Ik stel samen
vanuit liefhebberij, niet vanuit autoriteit. Ik wil laten zien wat er allemaal
is, wat mooi is en wat me raakt."

Het boek bevat ook jonge en onbekende dichters, twee ervan zelfs nog zonder
bundel, en oudgedienden. ,,Ik hoop dat de kenner ook denkt: Peter Simpelaar,
Gust Gils, o ja, die was ik bijna vergeten. Van de grote namen koos ik minder
bekende gedichten."

Zijn eigen voorkeur ligt bij poëzie die rijk van taal is. ,,Piet Gerbrandy, Ilja
Leonard Pfeijffer. Het gedicht van Gerbrandy begint met: 'Lesbia neem toch die
hoorn op van honing'. Dan denk ik: wauw! Zo'n regel zit dagen in mijn hoofd.
Maar mijn stemming kan een grote rol spelen. Een gedicht van Hanny Michaelis
bijvoorbeeld, over een eenzame met een onbeantwoorde liefde, kan me enorm
aanspreken als ik me ook zo voel."

De media zijn zeer geïnteresseerd in zijn verhaal. Van De wereld draait door tot
zenders als Radio 538, Veronica en FunX en bladen als de Grazia en Elegance
willen ze met hem praten over poëzie. Maar waarom zou het grote publiek poëzie
moeten lezen? Wat zeggen gedichten hem? ,,De dingen die mij het diepst raken" -
hij duwt met een vuist op de plek van zijn hart - ,,worden verwoord op een
manier die ik nooit bedacht zou hebben" - hij legt zijn hand op zijn hoofd. ,,En
soms word ik meegenomen vanuit een herkenbaar beeld naar een nieuw beeld, en dan
kunnen mijn opvattingen aan het schuiven slaan."

Hij geeft 'Heet van de naald' als voorbeeld, een gedicht van Max de Jong dat hij
koos. Het bevat de strofe: 'zij was werkelijk uniek/ dat kan toch ook/
mathematisch gedacht/ moet één de beste zijn'.  Boomsma: ,,Het gaat over
verliefd zijn en toch alles verkeerd doen in een relatie. Een herkenbare emotie,
maar zo verwoord dat ik denk: ja, zo kun je er ook naar kijken."

Andersom werkt het ook. ,,Max Dendermonde schrijft: 'Heeft god de geur van oude,
natte geiten?' Dat maakt me boos, maar  hij stelt wel een goede vraag: hoe kan
ik op deze 'helse wereld' in god geloven? Zo helpt poëzie mij, en ik hoop de
lezer, te reflecteren."

Zijn liefde voor de poëzie heeft hij van zijn moeder, die veel las, ,,Vasalis en
de generatie daarvoor." Nadat Boomsma in 2001 terug kwam uit de VS, waar hij
basketbalde, begon hij de bundels die zijn moeder bezat te lezen. ,,Ik werkte
tweeënhalf jaar in de horeca en overdag las ik hardop poëzie, om mijn
taalbeheersing en uitspraak te oefenen, en mijn presentatie."

Hij is er van overtuigd dat je iets hebt aan poëzie lezen: ,,Je gevoel voor taal
en formuleren, de kleine voldoening van het lezen, je leert nadenken over
andermans gedachten, en je bent bezig met esthetiek. Dat is goed voor de mens.
Dat elitaire heeft het ook, maar voor Henk en Ingrid is er een genre in de
Nederlandse poëzie."

Wat moet Henk lezen? ,,Mickey Walvisch, 'Alcoholist'." Gaan we Henk verheffen én
beledigen tegelijk? Boomsma lacht. ,,Dan koppel ik Henk voor het gemak aan een
volks milieu." Het gaat zo: 'Ontwaakt met smaak van zieke muizen,/ Duizelt naar
de plee,/ Staat pissend gisteren te resumeren'. Boomsma: ,,Oei, oei, resumeren."
Hij herhaalt het woord en legt voor de grap de klemtoon verkeerd: ,,Rezúmeren."

Is hij liefhebber genoeg om een gedicht op zijn lijf te laten tatoeëren? ,,Nog
niet. Ik heb het laatst wel overwogen. Een kwatrijn T.S. Eliot. Begint met 'We
shall not cease from exploration'. Ik ben er nog niet uit. Dan moet het wel heel
goed zijn he."

Arie Boomsma: 'Met dat hoofd gebeurt nog eens wat. Een persoonlijke keuze uit de
Nederlandse poëzie.' Uitg. Prometheus.

Wat moet Henk (van Ingrid) lezen? ,,'De alcoholist' van Mickey Walvisch"

LOAD-DATE: April 14, 2011

LANGUAGE: DUTCH; NEDERLANDS

GRAPHIC: 'Twitter leent zich goed voor poëzie': Arie Boomsma
Foto Bram Budel

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              172 of 200 DOCUMENTS



                                NRC Handelsblad

                             11 april 2011 maandag

Beheerste bestuurders en snelle twitteraars;
Zap

BYLINE: Hans Beerekamp

SECTION: Media

LENGTH: 466 woorden


Het viel uiteindelijk mee, het weekend van verbijstering, onbegrip en
dat-zoiets-in-Nederland-gebeuren-kan. De clichés die op televisie gebezigd
plegen te worden als zich iets schokkends voordoet, beginnen te slijten en maken
langzaam plaats voor een meer adequate reactie.

Dat wil niet zeggen dat er niets misging in de verslaggeving van het bloedbad in
een winkelcentrum in Alphen aan den Rijn. De achilleshiel van televisie en
autoriteiten bij dramatische gebeurtenissen waar veel gewone burgers bij
aanwezig zijn, is een gebrek aan inzicht in de communicatierevolutie. Toen de
eerste cameraploegen arriveerden bij de Ridderhof, was de stroom van informatie
en desinformatie op Twitter al ruim twee uur aan het voortrazen. Ook de live
blogs van dagbladen hadden een ruime voorsprong genomen.

Een gelukkige omstandigheid bij het tijdig bevestigen of ontzenuwen van
geruchten is in dit geval dat de gemeente Alphen een ervaren bestuurder als
waarnemend burgemeester heeft, voormalig VVD-voorzitter Bas Eenhoorn. Ook de
vertegenwoordiger van het Openbaar Ministerie, Kitty Nooy, communiceert zakelijk
en goed. Alleen korpschef Jan Stikvoort maakte een blunder, door op zondagmiddag
te waarschuwen dat er in Alphen een burger rondliep met dezelfde voor- en
achternaam als de dader, en dat die nu geen leven meer had. Nooit gehad,
trouwens, want de meeste gebruikers van sociale media zagen direct dat het ging
om een vals Twitter-account  op een in korte tijd beroemd geworden naam.

De achternaam  van de suïcidale moordenaar zong zo  vliegensvlug rond dat NOS en
RTL maar besloten zich daarbij aan te sluiten. Alleen het Belgische
televisiejournaal en sommige kranten  hielden het op Tristan van der V.

Het grootste nadeel van het massaal rondpompen van een volledige achternaam is
dat het heel vervelend kan worden voor de familieleden, over wie op het web veel
informatie valt te vinden.

Aan de positieve kant staan geslaagde pogingen om de nationale hysterie te
dempen. De avondprogrammering van de televisie liep gewoon door en de herdenking
op zondagavond, nodig om de bewoners een ritueel te schenken, ontsteeg door een
waardig en ingehouden optreden van de burgemeester en premier Rutte het obligate
waxinelichtjes- en teddyberengehalte.

Enkele experts gaven zinnige commentaren, zonder  al te veel te speculeren over
dit specifieke geval. Zelfmoorddeskundige René Diekstra riep in Brandpunt (KRO)
op om onthechte jongens met haat tegen de wereld in de gaten te houden. Eelco
Dykstra, voormalig hoogleraar crisisbeheersing, legde in Nieuwsuur (NTR) uit dat
dit geen ramp was, maar een schietincident. Op Radio1 voegde hij er een advies
aan toe voor ministers: spreek geen verbazing uit dat dit in Nederland mogelijk
is, maar zeg liever dat het altijd gebeuren kan en bereid het publiek erop voor.

LOAD-DATE: April 11, 2011

LANGUAGE: DUTCH; NEDERLANDS

GRAPHIC: Premier Mark Rutte en burgemeester Bas Eenhoorn.

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              173 of 200 DOCUMENTS



                                NRC Handelsblad

                             9 april 2011 zaterdag

Feiten, feiten...  Wie maalt er nog om feiten?

BYLINE: Dick Houtman, Peter Achterberg en Stef Aupers

SECTION: Opinie & Debat; Blz. 46

LENGTH: 2134 woorden

SAMENVATTING

In de jaren zestig van de vorige eeuw wees links soms de werkelijkheid af: die
deugde niet. Tegenwoordig is het idee dat de werkelijkheid er niet toe doet nog
veel algemener. Ook de wetenschap heeft afgedaan.

VOLLEDIGE TEKST:

Allen werkzaam aan het Centre for Rotterdam Cultural Sociology (CROCUS) van de
Erasmus Universiteit Rotterdam.

De aantrekkingskracht van Wilders, aldus Rob Wijnberg in deze krant van 9 maart,
schuilt in de manier waarop hij zijn politieke verhaal illustreert aan de hand
van alles wat zich daarvoor leent: ,,Zie je wel: het is gewoon een rotzooitje in
dit land en dat is de schuld van die zelfgenoegzame linkse elites, die alle
machtsposities hebben gemonopoliseerd, elkaar in de vorm van baantjes en
subsidies voor linkse hobby's de bal toespelen, en verder de boel gewoon de boel
laten."

Dat deze aanpak Wilders geen windeieren legt, demonstreert dat het
postmodernisme niet passé is, zoals wel wordt beweerd, maar juist buiten de
academie gemeengoed aan het worden is. Met haar onveiligheid, justitieel
proceduralisme en bureaucratische stroperigheid doet de werkelijkheid er niet
zoveel meer toe, want zij is toch slecht, moet op de schop en levert nog slechts
illustraties van hoe erg het inmiddels geworden is. ,,Het moet niet veel gekker
worden" - je hoort het Wilders zeggen.

Deze afkeer van de werkelijkheid heeft zijn historische wortels opmerkelijk
genoeg in de linkse tegencultuur van de jaren zestig van de vorige eeuw. Die
bonte verzameling van fanatieke politieke activisten, ludieke culturele
anarchisten en dromerige spirituele zoekers was het immers over één ding roerend
eens: de werkelijkheid deugde niet. De droom van de Verlichting was ontaard in
de nachtmerrie van de technocratie met zijn kille amorele rationaliteit, zijn
onpersoonlijke bureaucratische regels en zijn vervreemdende rollen. Over het
morele gehalte van 'Het Systeem' maakte men zich geen illusies, want men wist
donders goed dat het staatsapparaat en de grote bedrijven er alle belang bij
hadden om mensen te laten geloven dat zij gelukkig waren en in een vrije
samenleving leefden. Maar wie wat kritischer was en wat beter keek, ontdekte al
snel dat reclame en massamedia zelfs de diepste wensen en verlangens van mensen
manipuleerden en dat wat op 'echte' tolerantie leek in feite slechts
'repressieve' tolerantie was. Deze tegenculturele systeemparanoia bereikte een
hoogtepunt in het werk van de Duitse sociologen Max Horkheimer (1895-1973) en
Theodor Adorno (1903-1969), waarin de cultuurindustrie werd ontmaskerd als een
manier om de massa's dom en tevreden te houden.

Ontsnappen aan die nare, slechte en vervreemdende werkelijkheid werd de grote
obsessie van de tegencultuur. LSD-gebruikers, Zen-Boeddhisten en spirituele
hippies zochten vrijheid in de diepere lagen van hun bewustzijn en omarmden
daarmee hun eigen binnenwereld als ontsnappingsroute. In dit klimaat werd de
'oude' Marx, die van de ontwikkelingswetten van het kapitaal en de onontkoombare
socialistische revolutie, vervangen door de 'jonge', die van de kritiek op het
tot vervreemding en onvrijheid leidende kapitalisme. Kleinschalige
gemeenschappen en communes in landelijke omgevingen beloofden een ontsnapping
uit de kille werkelijkheid van de moderne urbane centra en de verleidelijke
magisch- mythische werelden van de fantasy fictie oefenden een ongekende
aantrekkingskracht uit. Met zijn betoverende fantasiewereld Middle Earth werd
Tolkiens Lord of the Rings op afstand het favoriete boek van de
hippiegemeenschap.

Werd de onvrede over de maatschappelijke werkelijkheid destijds nog belichaamd
door hoogopgeleide linkse jongeren, inmiddels wordt zij veel breder gedragen.
Naast het electorale succes van Wilders en zijn PVV vormt het gestaag oprukkende
complotdenken hiervoor het beste bewijs. Te denken valt aan de speculaties over
de betrokkenheid van de Amerikaanse overheid bij de aanslagen van 9/11; het
duistere spel dat overheid, wetenschap en medische industrie speelden bij de
vaccinatiecampagne tegen de Mexicaanse griep; en het malafide samenspel van
binnen- en buitenlandse krachten, gericht op de islamisering van Europa - de
transformatie van Europa tot Eurabia. Wie de moeite neemt om de feiten eens
kritisch tegen het licht te houden, zo beweren deze complottheorieën die de
systeemparanoia van de jaren zestig bijna doen verbleken, kan constateren dat
het allemaal nog erger is dan velen al vermoeden.

Veelzeggend is dat het complotdenken niet langer beperkt blijft tot de al
eeuwenlang bestaande 'veilige paranoia', waarin het kwaad (de joden, de
vrijmetselaars, de communisten) nog aanwijs- en lokaliseerbaar was, en dus met
een beetje goede wil nog wel buiten de deur te houden. Inmiddels is steeds vaker
sprake van 'onveilige paranoia'  waarin het kwaad amorf en ongrijpbaar is
geworden en zich schuilhoudt in onontwarbare netwerken waarvan zelfs de
wetenschap en de eigen overheid deel zijn gaan uitmaken (Peter Knight,
Conspiracy Culture: From Kennedy to the X-files, 2000). Deze obsessie met
complotten en samenzweringen wordt bevestigd in de populaire cultuur, waar
paranoïde verhalen over de betrokkenheid van de Amerikaanse regering bij de
moord op president Kennedy, films als The Matrix en The Truman Show, tv-series
als de X-Files en 24 en boeken als Dan Browns The Da Vinci Code op grote
belangstelling mogen rekenen. De werkelijkheid deugt niet meer en het is
wantrouwen en paranoia wat de klok slaat: 'Trust no one' en 'Nothing is what it
seems', zoals de X-Files leren.

Het verlangen naar ontsnapping uit de nare alledaagse werkelijkheid is dan ook
sterker dan ooit. De cultuurindustrie spuwt aan de lopende band imaginaire
fantasiewerelden uit, die gretig aftrek vinden bij het grote publiek (denk aan
Charmed, Buffy the Vampire Slayer, Harry Potter, The Chronicles of Narnia en,
uiteraard, Peter Jackson's verfilming van Lord of the Rings). De populariteit
van online computer games als Dark Age of Camelot, Everquest en World of
Warcraft, allemaal gebaseerd op het fantasy genre, is eveneens een teken aan de
wand. Honderdduizenden Nederlanders spelen inmiddels heroïsche rollen als
magiërs, elfen of krijgers in deze interactieve virtuele spelwerelden. Zij geven
daarmee gestalte aan een tweede leven in een andere werkelijkheid en halen hun
schouders op wanneer hun wordt gevraagd hoe 'echt' deze 'hyperrealiteiten',
zoals de postmoderne Franse socioloog en filosoof Jean Baudrillard (1929-2007)
ze noemt, eigenlijk zijn. Het kan hen niet zoveel schelen, want aantrekkelijker
dan de 'echte' werkelijkheid zijn ze sowieso.

De ogen sluiten voor onwelgevallige feiten, de vingers in de oren steken en
luidkeels 'tralala' zingen, is in de politiek op zichzelf  niets nieuws. Dat
deed bijvoorbeeld vrijwel de hele Nederlandse politiek toen Pieter Lakeman in
1999 zijn boek Binnen zonder kloppen over de kosten van de immigratie
publiceerde. De hedendaagse fact-free politics gaan echter een stap verder, want
hierin scheppen politici, bijgestaan door spindoctors, hun eigen virtuele
werkelijkheden, waardoor de echte werkelijkheid achter de aangesleepte
narratieve decorstukken verdwijnt. Wilders en de zijnen gaan hiermee het verst
door aan de hand van strategisch gekozen voorbeelden consequent en onophoudelijk
de boodschap de wereld in te pompen dat de werkelijkheid waarin Nederlanders
leven naar is, slecht is, en op voortvarende wijze op de schop moet.

De linkse partijen kunnen er nauwelijks mee uit de voeten, geworteld als zij
zijn in de Verlichtingstraditie met haar ongebreidelde geloof in de
zeggingskracht van de feiten zelf. Ze komen dan ook niet veel verder dan
mopperen over 'versimpeling van een complexe werkelijkheid' of 'onjuiste
beeldvorming'. Zo ook GroenLinks-fractieleider Jolande Sap die onlangs in deze
krant te kennen gaf dat het nu maar eens uit moest zijn met ,,de politiek van
N=1, de politiek van de observatie van de enkele waarnemer die zich niets
gelegen laat liggen aan de feiten".

Maar nu de werkelijkheid het probleem is geworden, trekt men met een beroep op
de feiten geen volle zalen meer. Men kan Wilders  verwijten dat internationale
verdragen de door hem bepleite maatregelen in de weg staan, maar dat werkt
slechts averechts, want bevestigt alleen maar zijn stelling dat de werkelijkheid
niet deugt. En omdat empirische waarnemingen logischerwijze nu eenmaal nooit
politieke standpunten kunnen legitimeren, maakt ook het argument geen indruk dat
in Nederland moslima's in boerka's en rechters met hoofddoekjes nauwelijks
voorkomen. Al wat links aan feiten inbrengt, kan aldus zonder grote problemen
worden opgevoerd als bewijs voor Wilders' verhaal dat 'Henk en Ingrid' niet
serieus worden genomen en door hun eigen overheid van hun land en hun identiteit
zijn beroofd.

Daarmee lijkt de wetenschap, die grote moderne feitenmachine, in het tijdperk
van de fact-free politics zijn langste tijd als politieke legitimatiebron te
hebben gehad. Een discussie in de Tweede Kamer tussen Richard de Mos (PVV) en
Diederik Samson (PvdA) over de opwarming van de aarde (voor de liefhebbers te
vinden op YouTube) biedt hiervan het meest treffende voorbeeld. Samson legt De
Mos een hypothetische situatie voor: ,,De heer De Mos is een buschauffeur van
een bus met twintig wetenschappers erin. Hij rijdt 's nachts op een onverlichte
weg de dichte mist in. Negentien van de wetenschappers hebben aan hun modellen
afgemeten dat er over 500 meter een scherpe bocht naar rechts volgt. Eén
wetenschapper zegt: 'Die bocht komt niet, de weg gaat rechtdoor. U kunt gewoon
vol gas blijven geven!' Wat doet de heer De Mos op zo'n moment als
buschauffeur?" De Mos aarzelt geen moment: ,,Ja, de heer De Mos rijdt altijd
vrolijk verder." Het is alsof we weer terug zijn bij de sociale en politieke
wetenschappen van de jaren zestig en zeventig: de verbeelding moet aan de macht,
dus als de gedroomde werkelijkheid niet strookt met de feiten, dan is dat jammer
voor de feiten.

Het gaat in de politiek niet langer om de feiten, maar om de manier waarop ze
met behulp van het eigen politieke verhaal worden geselecteerd en hierin
vervolgens cultureel en retorisch worden verpakt - het gaat om framing zoals
taalwatcher Jan Kuitenbrouwer terecht vaststelt. Zo is het helemaal niet handig
om de Betuwelijn de Betuwelijn te noemen als je er een voorstander van bent,
want dat klinkt te veel als de meedogenloze vernietiging van een zachte roze
bloesemdeken in een oneindig en oer-Hollands laagland, waardoor traag brede
rivieren gaan. Evenmin is het voor voorstanders  handig om de Europese grondwet
de Europese grondwet te noemen, want dat wekt de suggestie van een overdracht
van de Nederlandse soevereiniteit aan Europa. ,,Misschien klopt het niet
helemaal wat Wilders zegt, maar het is wel waar", zo verwoordde onlangs een
PVV-sympathisant op even onbeholpen als treffende wijze het gegeven dat de
werkelijkheid er in de hedendaagse fact-free politics niet zoveel meer toe doet.

Het culturele onbehagen over de werkelijkheid verklaart, meer dan al het andere,
de diepe crisis waarin de PvdA is beland. Als politieke erfgenaam van de
Verlichting houdt zij vast aan de overtuiging dat zij haar politieke verhalen
kan rechtvaardigen met een beroep op onweerlegbare feiten en dús op de
werkelijkheid zelf. Nu die werkelijkheid tot probleem is uitgeroepen, is die
logica contraproductief geworden. De VVD, evenzeer een loot aan de stam van de
Verlichting, heeft hier veel minder last van, want nu zoveel kiezers de
werkelijkheid als een hinderlijke sta-in-de-weg zijn gaan ervaren, gaat het
verhaal dat individuen alle ruimte moeten krijgen er juist in als koek. In dit
klimaat kon de pragmatische bestuurlijke consensuszoeker Job Cohen uitgroeien
tot een politicus die net zoveel verdeeldheid en polarisatie oproept als Geert
Wilders zelf en kon 'thee drinken' de nieuwe betekenis krijgen van
lamlendigheid, de boel de boel laten en het verkwanselen van onvervreemdbare
principes.

Nu de werkelijkheid het probleem is geworden, wordt om het met Max Weber te
zeggen de weg naar electoraal succes niet langer geplaveid door een dergelijke
bestuurlijke Verantwortungsethik, maar juist door een compromisloze
Gesinnungsethik, waarin onverzettelijk wordt vastgehouden aan de eigen
overtuigingen en principes. Of, om bijna hetzelfde met Karl Mannheim te zeggen:
in hun verlangen naar een betere werkelijkheid vallen hedendaagse kiezers als
een blok voor de politieke verlossingsleer van de Utopie, terwijl politici die
de verdenking op zich laden een Ideologie te propageren, gericht op de
legitimering, instandhouding en conservering van de bestaande werkelijkheid,
onontkoombaar aan het kortste eind trekken.

Niet alleen Wilders, ook veel politici scheppen hun eigen virtuele werkelijkheid

Dé reden van de crisis van de PvdA is het  culturele onbehagen over de
werkelijkheid

LOAD-DATE: April 14, 2011

LANGUAGE: DUTCH; NEDERLANDS

GRAPHIC: Foto Warner Bros / The Kobal Collection

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              174 of 200 DOCUMENTS



                                NRC Handelsblad

                             2 april 2011 zaterdag

Ik ben blij dat de   mijn portefeuille  islam niet is

BYLINE: Barbara Rijlaarsdam

SECTION: Zaterdag & Zondag

LENGTH: 2548 woorden

SAMENVATTING

Lilian Helder stond op de derde plek van de PVV-lijst voor de Tweede Kamer.
Direct na fractieleider Wilders en zijn plaatsvervanger Fleur Agema. Sinds
vorige week staat ze op internet bekend als 'PVV-miep' die niks snapt van
statistiek. 'Daar heb ik van geleerd.'

VOLLEDIGE TEKST:

Toen ik op mijn vorige kantoor vertelde dat ik op de PVV had gestemd, brak de
pleuris uit." Dagenlang werd ze zowat genegeerd door haar collega's, zegt Lilian
Helder. ,,Terwijl ze niet eens de moeite hadden genomen het verkiezingsprogramma
door te lezen. 'Van zo'n partij hoef ik dat niet te lezen', zeiden ze. Bij zo'n
arrogante houding gaat er bij mij een knop om. Ik dacht: als het zo erg is, dan
zet ik door."

Inmiddels zit ze ruim negen maanden voor de PVV in de Tweede Kamer, waar ze de
voor haar partij zo belangrijke justitieportefeuille beheert. De advocate uit
Venlo kwam vorig jaar vanuit het niets op de derde plek van de kandidatenlijst,
direct na partijleider Geert Wilders en vicefractievoorzitter Fleur Agema. Ook
tot haar eigen verbazing. ,,Ik wist wel dat ik het goed deed in het klasje, maar
dit  Toen ik werd gebeld, liet ik bijna de telefoon uit m'n handen vallen. 's
Nachts deed ik geen oog dicht. Ik kon alleen maar aan de vergaderzaal van de
Tweede Kamer denken. Ik had van tevoren naar die taartpunt zitten kijken, me
afgevraagd waar ik zou komen te zitten. En ineens zat ik op de tweede rij, pal
achter Geert."

Lilian Helder (1973) is een tengere vrouw met een spits gezicht en een serieuze
blik. Onberispelijk gekleed: blouse, colbertje, strakke broek, hooggehakte
laarzen tot boven de knie. Tijdens debatten in de Kamer verlaagt ze opzettelijk
haar stem - ,,dat vind ik mooier, anders ben je zo'n hijgend hert" - en hamert
ze monotoon op haar belangrijkste thema's: het drastisch wijzigen van het
tbs-stelsel, invoering van minimumstraffen, een einde aan de benoeming voor het
leven van rechters. Als ze wordt aangevallen - en dat gebeurt nogal eens -
spreekt ze over zichzelf in de derde persoon: ,,Daar gaat mevrouw Helder zeker
antwoord op geven."

Sinds vorige week circuleert op internet een filmpje van haar met de titel:
'PVV-miep snapt statistiek niet.' Daarin legt ze omslachtig uit waarom ze weinig
waarde hecht aan een onderzoek naar het verschil in recidive na een taak- of
celstraf. ,,Persoon A is niet persoon B." Wie een boodschap te simpel wil maken,
komt al snel zélf simpel over, ontdekte Helder. ,,Daar heb ik van geleerd."

Als collega-Kamerleden aan het woord zijn, pent ze driftig mee. De vele
memoblaadjes tussen haar stukken verraden hoe secuur ze zich voorbereidt.
Tijdens juridisch ingewikkelde debatten ligt een wetboek voor haar op tafel.
Zelden zie je haar spontaan lachen, hoogstens verschijnt zo nu en dan een
gereserveerd glimlachje op haar gezicht.

Maar buiten debatten is het ingetogen Kamerlid een volslagen ander mens. In soms
urenlange gesprekken op haar werkkamer toont ze zich een goedlachse flapuit die
aan een stuk door ratelt. Over haar passie voor paarden en honden, over haar
tijd als advocate en over het Wildersproces waar ze, ditmaal zonder toga, pal
achter haar partijleider zit.

Waarom zit u eigenlijk beneden in de zaal en niet, net als uw fractiegenoten, op
de tribune?

,,Omdat ik advocaat ben geweest."

U wilt er graag bovenop zitten?

,,De eerste dag van het proces zat ik  op de publieke tribune. Maar er gebeurde
van alles in die zaal... Zoals met die rechter. Als een idioot zat ik te sms'en
met de beleidsmedewerker van Geert. Dat schoot niet op. Ik wilde liever beneden
zitten, dat overlegt makkelijker. Geert wilde ook graag dat ik achter hem kwam
zitten, dus hij heeft dat aan advocaat Bram Moszkowicz doorgegeven en die vond
het prima. Maar het voelt wel raar. Deze zaak hoort niet voor de rechter. Alle
kosten, de tijd en energie die er in worden gestoken. Jeetje, zijn we zo laag
gezonken? Dan ben ik blij dat ik me bij de PVV heb aangesloten."

Ook wel eens spijt?

,,Tja, soms is het even wat minder leuk. Zoals in die periode dat allerlei
PVV'ers in opspraak kwamen. Op dat moment was ik echt teleurgesteld in sommige
collega's. Iedereen werkt zich een slag in de rondte, je krijgt prachtige
carrièrekansen. En dan houd jij je mond over een veroordeling? Denk je alleen
aan jezelf? Gatverdamme! Het kostte me moeite om ze collega's te noemen."

Waarom bent u eigenlijk de politiek ingegaan?

,,Ik vond dat het anders moest. Ik stoorde me aan politici die veel praten en
niks zeggen. Als advocate ging ik eens naar een debat in de Tweede Kamer. Zat ik
met mijn kladblokje op de tribune te turven hoe vaak er 'ja' en 'nee' gezegd
werd. Nou, niet één keer. Van debatten met Hirsch Ballin [de voormalige
CDA-minister van Justitie, red.] kreeg ik jeuk en rode vlekken. Hij geeft gewoon
geen antwoord."

Even is ze stil. Dan, stellig: ,,Hirsch Ballin vind ik nou echt zo'n regent voor
wie ik de politiek in ben gegaan.  Donner is ook zo'n
weet-je-wel-wie-ik-bentype. Daar heb ik een hekel aan. Geert spreekt tenminste
klare taal. De VVD ook, maar de PVV komt meer op voor de gewone man, die door de
elite als 'volks' wordt weggezet."

Het belangrijkste agendapunt van de PVV is het tegengaan van de 'islamisering'
van Nederland. Is dat ook uw doel?

,,Het islamstandpunt was voor mij geen reden om me aan te sluiten bij de PVV. Ik
wist dat de islam voor problemen zorgde, Frits Bolkestein en Pim Fortuyn hadden
mijn interesse op dat punt gewekt. Maar ik heb het geluk dat ik in een goede
wijk ben grootgebracht en ik er privé weinig last van had. Kijk, als advocaat
zag ik vaker een Mohammed dan een Kees in de rechtszaal. En ook toen ik, van
mijn 15ste tot mijn 22ste,  in de weekenden bij McDonald's werkte, zag ik dat
het in de regel Turken en Marokkanen waren die voor overlast zorgden.
Opstootjes, scheldpartijen, drugsoverlast. Altijd de rietjes in de bakjes bij de
kassa jatten. En als mijn vader mij kwam ophalen, kon hij beter niet te lang
voor de deur blijven wachten, dan riskeerde hij een deuk in zijn auto. Maar dat
is niet de reden voor mijn keuze voor de PVV."

Even checken: u onderschrijft wel het islamstandpunt van Wilders?

,,Met de lijn die Geert heeft uitgezet, ben ik het helemaal eens. Met zijn
teksten ook. Maar ik ben blij dat ik ze niet hoef uit te spreken. Ik ben blij
dat de islam mijn portefeuille niet is. Ik vind dat je zo'n verhaal uit je
persoonlijke beleving moet kunnen onderbouwen en dat kan ik niet. Maar ik heb
niks ontdekt waarvan ik dacht: dat is te kras."

Toch klinkt het vreemd als u zegt blij te zijn dat u de islamteksten niet hoeft
uit te spreken.

,,Dat zijn teksten voor Geert. Om je op dit onderwerp te profileren moet je er
vierkant achter staan. Daar moet je echt gevoel bij hebben. Ik zou dan liever
woordvoerder zijn op het gebied van, bijvoorbeeld, paarden. Dat komt vanuit mijn
diepste beleving."

Lilian Helder groeide op in Venlo, als enig kind in een katholiek gezin. Haar
moeder was huisvrouw, haar vader werkte bij de Provinciale Limburgse
Elektriciteits-Maatschappij, de voorloper van Essent. Voor wat extra inkomsten
plukte hij 's ochtends voor hij naar kantoor ging tomaten bij de boer. ,,Ik ben
nooit iets tekortgekomen, maar ik wist  waar het geld vandaan kwam. Ons pap
werkte  hard en ons mam was zuinig."

Van kinds af aan had Helder maar één wens: paardrijden. Op haar vijfde namen
haar ouders haar mee naar de manege om haar aan te melden voor rijlessen. ,,Maar
ik was zó klein dat ze zeiden: kom maar terug als ze wat groter is. Ik was
ontroostbaar. Twee jaar later was ik nog zo'n iel meiske, maar daar zat ik, op
de grootste pony die er op de manege rondliep. In mijn rijlaarzen zes paar
kousen, mijn cap opgevuld met kranten." Ze giert het uit: ,,Geen gezicht
natuurlijk."

Op haar 23ste had ze genoeg gespaard voor een eigen paard, Maara. Toen het dier
anderhalf jaar later werd afgekeurd, kocht Helder een springpaard. ,,Maar die
gaf kopstoten terwijl ik op hem zat. Tok, dan vloog dat hoofd naar achter. Zat
ik weer bij de eerste hulp. Neus de verkeerde kant op, lip gescheurd."

Later ging Helder dressuurwedstrijden rijden met het paard van een bevriend
echtpaar.  ,,Ik reed op doordeweekse avonden van zeven tot tien uur. Zaterdags
was ik de hele dag bezig. Rijden, poetsen en vlechtjes maken. En op zondag de
concoursen."

Op haar dertigste liet Helder de paardenwereld achter zich. Een rigoureus
besluit, na een verschil van mening met de eigenaren van het paard waarop ze
reed. Ze besefte dat ze over de rand was gegaan. ,,Ik was meer met mijn hoofd
bij de paarden dan bij de advocatuur."

Tien jaar werkte Helder bij  advocatenkantoren in Venray, Venlo, Deurne en
Eindhoven. Ze hield zich bezig met letselschadezaken, personen- en familierecht,
bestuursrecht en een enkele keer met strafrecht. ,,Echtscheidingen vond ik
verschrikkelijk. Die toestanden voor de rechter: 'Ja maar jíj lag met een ander
te krikken.' Je zit bij de rechter, dacht ik dan, niet bij de psychiater."

Een van haar bekendste zaken was die van imam Kariman. Volgens Wilders moest de
imam van de Anwar-e-Medina-moskee in Eindhoven direct het land worden uitgezet.
Als advocate van het Eindhovense kantoor Houben & Van Dijck stond Helder twee
van zijn volgelingen bij.  Ze had net haar eerste PVV-klasje achter de rug toen
de zaak binnenkwam, vertelt ze. ,,Die blonde vriend van jou heeft er Kamervragen
over gesteld", zeiden mijn collega's. Later heb ik Geert ge-sms't, dat ik die
zaak deed. 'Veel succes', stuurde hij terug."

De imam en vier volgelingen was een moskeeverbod opgelegd. ,,Dat sloeg nergens
op. Dit waren keurige moslims. Die imam keek zelfs naar Ik hou van Holland. Mijn
cliënten betaalden netjes hun rekeningen, spraken bijzonder goed Nederlands en
hadden een baan. Ik moet wel zeggen dat het Surinaamse moslims waren, die zijn
heel anders. De bestuursleden van die moskee, die dat verbod hadden opgelegd,
spraken geen woord Nederlands. Daar heb ik me zo aan gestoord. Zij vonden dat
onze cliënten maar naar een andere moskee moesten gaan. Ik heb meteen bezwaar
gemaakt. Daar werd Arabisch gesproken, maar  Surinaamse moslims spreken dat
niet. In zo'n geval moet je óók aan de vrijheid van godsdienst denken. Die
rechter had er geen verstand van. Hij meende politiek correct te moeten doen,
maar hij pakte nou net de verkeerde lui."

U verdedigt de zaak met verve.

,,Ik zou hem zo weer doen. Ik ben niet voor het multiculturele ideaal, maar ik
vind het wel mooi dat we in Nederland een rechtsstaat hebben waarin mensen hun
godsdienst in vrijheid kunnen beleven. Moslims hoeven niet per se tulpen in de
woonkamer te hebben staan, op klompen te lopen en kaas te eten. Zolang ze geen
aparte positie opeisen, hebben moslims van de PVV niets te vrezen.

,,Ik ben niet zo van moskeeën. Van mij hoeven er niet meer bij. Ik vind het
fantastisch dat moslims die als gastarbeider zijn gekomen en volledig
geïntegreerd zijn, hier een shoarmatent beginnen. Maar we moeten grenzen
stellen. Geen gescheiden zwemlessen. In Nederland zijn mannen en vrouwen
gelijkwaardig. Als iemand daar anders over denkt, heeft-ie hier niks te zoeken.
Moslims zijn welkom, zolang we op straat geen last van ze hebben."

Collega's roemen Helders werkdrift. Ze werkt, gemiddeld, meer dan zestig uur per
week. Op maandagochtend rijdt ze, muziekje aan, naar Den Haag. Op Kamerdagen -
dinsdag, woensdag, donderdag - zit ze om acht uur 's ochtends op haar werkkamer.
Avondeten nuttigt ze in het Kamerrestaurant, tegen tien uur gaat ze naar haar
appartement. En op donderdagavond na de stemmingen rijdt ze terug naar Venlo,
waar ze op de koffie gaat bij haar ouders en stukken leest voor de volgende
week.

In het leven van Helder ontbreken een man en kinderen. Alhoewel, ontbreken is
niet het juiste woord. De politica heeft geen kinderwens en is evenmin op zoek
naar een partner. ,,Ik kan goed op mezelf zijn. Anders had ik hier niet gezeten.
Ik heb wel serieuze relaties gehad, hoor."

Haar vrouwelijke charmes, zegt ze lachend kan ze in Den Haag goed gebruiken.
,,Dan krijg je meer gedaan. Zoals bij Fred Teeven." Helder kan het überhaupt
beter met mannen vinden dan met vrouwen, zegt ze ongevraagd. ,,Mannen zijn
direct en recht voor hun raap. Ik ben gewoon geen vrouwvrouw. Ik ga recht op
mijn doel af. Niet zeuren. Huppakee."

Wat wilt u bereikt hebben als u de Tweede Kamer verlaat?

,,Dat weet ik niet, ik zit er net! Ik heb mezelf voor hierna geen doel gesteld.
Ik wil dat de PVV nog groter wordt. Nog meer invloed krijgt. En dat ons
programma op het terrein van veiligheid zo veel mogelijk wordt verwezenlijkt.
Verder kijk ik nu niet."

In debatten vindt u Ivo Opstelten en Fred Teeven tegenover u. Twee liberalen op
Veiligheid en Justitie, is dat lastig voor een PVV'er?

,,Ik vind het juist een uitdaging om over Ivo en Fred heen te gaan. Zij moeten
natuurlijk steeds rekening houden met hun fractie. De PVV is van law and order,
ik hoef nooit te vragen of iets te hard is. Ik kan Ivo en Fred dus altijd rechts
inhalen en zal dat ook zeker doen. Het is mijn rol de verschillen tussen de PVV
en de VVD te benadrukken, zeker omdat zij ook harde taal gebruiken. Ik kijk wat
Fred heeft gezegd - of liever: wat hij niet heeft gezegd - en ga dan net iets
verder."

,,Soms gaat Fred met mijn voorstellen aan de haal. Laatst, met levenslang
toezicht op uitbehandelde pedoseksuelen. Mijn idee, maar dat zet Teeven
natuurlijk niet in zijn brief. Politiek is hij heel handig."

Had u liever dat de PVV in het kabinet was gestapt in plaats van de
VVD-CDA-coalitie te gedogen?

,,Ik had het Geert wel gegund om vicepremier te worden. Maar praktisch is dit de
beste oplossing. We zijn met vijftien nieuwe Kamerleden en hebben alle hulp
nodig. We kunnen Geert nog niet missen in de Kamer."

Als er morgen nieuwe verkiezingen zijn, wilt u dan de Kamer weer in?

,,Daar zou ik oprecht over na moeten denken, hoe leuk ik het hier ook vind. In
de advocatuur had ik mijn eigen dossiers, mijn eigen verantwoordelijkheid. Als
iets misging, was het alleen en volledig mijn schuld. Hier ben ik onderdeel van
de PVV. Wat met collega's Lucassen, Van Bemmel en Sharpe gebeurde, dat raakte
mij ook.

,,Ik zou nooit tussentijds vertrekken. Maar als er verkiezingen zijn en iemand
biedt me een baan aan bij een groot advocatenkantoor, waar ik strafrecht kan
doen, ga ik diep nadenken. Ik heb geen doel waar ik over tien jaar wil zijn. Ik
wil het nu leuk hebben. En als ik iets anders zou gaan doen, dan wil ik wel
hogerop. Ik ben nu eenmaal een perfectionist."

Zolang ze geen aparte positie opeisen, hebben moslims van de PVV niets te vrezen

Het beslissende moment

,,Op mijn zevende ging ik op paardrijles en vanaf dat moment heb ik gespaard
voor een eigen paard. Ik legde het grootste deel van mijn zakgeld, en later van
mijn bijverdiensten, opzij. Op mijn 23ste was het zover. Toen kocht ik Maara.
Zij kostte 4.500 gulden, het zadel 500."

Van paardenmeisje tot advocaat en politicus

1973 geboren in Venlo, op 30 mei

1985 - 1992 havo en vwo

1992 - 1997 studie Nederlands recht aan de Radboud Universiteit in Nijmegen

1997 - 2000 juridisch medewerker afdeling Milieu, gemeente Helden

2000 - 2003 beroepsopleiding advocatuur

2001 - 2002 advocaat-stagiair Van Hooft Advocaten, Venray

2002 - 2003 advocaat-stagiair Huver Advocaten, Venlo

2004 - 2007 advocaat Goorts & Coppens, Deurne

2007 - 2010 advocaat bij Houben & Van Dijck Advocaten, Eindhoven

2010 - heden Tweede Kamerlid voor de PVV

LOAD-DATE: April 1, 2011

LANGUAGE: DUTCH; NEDERLANDS

GRAPHIC: Tweede Kamerlid Lilian Helder: ,, Ik was echt teleurgesteld in sommige
collega's. Iedereen werkt zich een slag in de rondte, je krijgt prachtige
carrièrekansen. En dan houd jij je mond over een veroordeling? Denk je alleen
aan jezelf? Gatverdamme! Het kostte me moeite om ze collega's te noemen."
Foto Roger Cremers
 Verhaal

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              175 of 200 DOCUMENTS



                                NRC Handelsblad

                             29 maart 2011 dinsdag

India-Pakistan: oorlog maar ook broederschap

BYLINE: Wim Brummelman

SECTION: Sport

LENGTH: 770 woorden

SAMENVATTING

Morgen speelt India tegen Pakistan in Punjab in de halve finales van het WK
cricket. De aartsrivalen delen hun passie voor de imperiale (Britse) sport. In
beide landen is het duel gesprek van de dag.

VOLLEDIGE TEKST:

India tegen Pakistan is oorlog. Beide naties, voortgekomen uit de bloedige
boedelscheiding in 1947, zijn elkaars aartsrivalen. Ze kunnen elkaar niet
luchten of zien. Hun wederzijdse vijandsbeeld bepaalt hun buitenlandse politiek
en militaire inspanningen.

Maar India tegen Pakistan is ook broederschap en culturele lotsverbondenheid.
Waar politiek en religieuze indoctrinatie ophouden, verbindt volkssentiment
beide landen. Gemeenschappelijke passie voor een van oorsprong imperiale
(Britse) sport doet de gemoederen hoog oplopen. Bittere armoede, wrede terreur
en endemische corruptie, allemaal hoogst belangrijke zaken, maar nu even niet.
Morgen, in het Indiase deel van de regio Punjab, wordt de halve finale van het
WK cricket gespeeld: India tegen Pakistan.

,,Niemand heeft het over iets anders", mailt vriend Sahid vanuit Islamabad.
,,Alle huisvrouwen gaan 's ochtends vroeg al koken zodat iedereen 's middag
ongestoord kan kijken." Met andere woorden: dit is megagroot. Buurman schuin
achter in Delhi beaamt het, met een grijns: ,,Eigenlijk is dit de finale." Of de
winnaar van morgen komende zaterdag in de finale wint of verliest (van
Nieuw-Zeeland of Sri Lanka) doet er minder toe.

Niet alleen de gewone man raakt opgewonden. Als cricket de volksziel raakt, zijn
politici en vips er als de kippen bij zichzelf in de schijnwerpers te zetten.
Topindustriëlen, onder wie India's rijkste ondernemer Mukesh Ambani, hebben
skyboxen afgehuurd in het Punjab Cricket Association Stadium in Mohali voor hun
familie en talrijke zakenrelaties. Sommigen hebben bestuursvergaderingen gepland
in de buurt, anderen laten zich invliegen met hun privéjets - de autoriteiten
vrezen voor congestie op het vliegveld bij Chandigarh.

Maar de meeste aandacht gaat uit naar de komst van de Pakistaanse premier Syed
Yousuf Raza Gilani. Hij bekijkt de wedstrijd op uitnodiging van zijn Indiase
ambtgenoot Manmohan Singh. Singh is fervent  voorstander van politieke dialoog
met Pakistan. Maar na de aanvallen op Mumbai in 2008 werd zijn beleid van
toenadering in diskrediet gebracht. Deze keer reist ook Sonia Gandhi, de
machtige voorzitter van de Congrespartij en regisseur achter de schermen van de
Indiase regering, naar Mohali. Premier Singh heeft ruggesteun, concluderen
commentatoren.

Gilani is de eerste democratisch gekozen regeringsleider van Pakistan die een
cricketduel in India bezoekt. De militaire leiders Zia-ul Haq (1987) en Pervez
Musharraf (2005) gingen hem voor. Hun aanwezigheid leidde niet tot blijvende
verbetering van de betrekkingen. Erger: in beide gevallen verloor het Indiase
cricketteam. Pakistan heeft sowieso veel vaker gewonnen. Maar op een WK verloor
India nog nooit van Pakistan.

Voor beide landen staat, in sportief opzicht, veel op het spel. India werd
eenmaal wereldkampioen, 28 jaar geleden. Meer dan 50 procent van de 1,2 miljard
inwoners was toen nog niet geboren. Sachin Tendulkar, de 'kleine meester' van
het Indiase cricket,  was nog maar tien jaar oud. Hij heeft alles gewonnen wat
er te winnen valt, behalve het WK. Als zaterdag de finale in Mumbai wordt
gewonnen, kan hij met een gerust hart afscheid nemen van het profcricket.

Maar vlak Pakistan niet uit. Onder aanvoering van de vastberaden Shahid Afridi
toont het een saamhorigheid en vechtlust die weinigen hadden voorspeld.
Pakistan, in 1992 wereldkampioen met de legendarische Imran Khan, zou dit WK
samen met India, Bangladesh en Sri Lanka organiseren. Maar het moest afhaken na
een aanslag op Sri-Lankese cricketers in Lahore in maart 2009. Daarnaast werd
het Pakistaanse cricket in de aanloop tot het WK geconfronteerd met een
omkoopschandaal, drie internationals werden geschorst.

Nooit zag de toekomst voor het Pakistaanse cricket er zo slecht uit. Maar de
spelers zelf  hebben het doemdenken van zich afgeworpen - tot grote vreugde van
Sahid en de andere 170 miljoen inwoners. ,,Pakistan kan wonderen verrichten
tegen India", schrijft hij. Alleen een kniesoor kan de stemming nog bederven.
Zoals de Pakistaanse  minister van Binnenlandse Zaken, Rehman Malik, die de
spelers heeft gewaarschuwd zich niet te laten omkopen. Zijn opmerking heeft een
vloedgolf van kritiek uitgelokt in Pakistan. Maar aanvoerder Afridi haalt er
zijn schouders over op. Hij heeft zijn spelers opgedragen dezer dagen meteen weg
te zappen als er nieuws is op tv.

Niet alleen de gewone man raakt over cricket opgewonden, ook politici en vips

LOAD-DATE: March 29, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              176 of 200 DOCUMENTS



                                NRC Handelsblad

                             28 maart 2011 maandag

Cruijffs Barcelonismo kwam voort uit liefde én rancune;
'Verlosser' wil bij Ajax zijn succes bij Catalaanse club kopiëren

BYLINE: Koen Greven

SECTION: Sport; Blz. 26

LENGTH: 714 woorden

SAMENVATTING

Ajax en Barcelona hebben een groot deel van het succes te danken aan Johan
Cruijff. Als het minder gaat volgt automatisch de roep om 'De Verlosser'.

VOLLEDIGE TEKST:

Futbol Club Barcelona  leek in 2003 op het Ajax van 2011. Zowel sportief als
financieel zat het Catalaanse voetbalbolwerk aan de grond. De successen van
aartsrivaal Real Madrid maakten het  verval van Barça nog  pijnlijker. De roep
om  Johan Cruijff was groot. Joan Laporta, advocaat en vriend van de
Nederlander, won de voorzittersverkiezingen met glans. El Salvador keerde zo
voor de tweede  keer terug bij Barcelona. Drie jaar later won de club onder
leiding van Frank Rijkaard de Champions League.

Laporta voerde mede  op advies van Cruijff een nieuw beleid in: Barcelonismo. De
club moest  terug naar de basis, die ooit in de jaren zeventig door de
voormalige veertien zelf was gelegd. Barcelona moest staan voor artistiek en
aanvallend voetbal.  Laporta legde de nadruk op de Catalaanse identiteit.
Cruijff schoof oud-spelers als Rijkaard en Txiki Begiristain naar voren. De
ex-Ajacied werd coach en het voormalig lid van Cruijffs Dream Team  technisch
directeur.

De aanstelling van Laporta kwam grotendeels voort aan de heimwee naar Cruijff.
De socios van FC Barcelona stemden voor de voorzitter die een grote rol had in
'De Blauwe Olifant', een oppositiebeweging van supporters tegen de voormalige
voorzitters Josep Nuñez en Joan Gaspart. Deze Catalanen golden in de jaren
negentig - toen Cruijff als trainer van Barcelona de wereld veroverde - als
grote rivalen  van Nederlands beste voetballer ooit. Cruijff werd bij Barcelona
niet alleen gedreven door liefde voor zijn club, maar ook door rancune.

Laporta regeerde met strakke hand. Het aanstellen van Rijkaard kwam hem
aanvankelijk op  kritiek te staan, maar de leerling van Cruijff bleek samen met
Henk ten Cate een topduo te vormen. FC Barcelona ging onder leiding van
Begiristain op zoek naar versterkingen die pasten bij de filosofie van de club.
Terwijl Real Madrid vedetten als Zinedine Zidane, David Beckham en Ronaldo aan
zich wist te binden, winkelde FC Barcelona in een categorie daaronder.
Ronaldinho, Deco en Samuel Eto'o groeiden in Catalonië uit tot wereldsterren.

De blaugranas grepen in 2005 voor het eerst in zes jaar de landstitel. Rijkaard
was het middelpunt van een enorm volksfeest in Barcelona. In tegenstelling tot
Louis van Gaal - de laatste trainer die in 1999 het kampioenschap met Barcelona
veroverde - wist Rijkaard precies hoe hij de harten van de socios moest stelen.
Onder luid gejuich bedankte el mister de fans in het Catalaans. De taal waarin
de publieke scholen van Barcelona hun onderwijs geven. De taal die de gewone man
op straat het beste spreekt.  Maar ook de taal die Cruijff nooit onder de knie
kreeg.

Cruijff genoot op de achtergrond van het onverwacht grote succes. Maar niet
iedereen binnen  de club geloofde onvoorwaardelijk in de adviezen van Cruijff.
Vice-voorzitter  Sandro Rosell wilde de invloed van het clubicoon beperken. Hij
wilde samen met andere directieleden de macht naar zijn hand zetten.  Laporta en
Cruijff haalden de schouders op en wonnen de machtstrijd. Rosell trad af. Een
jaar later was FC Barcelona de beste club van Europa.

De selectie van Barcelona viel daarna onder Rijkaard uiteen. De Nederlander
raakte  zijn greep op de vedetten kwijt en nam in de zomer van 2008 afscheid.
Cruijff steunde de aanstelling van een andere oud-leerling: de totaal onervaren
Josep Guardiola. Onder leiding van de oud-voetballer vervolmaakte FC Barcelona
de machtsgreep. De successen waren zelfs zo overweldigend dat Laporta en Cruijff
werden overschaduwd.  Vlak voor het einde van het tijdperk Laporta werd Cruijff
vorig jaar nog tot erevoorzitter benoemd.

Cruijff leverde de onderscheiding een paar maanden later weer  in bij  Rosell,
die als nieuwe voorzitter niet op adviezen van Cruijff zat te wachten.
Begiristain werd vervangen door Andoni Zubizarreta, de oud-doelman van
Barcelona die door Cruijff in 1994 verantwoordelijk was gehouden voor een
pijnlijke 4-0 nederlaag in de finale van de Champions League tegen AC Milan.  Nu
de  vijanden van Cruijff weer aan de macht zijn bij Barcelona verlegt  'De
verlosser'  zijn aandacht naar Ajax.

Guardiola heeft zijn leermeester inmiddels overschaduwd

LOAD-DATE: March 29, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              177 of 200 DOCUMENTS



                                NRC Handelsblad

                             28 maart 2011 maandag

Dressuur is favoriet bij kakbal, springen bij stoere bink;
Overeenkomsten maar ook grote verschillen tussen ruiters, paarden  en publiek
bij dressuur- en springwedstrijden

BYLINE: Steven Verseput

SECTION: Sport; Blz. 30

LENGTH: 1200 woorden

SAMENVATTING

Dressuur en springen: twee paardensportdisciplines, twee totaal andere werelden.
Beide stonden op het programma bij Indoor Brabant. De grootste verschillen op
een rij.

VOLLEDIGE TEKST:

Het zijn twee compleet  verschillende werelden: dressuur en  springen. Het is
elegantie tegenover  spektakel, vrouwelijkheid versus  stoerheid en stilte
tegenover lawaai.  ,,Dressuur is een sport van het detail,  binnen de lijntjes
kleuren. Voor  springen heb je bravoure nodig, het is  meer macho", zegt Maarten
van der  Heijden, technisch directeur van de  Koninklijke Nederlandse Hippische
Sportfederatie (KNHS).

Dit weekeinde stonden beide disciplines op het programma bij Indoor  Brabant in
de Brabanthallen in  Den  Bosch. De verschillen tussen dressuur  en springen
zijn groot. De paarden  hebben een andere lichaamsbouw,  het prijzengeld
verschilt fors, de karakters van de ruiters wijken af en er  komt een ander
soort publiek. ,,Bij  dressuur zijn er veel kakballen, bij  springen veel stoere
binken", zegt  een 27-jarige toeschouwster, die beide onderdelen zelf beoefent.
Van der  Heijden: ,,Bij springen mag je meegillen en is het niet zo erg als er
een glas  of een tafel omvalt. Maar in de dressuur kan dat tot grote paniek
leiden."

Het zijn twee aparte culturen, zegt  Van der Heijden. Tot dertig jaar geleden
was dat anders. Ruiters deden  mee aan springen én dressuur.  Maar in de loop
der jaren zijn ze zich  gaan specialiseren. De oorzaak? Om  de top te halen moet
je kiezen voor  een van beide disciplines. En de paardensport is individueler
geworden,  vertelt Van der Heijden.  ,,Vroeger was  bijna iedereen lid van een
vereniging  en ging je samen naar de concoursen.  Je bleef daar de hele dag en
deed mee  aan verschillende disciplines. Maar  nu zijn minder mensen verbonden
aan een vereniging, waardoor ze vaker hun eigen weg kiezen."

In de afgelopen twintig jaar heeft  dressuur flink aan populariteit gewonnen in
Nederland, vooral door de prestaties van dressuuramazone Anky van Grunsven. Uit
gegevens van de KNHS blijkt dat er in  2010 in de dressuur ongeveer 500.000
officiële wedstrijdstarts waren in Nederland (alle niveaus). Bij het springen
lag dit aantal aanmerkelijk lager:  bijna 270.000 wedstrijdstarts. Ook  qua
toeschouwersaantallen loopt  dressuur momenteel voorop. ,,Twintig jaar geleden
zat er veel minder publiek bij dressuur. Nu is dressuur als  eerste
uitverkocht."

De grootste  verschillen tussen dressuur en springen:

Het publiek

De verkoper van een van de vele  kledingwinkels bij Indoor Brabant  kijkt
chagrijnig voor zich uit deze zaterdagavond. Hij zou nu omzet moeten draaien,
overal lopen mensen  rond omdat er een pauze is tussen  twee springrubrieken in.
Maar in zijn  zaak is geen klant te zien. Hij heeft  liever dressuurpubliek:
,,Dat geeft  meer geld uit. Je kan sneller zaken  doen, ze kopen meerdere
spullen tegelijk. Springpubliek vraagt eerst  naar de prijs."

Bij springwedstrijden heerst een  andere sfeer, zegt Rob Ehrens, bondscoach van
de Nederlandse springequipe. ,,Het publiek bij het springen  is wat losser en
makkelijker. Bij dressuur moet het muisstil zijn, om de  ruiter en het paard
niet uit hun concentratie te halen."

Sjef Janssen, bondscoach van de  Nederlandse dressuurequipe:  ,,Bij springen kan
ook jan met de pet  komen kijken, het gaat om de tijd en  of de balk blijft
liggen. Bij dressuur  moet je de sport begrijpen, anders  vind je het niet
interessant. Daarom  zitten bij dressuur mensen heel geconcentreerd te kijken,
het gaat vaak  om kleine details."

De ruiters

,,Bij het springen heb je meer ruiters van het type ruwe bolster blanke  pit.
Het is wat rauwer, het is ook een  gevaarlijkere discipline. Niet iedereen durft
over die hindernissen  heen", zegt Janssen. Dressuur heeft  daarentegen een laag
machogehalte.  ,,Het gaat er verfijnder en artistieker  aan toe." Bij de
dressuur dragen de  ruiters een hoed en een slipjas, bij het  springen een cap
en een colbert.

In de dressuurwereld zijn veel homoseksuele mannen, zegt dressuurrijder Hans
Peter Minderhoud, die  een relatie heeft met dressuurruiter  Edward Gal. In het
springen zijn er  aanmerkelijk minder homo's. Waarom kiezen veel homo's voor
dressuur? Minderhoud: ,,Misschien heeft  het ermee te maken dat je als homo
iets minder lef hebt om over de hindernissen heen te springen." Of er  veel
lesbische dressuuramazones zijn  is niet bekend.

De paarden

Er zijn ook verschillen tussen  een spring- en een dressuurpaard. De laatste
moet elegant zijn en  ritmisch bewegen, zegt Johan Knaap,  directeur van het
Koninklijk Warmbloed Paardenstamboek Nederland  (KWPN). ,,Het uiterlijk is heel
belangrijk. Het moet een showbink zijn  met uitstraling. Een springpaard  moet
daarentegen veel lef en moed  hebben." De lichaamsbouw van een  dressuurpaard en
een springpaard  verschilt ook, zegt Knaap. ,,Je gebruikt andere spiergroepen en
de  coördinatie is anders." En een dressuurpaard moet kunnen schakelen  tussen
stap, draf en galop.  Voor een  springpaard is vooral galop van belang, omdat
hij veel snelheid moet  maken.

In het algemeen kosten dressuur- en springpaarden evenveel,  zegt Knaap. Dat
voor het wereldberoemde dressuurpaard Totilas vorig  najaar een recordbedrag van
tussen  de 10 en 15 miljoen euro werd betaald  is volgens hem een uitzondering.

Het prijzengeld

Het prijzengeld bij het springen  ligt veel hoger dan bij de dressuur. Zo  was
het totale prijzengeld bij Indoor  Brabant voor de springrubrieken  386.000
euro, terwijl voor de dressuurruiters slechts 108.000 euro te  verdelen was. De
reden? Het springen heeft van oudsher altijd de grote  sponsors getrokken. ,,Bij
een meer  toegankelijke discipline als springen  kunnen sponsors makkelijker
relaties aan zich binden. Bij dressuur heb  je een minder breed publiek omdat
de sport moeilijker is om uit te leggen", zegt Van der Heijden, technisch
directeur van de bond.

Vanuit de dressuurwereld wordt  te weinig gedaan om meer prijzengeld te krijgen,
vindt bondscoach  Janssen: ,,Bij dressuur zijn de proeven bijna altijd
uitverkocht, terwijl je  bij het springen vaak halflege tribunes ziet. Dat klopt
natuurlijk van geen meter. De  dressuurgemeenschap is niet zo eensgezind dat we
tegen  de organisatoren  zeggen: mogen we  meer prijzengeld? Daar zijn we te
netjes voor."

Dressuuramazone Adelinde Cornelissen heeft bij de Indoor Brabant in Den Bosch
haar vijfde zege in de kwalificatie voor de wereldbeker behaald. Haar kür op
muziek, het koningsnummer van de dressuur, werd beloond met 87,90 procent.
Cornelissen reed met haar toppaard, de ruin Jerich Parzival.

De Duitse Isabell Werth (82,05) en de Nederlander  Hans Peter Minderhoud (79,72)
werden respectievelijk tweede en derde. Cornelissen had zich al geplaatst voor
de finale van de wereldbeker, eind volgende maand in Leipzig. Ook Minderhoud en
Edward Gal (titelverdediger) kwalificeerden zich. Per land komen maximaal drie
ruiters aan de start bij de wereldbekerfinale. Indoor Brabant was de laatste
kwalificatiewedstrijd.

Bij het springen  werd Jeroen Dubbeldam met Simon gisteren tweede. De Ier Denis
Lynch won, Eric  van der Vleuten (Utascha) eindigde als derde. Dubbeldam en
Harrie Smolders plaatsten zich voor de wereldbekerfinale.

LOAD-DATE: March 29, 2011

LANGUAGE: DUTCH; NEDERLANDS

GRAPHIC: Springruiter Albert Zoer in actie bij Indoor Brabant in Den Bosch.
Dressuuramazone Isabell Werth, ook  in Den Bosch.
Foto's Merlin Daleman

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              178 of 200 DOCUMENTS



                                NRC Handelsblad

                             26 maart 2011 zaterdag

Besteleend;
verdwenen

SECTION: Lux; Blz. 31

LENGTH: 404 woorden

SAMENVATTING

Rob Biersma bespreekt (bijna) verdwenen voorwerpen.

VOLLEDIGE TEKST:

Kwam het door de goedmoedige verschijning, door zijn kermende motorgeluid,
afgewisseld door een diep tevreden brommen of door zijn waggelende gang dat veel
Nederlanders die verder niets ophadden met auto's, de besteleend bij de eerste
aanblik in hun hart sloten? Wat een ontwapenende lelijkheid! Meer nog dan bij de
gewone eend die in zijn verschijning nog wel iets sierlijks had, was de
besteleend een koekblik op wielen, een compromisloos doorgevoerd product van
utilitair denken dat alleen kon opkomen in de hoofden van Franse ingenieurs. De
besteleend verscheen in 1951, drie jaar na de introductie van de lelijke eend.

Hoewel bedoeld voor de arme boeren van het Franse platteland werd de besteleend
al gauw een cultauto met als hoogtijdagen de jaren zestig. De besteleend werd
vooral bereden door studenten en 'alternatievelingen', het verzamelwoord voor
activisten, kunstenaars. In het flowerpowertijdperk werd de besteleend
onbekommerd van bloemenschilderingen voorzien. Veel werden omgebouwd tot
minicamper. Jonge stellen lieten de wagen 's nachts onbeschaamd wippen tot
consternatie van het 'klootjesvolk', de hardwerkende Nederlander zouden we nu
zeggen.

Op de weg was de besteleend uitgesproken langzaam met zijn 600 cc-motortje,
vooral bij tegenwind. Hoe haatte de gehaaste zakenman het deinende geval voor
hem, veelal de kop van een lange file, vooral als hij zag dat het onderraam
plotseling werd opengeklapt en de bestuurder in alle rust zijn pijp uitklopte.

Maar de eend had ook een zakelijke kant. Door het ver doorgevoerde minimalisme
kon er weinig kapot. De besteleend was een betrouwbare auto die zelden met pech
langs de weg stond. Sterker nog, de besteleend was een van de eerste auto's die
de Wegenwacht verkoos voor zijn hulpdiensten.

Zelfs het Nederlandse leger beschikte over besteleenden - voor de Cantinedienst
te velde. Dienstplichtigen spitsten hun oren als zij in de verte het geluid
hoorden van het Cadiwagentje en lieten alles uit hun handen vallen als het ten
slotte verscheen. Ja, daar kwam de Cadiwagen over de zandheuvels, ploegend door
de tanksporen,  met de kostbare lading van koffie, pennywafels en gevulde
koeken.

De productie van de besteleend stopte in 1978. Er is nog een jaarlijks
Besteleendentreffen met een levendige handel in onderdelen, vooral van de
carrosserie. Want dat motortje, dat kon niet stuk.

LOAD-DATE: March 25, 2011

LANGUAGE: DUTCH; NEDERLANDS

GRAPHIC: ANWB

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              179 of 200 DOCUMENTS



                                NRC Handelsblad

                             26 maart 2011 zaterdag

De aard van straling;
Alledaagse wetenschap

BYLINE: Karel Knip

SECTION: Wetenschap

LENGTH: 1058 woorden


'Schrijf nu eens één keer in de krant dat mensen op twee manieren aan straling
kunnen worden blootgesteld. Door rechtstreeks in de gloed van  straling te
staan. En door besmet te worden met deeltjes die straling uitzenden.  Als je dat
verschil niet maakt zullen ze het nooit begrijpen. Dus het is: òf directe
bestraling òf besmetting met deeltjes die straling uitzenden. Heel eenvoudig.
Goede morgen!"

Aldus, afgelopen week, even kortaf als altijd emeritus hoogleraar radiochemie
Hendrik Das.  Hij belt deze krant in vaste regelmaat om te wijzen op fouten,
misverstanden en dreigende misverstanden.  Hij ergert zich aan een te vlotte
definitie van de eenheid  becquerel.  Hij ziet  te weinig echte deskundigen in
televisieprogramma's over het Japanse nucleaire ongeluk. En hij wil graag dat de
krantenlezer meer begrip krijgt voor het wezen van straling. Want er is
onmiskenbaar een enorme verwarring  ontstaan en  de angst voor straling grenst
inmiddels aan hysterie.

Hoe is dat zo gekomen? Tot de atoomaanvallen op Hiroshima en Nagasaki  en de
daaropvolgende series bovengrondse kernproeven bij Bikini en Nova Zembla zullen
de meeste mensen straling in de eerste plaats geassocieerd hebben met licht en
warmte, ook al was er sinds 1895 Röntgenapparatuur die 'x-stralen'  uitzond. Bij
straling dacht  men aan zonneschijn. Dat was straling die je kon zien en voelen,
straling die zich rechtlijnig voortplantte en die met een stukje papier of
karton was tegen te houden.

De straling van de zon, de hete kachel of de gloeilamp was vertrouwd en had
niets griezeligs. Dat zonnestraling  huidkanker kan veroorzaken, dat zij
zwarting opwekt in fotografische emulsies,  dar zij kleuren verbleekt en papier
doet vergaan, tja, je wist niet beter. Dat op atomair niveau nog helemaal niet
zo duidelijk was of licht en warmtestraling een golf- of deeltjeskarakter
hebben, niemand zat er mee. Wat telde was dat  je er niet makkelijk een dosis
van opliep die het leven acuut in gevaar bracht.

Toen kwam de kernsplijting van uranium in kernreactoren. Die wordt op een wat
buitenissige manier met neutronen op gang gebracht en door neutronen
onderhouden, maar bij de huidige kleine lozingen in Japan doen die neutronen er
helemaal niet toe. Waar het om gaat is dat de stof uranium in het
kernsplijtingsproces op een tamelijk grillige manier uiteenvalt in een hele
serie andere stoffen. Die stoffen, de 'splijtingsproducten', zijn meestal niet
stabiel maar gaan geleidelijk, enigszins napruttelend, over in andere stoffen.
Dat heet spontaan verval.  Sommige vervallen binnen minuten of uren, andere
binnen maanden of jaren. De stoffen zelf blijven er tamelijk koel onder, maar ze
zenden er  vreemd genoeg vaak veel  straling bij uit. Andere straling dan
zonnestraling, straling die je niet ziet en niet voelt en straling waar je  wèl
een acuut dodelijke dosis van kunt oplopen, al moet je daarvoor, om het zo eens
te zeggen, praktisch bovenop de splijtstof gaan zitten.

De straling van de vervalproducten komt, een paar uitzonderingen daargelaten,
van maar twee typen. En er is de bètastraling die uit elektronen bestaat. Die
wordt al door een stuk triplex tegengehouden en is eigenlijk alleen gevaarlijk
als hij zich voordoet binnen het lichaam (na inademing of nuttiging van besmet
voedsel). De gammastraling is een agressieve, energierijke röntgenstraling die
zelfs door beton dringt.  Gammastraling draagt heel ver.

Maar de gewone burger  ontvangt van een kerncentrale-met-kleine-lozing zoals die
van Fukushima op zijn slechtst een dosis straling die zijn kans op kanker wat
vergroot zoals een forse dosis zonnestraling dat doet.  En die kans op kanker is
al zó groot (een op de drie mensen krijgt kanker) dat het in de praktijk vaak
niet veel uitmaakt. Zelfs niet in de omgeving van Tsjernobyl waar een grote,
explosieve lozing optrad.

Essentieel is dat de lozing van Fukushima tot dusver  bestaat uit radioactieve
gassen, dampen en vluchtige stoffen die zich in de splijtstof hadden opgehoopt
en  vrijkwamen toen de splijtstofstaven openbarstten. Een deel verwaait en
verdunt in de wind en keert nooit weerom. Een ander deel landt als fijn stof in
de direct omgeving van de reactoren en bedreigt de brandweer. De tussenmoot
reist als een sliert fijne rook over de aarde en wordt makkelijk in  gewone
wolken opgenomen. Wolken met veel van die stoffen in zich zijn dus radioactief.
Als ze op een paar honderd meter hoogte overtrekken  meet je er de zwakke
gammastraling van. De  bètastraling bereikt de aarde niet. Je wordt er door
bestraald maar niet besmet.

Dat verandert als de wolk in de vorm van regen op aarde valt, dan liggen die
stralende stoffen opeens aan je voeten en op het gras dat koeien nog op moeten
eten.  Dan kunnen die stoffen opeens worden ingeademd of opgegeten. Dan kan wel
besmetting optreden.

Dat onzichtbare, gevaarlijke straling door rondreizende onzichtbare deeltjes kan
worden uitgezonden is een groot verschil met zonnestraling. Maar je zou aan de
vonken van een groot open vuur kunnen denken om het begrijpelijk te krijgen, de
gloed en de vonken. De waarneming leert dat de gemiddelde krantenlezer alleen
maar kan griezelen bij de gedachte en aan het hoe-en-waarom niet meer toekomt.
Het bleek ook uit een televisie-uitzending afgelopen week. 'Waar blijft die
straling eigenlijk', vroeg een verontruste presentator aan een deskundige. Hij
zal aan die rondreizende deeltjes gedacht hebben. 'Waar blijft licht?'
riposteerde de kundige retorisch. Hij dacht aan de straling zelf.

Tja: waar blijft licht? De lezer wordt uitgenodigd daar zelf over na te denken.
Om niet al te serieus  te eindigen hierbij een plaatje van een zoeklicht dat
zijn lichtbundel op de donkerblauwe avondhemel heeft gericht. Hij straalt recht
het heelal in. Er zijn geen vliegtuigen, er zijn geen wolken. Toch eindigt de
lichtbundel heel abrupt. Waarom? Je ziet het op heel veel oude foto's van
zoeklichten.

De kwestie wordt behandeld in 'The flying circus of physics', de verzameling
fysicaraadsels van Jearl Walker. Natuurlijk speelt perspectivische  vernauwing
een rol. Maar de clou is, volgens Walker, dat de intensiteit van het licht in de
bundel exponentieel afneemt door absorptie in, en verstrooiing aan moleculen en
deeltjes. Hoe zou een bundel eruit zien die niet vernauwt en verzwakt?

Als de wolk op de aarde valt liggen de stralende stoffen opeens aan je voeten

LOAD-DATE: March 25, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              180 of 200 DOCUMENTS



                                NRC Handelsblad

                            24 maart 2011 donderdag

Rutte mag van Kamer tekenen voor pact voor euro

SECTION: In het nieuws

LENGTH: 413 woorden


De Tweede Kamer is gisteren met een grote meerderheid akkoord gegaan met de
Europese afspraken rond de steun van de euro. De Kamer gaf premier Rutte groen
licht om het nieuwe verdrag, dat een nieuwe eurocrisis moet voorkomen, morgen in
Brussel te ondertekenen. Met succes hield Rutte vast aan de stelling dat
Nederland in de nieuwe akkoorden - de versterking van het zogeheten
Stabiliteits- en Groeipact en het pact voor de euro - geen soevereiniteit
inlevert. Angst bijvoorbeeld voor Brusselse ingrepen in de Nederlandse
pensioenen  is dan wat hem betreft ook niet nodig.

Aan het eind van het debat viel regeringspartij CDA gedoogpartner PVV hard aan.
Tony van Dijck (PVV) pleitte voor het houden van een referendum voordat de
nieuwe akkoorden worden getekend. Uitbreiding van het noodfonds - voor
eurolanden in problemen - is volgens Van Dijck ,,symptoombestrijding" en van het
europact ,,druipt de overdracht van soevereiniteit af". Het europact moet de
concurrentiekracht en de financiële stabiliteit van de EU-lidstaten vergroten.

Van Dijcks voorstel schoot bij Kamerlid Elly Blanksma (CDA) in het verkeerde
keelgat. ,,Ik vind het echt onbegrijpelijk dat er vandaag partijen zijn die hoog
van de toren blazen en wegduiken voor hun verantwoordelijkheden." Volgens haar
houdt de PVV zich blind voor de consequenties als Nederland geen steun verleent
aan het europact.  ,,Henk en Ingrid wordt op deze wijze zand in de ogen
gestrooid." Henk en Ingrid zijn voor de PVV de prototypes van gewone
Nederlanders. Alleen de SP lijkt overigens het PVV-voorstel voor een referendum
te steunen.

Volgens Rutte is een volksraadpleging overbodig, alleen al omdat het slechts om
een kleine verdragswijziging gaat. Die was  om staatsrechtelijke redenen in
Duitsland noodzakelijk. Van een nieuw belangrijk verdrag is voor Rutte geen
sprake, ook al noemt voorzitter Barroso van de Europese Commissie het een grote
stap. Rutte zegt alle waardering voor Barroso te hebben, ,,maar hij heeft de
neiging om iedere brief die hij verstuurt en iedere komma die hij zet, te
verkopen als een grote stap voorwaarts in het Europese project".

Veel Kamerleden denken wel  degelijk dat het om een fundamentele stap gaat en
Nederland op termijn mogelijk soevereiniteit in moet leveren, bijvoorbeeld als
Nederland economisch uit de pas loopt. Volgens Rutte kan Europa bij zogeheten
,,macro-economische onevenwichtigheden" Nederland dwingen ,,bepaalde doelen" te
halen, maar niet om ,,bepaalde maatregelen" te treffen.

LOAD-DATE: March 24, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              181 of 200 DOCUMENTS



                                NRC Handelsblad

                            24 maart 2011 donderdag

Betogers in Syrië riskeren leven in voorzichtig protest

BYLINE: Carolien Roelants

SECTION: Vooraan

LENGTH: 835 woorden

SAMENVATTING

De altijd bestaande dreiging van grof tegengeweld houdt de inwoners van de
Syrische stad Deraa niet meer van straat. Maar het hoofd van Assad eisen ze nog
niet.

VOLLEDIGE TEKST:

Alleen geheime politie was in de Syrische hoofdstad Damascus komen opdagen op  5
februari,  de dag  waarop opposanten via het sociale internetnetwerk Facebook
een 'Dag van woede' hadden afgekondigd.   Op 15 maart gingen in totaal enkele
honderden mensen de straat op om democratische hervormingen te eisen. Maar nu,
ruim een week later,  gaan dagelijks duizenden   Syriërs de straat op in de
zuidelijke stad Deraa en hard tegengeweld van de veiligheidsdiensten  lijkt de
woede slechts te vergroten. De afgelopen twee dagen  vielen daarbij   zeker
vijftien doden. ,,Kogels kwamen overal vandaan; we konden de mensen die
neervielen niet meedragen", zei een inwoner.

Werken de 'Hama-regels' niet  meer? vragen internationale bloggers zich af.  In
1982 maakte Rifaat al-Assad, de beruchte broer van toenmalig president Hafez
al-Assad, met niets ontziend geweld een einde aan de opstand van sunnitische
extremisten tegen het regime. In de stad Hama  werden wijken waar extremisten
zich schuil hielden tussen de gewone burgerij vanuit de lucht gebombardeerd.
Daarbij vielen volgens voorzichtige schattingen 20.000 doden, in meerderheid
gewone burgers.  Met de permanente dreiging  van bruut geweld verzekerde het
regime zich sindsdien rust - Hama-regels, zoals de Amerikaanse journalist Thomas
Friedman het noemde. De gebombardeerde wijk werd een parkeerplaats.

In Damascus is het protest nog beperkt gebleven tot kleinschalige betogingen van
bekende dissidenten. De echte onrust, voor het regime van de huidige president
Bashar al-Assad ongekend,  concentreert zich tot dusverre in Deraa en enkele
steden eromheen, in het zuiden.  Het zuiden  is arm en het is vorig jaar
bovendien getroffen door  een ernstige droogte die de landbouw zware schade
heeft toegebracht.  Daardoor is de vatbaarheid voor onvrede er groter dan in
Damascus en andere delen van het land die hebben geprofiteerd van de economische
groei van de laatste jaren.

De protesten in Deraa, een stad van ongeveer 100.000 mensen, werden vrijdag
ontketend door de actie van de veiligheidsdiensten tegen  een groep
schoolkinderen die  leuzen tegen het lokale gezag  op muren  kalkten.  De
agenten arresteerden vijftien  kinderen en schoten vervolgens met scherp  op
betogers die hun vrijlating eisten, waarbij drie doden vielen.   Bij de
begrafenissen gingen  de volgende dag meer dan duizend  woedende mensen de
straat op.

Dinsdag zetten honderden inwoners van Deraa tenten op rond een  moskee, naar het
voorbeeld van de demonstranten op het Tahrirplein in Kairo  en hun navolgers  in
Bahrein en  Jemen. Ze kondigden aan pas weg te gaan wanneer hun eisen waren
ingewilligd:   met name   beëindiging van het repressieve optreden van de lokale
geheime politie, die onder commando staat van een neef van Assad. De politie
ging 's nachts in de aanval en  doodde zes mensen. Gisteren vielen nog zeker
negen doden.

Volgens Amnesty International  hebben de inwoners van Deraa opdracht gekregen
binnen te blijven en dwingen scherpschutters in de straten het uitgaansverbod
af. De stad  wordt door het leger en door antiterreureenheden omsingeld.  Als
concessie is de gouverneur van de provincie Deraa ontslagen, wat ook een van de
eisen van de betogers was.

In Syrië is de noodtoestand van kracht sinds de nog steeds regerende
Ba'athpartij in 1963 de macht greep. Daaronder zijn alle demonstraties verboden.
Hoe dan ook is alle oppositie buiten de orde. Dissidenten die  hervormingen
eisen belanden  zonder uitzondering  in de gevangenis op beschuldiging van
'verzwakking van het nationale moreel' en 'het zaaien van verdeeldheid'.

Volgt  Bashar al-Assad het pad van de Tunesische sterke man Ben Ali of de
Egyptische president Mubarak?  Er zijn verschillen.  Volgens diverse  bronnen,
onder wie activisten,  bestaat er wel veel verzet tegen de repressie en
corruptie maar is   Assad  wegens zijn nationalistische opstelling relatief
geliefd.  Ook is er  angst   voor een sektarische oorlog mocht zijn regime
vallen. Assad en diens elite komen uit de alawitische minderheid, terwijl de
meerderheid sunnitisch is.  Wat een sektarisch conflict met een land doet,
hebben de Syriërs in het buurland Irak kunnen volgen. In Deraa is  het opstappen
van Assads regime nog  niet geëist.

In Damascus heeft advocaat Haithem al-Maleh, net twee weken vrij uit de
gevangenis, deze week in een verklaring met een groep medestanders opgeroepen
tot onmiddellijke hervormingen, waaronder opheffing van de noodtoestand,
vrijlating van alle politieke gevangenen en stappen naar politiek pluralisme.
,,Het is nog niet te laat",  staat in de verklaring van Maleh, een van de meest
vooraanstaande dissidenten van Syrië. ,,We willen niet méér dan de hervormingen
die we kunnen krijgen",  aldus de verklaring. ,,Hebben we de boodschap
overgebracht?"

'We willen niet meer hervormingen dan mogelijk, duidelijk?'

LOAD-DATE: March 24, 2011

LANGUAGE: DUTCH; NEDERLANDS

GRAPHIC: Inwoners van de Zuid-Syrische stad Deraa durven openlijk te protesteren
tegen de politieke repressie.
Foto AFP

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              182 of 200 DOCUMENTS



                                NRC Handelsblad

                             21 maart 2011 maandag

Knapen straft Burkina Faso, dat exact doet wat wij willen;
Waarom zou je jaarlijks 43 miljoen euro afnemen van een van de armste landen ter
wereld, waar  ontwikkelingshulp echt helpt?

SECTION: Opinie

LENGTH: 727 woorden

SAMENVATTING

Staatssecretaris Knapen wil de jaarlijkse bijdrage van 43 miljoen euro aan
Burkina Faso intrekken. Dat is vreemd, want dat land deed alles precies zoals
wij wilden, stelt Freek Warmelink.

VOLLEDIGE TEKST:

De voorstellen van staatssecretaris Knapen (Ontwikkelingssamenwerking, CDA) over
een nieuwe invulling van het ontwikkelingsbeleid zijn onbegrijpelijk. Hoe is het
uit te leggen dat Nederland de jaarlijkse bijdrage van 43 miljoen euro aan
Burkina Faso  intrekt? Dit land, een van de armste ter wereld, ontving jarenlang
ontwikkelingshulp uit Nederland, maar  is volgens Knapen van te weinig waarde
voor het Nederlandse bedrijfsleven.

U leest het goed.  In de toekomst wordt alleen ontwikkelingshulp gegeven als dit
de zelfwerkzaamheid en de economische groei van het land versterkt en het
Nederlandse bedrijfsleven hierin een rol kan spelen. Over een jaar of wat moeten
ook Henk en Ingrid hier beter van worden, denk je dan snel.

Burkina Faso, het voormalige Opper-Volta, is zeven keer zo groot als Nederland.
Het telt ongeveer 15 miljoen inwoners. De meeste inwoners moeten rondkomen van
minder dan 75 eurocent per dag. De politiek is stabiel. Etnische spanningen kent
het land niet. Het West-Afrikaanse Sahelland zet alles op alles om zich te
ontwikkelen. Het volgt de adviezen op van de Nederlandse regering, de Verenigde
Naties en de Wereldbank. Het land houdt verkiezingen. De pers is vrij. Onlangs
heeft het land complimenten gekregen van de VN voor het naleven van
mensenrechten en de bestrijding van corruptie. Een rapport van  de Nederlandse
Wetenschappelijke Raad voor het Regeringsbeleid (WRR) noemt Burkina Faso zelfs
als voorbeeld voor andere landen.

Burkina Faso heeft in het verleden, in overleg met en op advies van de
Nederlandse regering, ervoor gekozen om het ontwikkelingsgeld te besteden aan de
twee voor dit land meest essentiële zaken - scholing en gezondheidszorg. De
ontwikkelingshulp van andere landen werd gebruikt voor landbouw, irrigatie en
waterprojecten.

Dat was een verkeerde keuze en een slecht advies, blijkt nu. Educatie en
gezondheidszorg voldoen niet aan zelfwerkzaamheid en economische groei. Ook kan
het Nederlandse bedrijfsleven hierbij geen garen  spinnen.

Aan mij is de ondankbare taak om dat uit te leggen aan de mensen in Burkina
Faso. ,,Sorry, het is gewoon domme pech. Jullie hebben decennialang keurig
gedaan wat wij van jullie verwachtten, maar Nederland heeft besloten om tijdens
het spel de spelregels te veranderen. Dat komt nu even beter uit. Als je maar
lang genoeg op school zit, leer je dit soort dingen vanzelf."

Burkina Faso heeft elke cent van het Nederlandse ontwikkelingsgeld  besteed aan
onderwijs en gezondheidszorg. Met dank aan Nederland gaat inmiddels meer dan 75
procent van de jeugd naar de basisschool. In 1990 was dat 30 procent. In 2012,
was de verwachting, zou elk kind de basisschool bezoeken. Het analfabetisme
onder  ouderen is levensgroot. In 1994 was 82 procent van de volwassen bevolking
analfabeet. Inmiddels kan, dankzij het Nederlandse ontwikkelingsgeld, ruim 30
procent van hen lezen en schrijven.

Van de Nederlandse gezondheidshulp gaat 80 procent naar de 'reproductieve
gezondheidzorg' in Burkina. Het gaat om seksuele reproductieve gezondheid,
rechten van moeders en kinderen, programma's in de strijd tegen hiv en aids,
gedwongen huwelijken, meisjesbesnijdenissen, tienerzwangerschappen en soa's. Als
Nederland met deze hulp ophoudt, zou dat een grote ramp zijn.

Burkina Faso heeft Nederland  hard nodig. Dan druk ik mij voorzichtig uit. Ons
land heeft een lange, diepgaande, historische ontwikkelingsrelatie met Burkina
Faso. Dat kan niet zomaar ophouden. Menselijk is het niet uit te leggen en
economisch evenmin. We laten jarenlange investeringen in geld, mensen en
kapitaal  verdampen voordat de vruchten kunnen worden geplukt,  allemaal omdat
het Nederlands bedrijfsleven niet wijzer wordt van dit soort ontwikkelingshulp -
onderwijs en gezondheidszorg. Ik dacht altijd dat het vooral de inwoners van
Burkina waren die wijzer moesten worden  van onze ontwikkelingshulp.

Ik doe een beroep op staatssecretaris Knapen en de rest van het kabinet om
Nederlandse investeringen in het onderwijs en de gezondheidszorg van Burkina
Faso voort te zetten.

Freek Warmelink is honorair consul van Burkina Faso.

Ik dacht dat  hulp voor  de inwoners was, niet voor ons bedrijfsleven

LOAD-DATE: March 21, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              183 of 200 DOCUMENTS



                                NRC Handelsblad

                             21 maart 2011 maandag

'Wij zijn Sarkozy en Obama erg dankbaar'

BYLINE: Gert van Langendonck

SECTION: In het nieuws

LENGTH: 882 woorden

SAMENVATTING

De rebellen in Benghazi, onder wie studenten, hebben weer moed na de interventie
door het Westen. ,,Stuur geen grondtroepen. We kunnen de klus nu zelf klaren."

VOLLEDIGE TEKST:

Het   kerkhof van Hawari, in het zuiden van Benghazi is bijna vol. Sinds het
begin van de opstand tegen Moammar Gaddafi op 17 februari zijn er al twee lange
rijen bij gegraven. Het hoogste nummer op de voorlopige grafstenen was
zondagochtend 371. En straks 391, wanneer de graven voor 20 slachtoffers van de
gevechten van zaterdag toen de troepen van Gaddafi hun aanval tegen
rebellenbolwerk Benghazi inzetten zijn dichtgegooid.

Een van die twintig is de 23-jarige Mehdi Osman. Hij deed een masteropleiding
business toen hier vorige maand de opstand tegen Gaddafi begon. Osmans vrienden
laten hun emoties de vrije loop op de collectieve begrafenis. De 28-jarige
Mufteh Salak houdt een lang en vurig betoog voor de honderden omstanders ,
voordat hij met veel omhaal zijn machinegeweer in de lucht leegschiet.

,,Wij zijn geen strijders," roept hij. ,,Een maand geleden was ik zelf nog aan
het studeren. Ik had nog nooit een machinegeweer aangeraakt."

De Libische rebellen mogen er dan wel stoer uitzien met hun kalasjnikovs,
keffiyehs (hoofddoek) en op de vijand buitgemaakt kaki, maar dit is een oorlog
waarin geoefende soldaten strijd leveren tegen studenten, boekhouders en
kantoorbedienden.

,,Mijn neef werkt voor een reisagentschap," zegt zakenman Serja Sharkasi, ,,maar
zaterdag heeft hij voor het eerst met een RPG geschoten, en toen zijn auto werd
opgeblazen door de soldaten van Gaddafi is hij vijf kilometer naar huis
gelopen."

De begrafenis van gisteren was ook deels een zaak van welgestelde mensen, het
soort dat de nieuwste iPhone op zak heeft, zoals de 31-jarige ingenieur Mohammed
Shembish.

,,De aanval van zaterdagochtend is begonnen hier vlakbij in Tabalino, een rijke
buurt van Benghazi. Wellicht dachten ze dat wij ons niet zouden verdedigen, of
dat wie geld heeft in Libië hoe dan ook  het regime goedgezind is. Maar toen ze
in het wilde weg begonnen te schieten, is het een zaak van pure zelfverdediging
geworden," zegt Shembish.

Hij is samen met zijn neef Majed Shembish (31) naar de begrafenis gekomen om de
laatste eer te betuigen aan vier buren die zaterdag de dood hebben gevonden in
de strijd tegen de troepen van Gaddafi. ,,Er waren een aantal gewapende
'shabeeb' in de wijk," zegt Majed Shembish, ,,maar het zijn in de eerste plaats
gewone burgers geweest die de aanslag van Gaddafi hebben afgeslagen. We hebben
de soldaten bestookt met zelfgemaakte molotovcocktails en alles wat voorradig
was."

Hoe dat kan? ,,Dat is niet moeilijk," zegt Mohammed Shembish, ,,zij vechten voor
een verloren zaak, wij vechten voor ons overleven."

De westerse bombardementen tegen het regime van Gaddafi hebben de Libische
rebellen nieuwe hoop gegeven. Dat en de wetenschap dat hun geen andere keuze
meer rest dan een gevecht op leven of dood. Gaddafi heeft Benghazi gewaarschuwd:
als zijn troepen de stad veroveren zullen ze geen genade tonen.

,,Wij zijn Frankrijk en de andere landen heel dankbaar," zegt Saif Mohammed, een
50-jarige kapitein op de grote vaart, zondagochtend bij het mortuarium van het
belangrijkste ziekenhuis. ,,Met de hulp van het Westen zullen wij de troepen van
Gaddafi terugdrijven naar Sirte en helemaal tot in Tripoli."

,,We kunnen de overwinning al ruiken," valt de 30-jarige ingenieur Ali Fadi hem
bij. ,,En Gaddafi moet niet rekenen op een exit zoals Ben Ali in Tunesië of
Mubarak in Egypte. hij zal in Libië sterven."

Het mortuarium is de plek waar familieleden de slachtoffers identificeren,
voordat ze naar het kerkhof gaan. Zondag liggen 34 lijken in lades en op
brancards te wachten op identificatie. Achter een deken liggen  acht lijken van
Gaddafi-soldaten: vier zijn  zwarte Afrikanen, van wie twee in uniform en twee
in burger. Huurlingen, zegt het personeel.

Lang niet alle slachtoffers aan rebellenzijde komen uit Benghazi. Ahmed Reja,
een 30-jarige advocaat uit Derna, komt zijn broer van 37 begraven die zaterdag
sneuvelde: ,,Hij is donderdag met tien vrienden uit Derna naar hier gekomen om
Benghazi te helpen verdedigen." Er liggen nog drie mannen uit Derna.

Voordat de slachtoffers worden begraven, maken ze een verplichte omweg langs het
gerechtsgebouw aan de zeepromenade, dat is uitgegroeid tot de symboolplek van de
opstand. Hier is de afgelopen weken een tentenkamp ontstaan met een permanente
tentoonstelling over de slachtoffers van het regime. Er is zelfs plek gevonden
voor een verzameling cartoons over de Libische leider.

In de tent van de werkers in de oliesector beaamt ingenieur Ali Sherif (37) dat
de opstandelingen de wanhoop nabij waren voor het Franse bombardement van
zaterdagavond. ,,Veel mensen waren zaterdag vertrokken richting Egypte om hun
families in veiligheid te brengen. Maar na het Franse bombardement hebben ze
rechtsomkeert gemaakt. Het plaatje is drastisch veranderd."

Aan het eind van de plechtigheid op het kerkhofzijn overvliegende
gevechtsvliegtuigen te horen, op weg naar doelwitten ergens in Libië.

,,We zijn Sarkozy en Obama erg dankbaar," zegt student en rebel Mufteh Salak.
Hij voegt eraan toe: ,,Wij willen onder geen beding   buitenlandse troepen op
Libische bodem. Met de westerse luchtsteun kunnen wij de klus zelf klaren."

LOAD-DATE: March 21, 2011

LANGUAGE: DUTCH; NEDERLANDS

GRAPHIC: Een Tomahawk-kruisraket die zaterdagavond werd afgevuurd op een doel in
Libië vanaf het Amerikaanse marineschip USS Barry.
Foto Reuters

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              184 of 200 DOCUMENTS



                                NRC Handelsblad

                             19 maart 2011 zaterdag

Culinaire lentemode

BYLINE: tekst Marjoleine de Vos foto Holger Niehaus

SECTION: Lux; Blz. 10

LENGTH: 1013 woorden

SAMENVATTING

De nieuwe mode laat een strijdbare, poëtische vrouw zien. Ook de culinaire mode
kan strijdbaar en poëtisch zijn, met shows vol thee en chocolade.

VOLLEDIGE TEKST:

e modeontwerpers laten voor het volgende seizoen (dat is dan al najaar 2011)
'een strijdbare vrouw' zien, stond in deze krant. Zoiets is mooi. Dan weet je
als vrouw waar je je op voor te bereiden hebt. Strijdbaar. Met 'een poëtische
uitstraling'. Hoe je dat precies in je kleren uitdrukt, kun je vaststellen door
de nieuwe collecties van de modeontwerpers te bekijken. Elk seizoen kent zijn
eigen vrouw.

Zelfs als je de grote modewereld niet zo erg volgt, wordt je toch wel duidelijk
wat je in een seizoen moet dragen: de bladen, de etalages, de catalogi van
warenhuizen en de andere vrouwen op straat maken dat duidelijk. Niet altijd tot
ieders vreugde, maar evenzogoed. Er is houvast.

Voor de thuiskoks ligt dat allemaal wat ingewikkelder. Het wordt nu lente,
meteorologisch gesproken, (het weer heeft altijd maar bij vlagen weet van zulke
dingen) en dus denk je: voorjaar in de keuken! Het nieuwe seizoen in de pan!

Daarmee ben je wel klaar met je gedachten vol uitroeptekens, want wat mag het
betekenen, voorjaar in de pan, als op de akkers nog niets staat te groeien en de
eerste echte voorjaarsgroenten pas zo'n beetje in mei te verwachten vallen. Dat
is nog best een lange tijd.

En nog los van die groenten: wat verwacht men van ons dit seizoen? Zijn we retro
in een eigentijds jasje, is het een en al visschotel, gaan we voor een heel
nieuwe interpretatie van de Indonesische keuken? Waar zijn, kortom, de modeshows
van de eetwereld om ons duidelijk te maken wat het nieuwe seizoen van ons
verlangt?

Strijdbaar met een poëtische uitstraling is misschien ook wel te vertalen in
eten. Iets wat prikkelig en toch zacht is, zoals nieuwe olijfolie met zo'n
peperpikkeltje in de nasmaak. Of zoals het appelperengeitenkaastaartje dat ik
wel eens maak voor toe, met een siroopje van rode peper eroverheen. Dat is
beslist strijdbaar en poëtisch.

In de bladen staan natuurlijk heus wel dingen die in het nieuwe seizoen eraan
(schijnen te) komen. Koken voor de buren komt eraan. En feestelijke groenten
koken, of zelfs, volgens Elle Eten 'vegatastisch' eten. En elk seizoen komt er
wel weer chocola aan.

Zou een leuk gezicht zijn op de catwalk van de grote culinaire shows in Parijs:
tot besluit van elke collectie in plaats van de bruid de chocoladecake, die
pikant zijn jas opendoet en dan een smeltend vloeibare binnenkant laat zien.
Mmm.

In de bladen zag ik diverse peren op geroosterd brood - zou dat een trend
worden? Ik mag het, net als die heel korte rokken, niet hopen. Wat een stom
idee. Wanneer wil je nu peren op geroosterd brood, al of niet met chocoladepasta
of met zachte kaas. Bij de brunch, zeggen ze. Nu ja.

En wat zagen we nog meer op de niet bestaande catwalks waar de shows voor het
nieuwe seizoen getoond werden?

Diverse elegante creaties van thee - geen kok kan meer zonder een theegerecht.
Koffie is zo passé. In de februari Delicious. was 'theegerookte zalm' te zien:
je maakt er een rookmengsel van pandanrijst, basterdsuiker en theeblaadjes voor.
Of je dat terugproeft? Maar misschien is dat net zoiets als je afvragen of een
jurk met baleinen naar voren en achteren eigenlijk wel 'draagbaar' is. Daar gaat
het niet om. Het gaat om een stemming, een idee, een modebeeld. En 'thee' past
echt in het modebeeld waarin eh, verfijning, exotisme en puurheid (ja!) een
belangrijke rol spelen.

Zelf maak ik elke week wel twee keer pruimedanten in thee en rode wijn,
bestrooid met chocolade en walnoten en bedekt met rozenroom. Een zoete,
verrassende en opmerkelijk draagbare creatie (voor het recept zie
www.nrc.nl/thuiskok) die ook het komende seizoen helemaal hip zal blijken te
zijn.

Verder las ik dat het 'één-ingrediënt-restaurant' het komende seizoen het summum
wordt. En Yotam Ottolenghi, de snelstijgende  Londense kookster, beweerde ook
dat veel van zijn recepten vooral geïnspireerd zijn op één ingrediënt.

Zzja. Voor een recept lijkt het me negen van de tien keer logisch, voor een
restaurant minder prettig. Ik heb wel eens in een knoflookrestaurant gegeten,
waar tot en met het ijs toe overal knoflook in zat. Daar ga je niet heel vaak
heen. En dan is knoflook nog een tamelijk makkelijk inzetbaar ingrediënt. Maar
aan bijvoorbeeld een spruitjesrestaurant mag ik niet denken. Spruitjesijs.
Carpaccio van spruitjes.

Wie zou je trouwens willen uitnodigen voor de grote culinaire shows? De
thuiskokerij is natuurlijk eerder vergelijkbaar met de confectiewereld dan met
de haute couture. Dus eerder de tv-koks en de kookboekenschrijvers dan de chefs.
De show van Nigella Lawson zou denkelijk wel tegendraads zijn, zij meende laatst
nog geheel tegen de trend in dat mensen die alleen maar 'van het seizoen' eten,
gewantrouwd moeten worden. Vroeger aten de rijken juist de dingen die je niet
kon krijgen, ananas en druiven, ze maakten gebruik van import en kassen om
exotische groenten en fruit te kunnen eten die de gewone man zich niet kon
veroorloven. En nu de gewone man allang geen moestuintje meer heeft voor kool en
spruitjes, maar wel een supermarkt waar je het hele jaar door alles kunt
krijgen, nu meent de upperclass ineens weer uitsluitend seizoensproducten te
moeten eten.

Daar zit wat in. Ik ben benieuwd naar haar show vol diepvriesdoperwtjes en
zomergroenten in de winter. Eigenlijk heb ik me zelfs al een beetje door die
denkbeeldige show van haar laten inspireren en door Ottolenghi met zijn
hypermoderne smaken: veel kruiden, veel frisse en lichte sauzen met citroen,
sinaasappel, yoghurt en olijfolie. Dat is allemaal  very  van nu. En voor het
Nigella-element heb ik aubergine geroosterd, al is die totaal niet in het
seizoen. Maar we willen ons voorjaarsachtig voelen, en tegelijkertijd strijdbaar
en poëtisch. Zonder op te willen scheppen: ik denk dat dat met dit etentje lukt.
De lamskarbonaadjes met de warme sinaasappelsaus waren zonder meer poëtisch. De
aubergine is dus het strijdbare element. Stel dat je die pruimedanten met
rozenroom nog toe zou geven - zó voorjaar 2011!

LOAD-DATE: March 20, 2011

LANGUAGE: DUTCH; NEDERLANDS

GRAPHIC:  eten_ph01
Courtesy Van Zoetendaal

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              185 of 200 DOCUMENTS



                                NRC Handelsblad

                             18 maart 2011 vrijdag

Benoem rechters niet voor het leven

SECTION: Opinie

LENGTH: 915 woorden

SAMENVATTING

De reacties op ons plan om een einde te maken aan de levenslange benoeming van
rechters waren vaak oneigenlijk. Het kan prima, ook volgens het Straatsburgse
Hof, stellen Geert Wilders en Lilian Helder.

VOLLEDIGE TEKST:

De PVV heeft onlangs het idee geopperd dat rechters niet meer zouden moeten
worden benoemd voor het leven. De benoeming moet gelden voor een bepaalde
periode die van rechtswege afloopt, waarna herbenoeming mogelijk kan zijn. Vele
reacties volgden, uiteenlopend van ,,een goed idee dat uitwerking vereist" tot
,,een bijl aan de wortels van de democratische rechtsstaat", ,,een flagrante
aantasting van de grondwettelijke eerbied voor de onafhankelijke rechterlijke
macht" en ,,schadelijk voor het vertrouwen in de rechtsstaat".

Dat het idee uitwerking behoeft, ontkennen we niet, maar dat het een bijl aan de
wortels van de democratische rechtsstaat zou zijn, of een flagrante aantasting
van de grondwettelijke eerbied, wat dat dan ook moge wezen, of schadelijk voor
het vertrouwen in de rechtsstaat, wel.

De onafhankelijkheid van de rechterlijke macht is een van de voorwaarden voor
een rechtsstaat. Een andere voorwaarde is de zogenoemde trias politica - de
scheiding van de bestuurlijke macht (de regering), de wetgevende macht (de beide
kamers der Staten-Generaal) en de rechtsprekende macht.

Deze scheiding is niet absoluut. Bij de trias politica horen de zogenoemde
checks and balances, wat niets meer of minder betekent dan dat de genoemde drie
machten elkaar controleren en  in evenwicht houden. Dit wordt niet altijd goed
begrepen. Zelfs minister Opstelten (Veiligheid en Justitie, VVD)  ging in de
fout, door in het programma Pauw & Witteman te stellen dat we in Nederland een
scheiding der machten hebben. Als deze scheiding zo absoluut zou zijn als de
minister wilde doen geloven,  had de minister ook geen uitvoering kunnen geven
aan het plan om minimumstraffen in te voeren. Hij weet dus wel beter.

De term 'onafhankelijkheid' heeft betrekking op de verhouding tussen de rechter
en de andere twee staatsmachten, de wetgever en de regering. Deze
onafhankelijkheid bestaat uit twee onderdelen. Ten eerste  de zakelijke
onafhankelijkheid, ofwel de beslissingsvrijheid - de wetgever mag in een
individuele zaak niet een bepaalde uitspraak afdwingen. Ten tweede   de
persoonlijke of de rechtspositionele onafhankelijkheid - de regering mag een
rechter niet ontslaan. Die persoonlijke onafhankelijkheid is vastgelegd in
artikel 117 van de Grondwet. Daarover heeft de PVV een uitspraak  gedaan.

Dat de regering rechters moet kunnen ontslaan, is niet gezegd. Wel gezegd is dat
de benoeming van de rechter niet voor het leven zou moeten zijn. De ambtstermijn
zou van bepaalde duur moeten zijn en moeten eindigen van rechtswege - zonder
ontslag,  alleen door tijdsverloop. Na afloop van de termijn is plaats voor een
evaluatie van de werkzaamheden van de desbetreffende rechter, als hij of zij in
aanmerking wenst te komen voor herbenoeming.

Niet valt in te zien waarom iedere werknemer een functionerings- en
beoordelingsgesprek heeft en de heren en dames van de rechterlijke macht hiervan
gevrijwaard zouden moeten zijn. Ook rechters zijn mensen. Mensen maken fouten.
Kijk maar  naar de uitspraken in de zaak-Lucia de Berk en de zaak die bekend
staat als de Schiedamse Parkmoord. Niet voor niets is naar aanleiding van
laatstgenoemde zaak de Commissie evaluatie afgesloten strafzaken (CEAS) in het
leven geroepen.

Merkwaardig was de opmerking van plaatsvervangend voorzitter  Joost van Dijk van
de Raad voor de Rechtspraak in het AD van 23 februari. Hij stelde over
minimumstraffen dat ,,het je maar zal gebeuren dat je wordt opgepakt en tot
levenslang wordt veroordeeld". Daargelaten dat we  in Nederland zitten en niet
in een of andere dictatoriaal regime waar ze nog nooit  van advocaten en een
degelijk stelsel van rechtsbijstand hebben gehoord, valt op dat dit verwijt niet
wordt geuit in de richting van de rechters die Lucia de Berk wel degelijk ten
onrechte tot levenslang hebben veroordeeld. Dit soort arrogante uitspraken
leiden ertoe dat de gewone burger de rechterlijke macht  steeds meer ziet als
een club van boven ons gestelden in een ivoren toren die geen enkele vorm van
kritiek duldt en onfeilbaar is.

Een benoeming voor een bepaalde tijd is beslist niet in strijd met de
persoonlijke onafhankelijkheid van de rechter. Volgens vaste jurisprudentie van
het Europees Hof voor de Rechten van de Mens is het niet nodig dat rechters voor
het leven worden benoemd om onafhankelijk te zijn. Het Hof verlangt slechts dat
een rechter niet naar believen of op oneigenlijke gronden kan worden ontslagen
door de regering. Dit heeft het Hof bepaald in de jaren zeventig. Daarna is het
herhaaldelijk expliciet bevestigd, onder meer in de zaak Ringeisen tegen
Oostenrijk  van 16 juli 1971. In de zaak Campbell en Fell tegen Engeland op 28
juni 1984 is zelfs een benoemingstermijn geaccepteerd van drie jaar.

Het is verwonderlijk dat degenen die 'Europa' altijd  benadrukken en de PVV van
wereldvreemdheid betichten, dit niet weten. Ruimte om de levenslange benoeming
van rechters ter discussie te stellen, bestaat dus wel degelijk. Dat allerlei
mensen en instanties  vervolgens met allerlei oneigenlijke argumenten afwijzend
reageren,  maakt dit niet anders. Aan de levenslange benoeming van rechters moet
snel een einde komen.

Geert Wilders is fractievoorzitter van de Partij voor de Vrijheid in de Tweede
Kamer. Lilian Helder is Kamerlid namens dezelfde partij.

LOAD-DATE: March 18, 2011

LANGUAGE: DUTCH; NEDERLANDS

GRAPHIC: Illustratie Hajo

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              186 of 200 DOCUMENTS



                                NRC Handelsblad

                            17 maart 2011 donderdag

De sociaal-nationalistische PVV;
De reizende commentator

BYLINE: Anil Ramdas

SECTION: Opinie

LENGTH: 595 woorden


Volgens de Wet van Godwin  - uit 1990 van internetspecialist Mike Godwin  -
eindigt elk dispuut op internet  vroeg of laat in een vergelijking  met Hitler
of de Tweede Wereldoorlog. Wie als eerst met  'Godwinnen' begint, heeft volgens
internetters het debat verloren.

Waarom mogen we de situatie in Nederland niet  vergelijken met de toestand voor
de oorlog, vroeg de  socioloog Anton Zijderveld zich afgelopen dinsdag af in het
Verzetsmuseum in Amsterdam. Hij was daar, op  uitnodiging van    Historisch
Nieuwsblad, voor een  gesprek  over de verschillen en overeenkomsten van de PVV
en de NSB.

Zijderveld weet waarop de irritatie  over het erbij halen van de jaren  dertig
en veertig is gebaseerd.  Nog niet zo lang geleden ging Nederland gebukt onder
wat hij ,,het  ideologische multiculturalisme"  noemt, waarin niets onaardigs
mocht worden gezegd over allochtonen.  Wie iets kritisch zei, was meteen  een
fascist. De oorlog werd in die  tijd volledig gebanaliseerd.

Intussen heeft het  ideologische multiculturalisme afgedaan. We  kunnen weer
lessen trekken uit de  geschiedenis. Zijderveld: ,,Ik zeg  niet dat NSB en PVV
identiek zijn,  maar er is een onmiskenbare familiegelijkenis."

Beide zijn bewegingen, in  plaats van partijen met kaderleden  en statuten. Ze
geloven beide in  één leider, die geen burgers aanspreekt, maar een 'volk', dat
wordt onderdrukt door een 'elite'. Zijderveld: ,,De NSB was
nationaal-socialistisch, de PVV is  eerder sociaal-nationalistisch. Eigen oudjes
eerst en weg uit Europa."

De aanwezige historici waren het maar gedeeltelijk eens met Zijderveld - de PVV
is eerder cultureel gefundeerd dan ideologisch en anders  dan Mussert heeft
Wilders geen samenhangend toekomstvisioen. In het fascisme is het volk  onwetend
of vervreemd. Het dient  in elk geval te worden heropgevoed. Volgens Wilders is
het  volk, gepersonifieerd in Henk en  Ingrid, 'zuiver' van karakter en heeft
het per definitie gelijk. Ook de  armoede van de jaren dertig is onvergelijkbaar
met tegenwoordig. Zijderveld  zegt dat de rancune van toen wel degelijk te
vergelijken is met die van nu.

Dan het vijandbeeld - de  NSB werd geleidelijk antisemitisch, de PVV is van
oorsprong anti-islamitisch. Moslims vormen geen eenduidig ras. Dit probleem lost
Wilders op door te zeggen dat hij niet  de moslims bestrijdt, maar de islam. Dat
is een drogreden,  omdat geen moslim bestaat  zonder islam. Daaraan voegt
Wilders het idee toe van een 'essentiële islamitische aard', die intrinsiek
kwaadaardig en onveranderlijk is -  de takiyya. Zo heeft hij het racisme van de
NSB niet eens meer  nodig.

Onhandig voor Wilders is de verdeeldheid onder  moslims, die volgens een van de
sprekers zo groot is dat ze niet  eens een eigen omroep kunnen beginnen, hoewel
het geld daarvoor  klaarligt. Zijderveld: ,,Iedere splintergroep binnen de islam
wil een eigen moskee. Wilders zegt dan: de  islam groeit. De waarheid is dat de
islam juist versplintert."

Kennen de NSB en de PVV meer overeenkomsten of verschillen?  Het belangrijkste
verschil lijkt mij vooral  te liggen in het vijandbeeld zelf - de  moslims die,
naarmate aanslagen  uitblijven, steeds moeilijker kunnen worden weggezet als
potentiële terroristen. Wilders zal steeds  meer beschuldigingen en beledigingen
uit de kast moeten halen  om moslims te presenteren als een  collectief, met een
gemeenschappelijke en voor het Westen uiterst  gevaarlijke aard.

Misschien  heeft Wilders zelf wel te vroeg een  'Godwin' ingezet, toen hij de
Koran  vergeleek met Mein Kampf. Strikt  genomen had hij het debat op dat
moment al verloren.

LOAD-DATE: March 17, 2011

LANGUAGE: DUTCH; NEDERLANDS

GRAPHIC: AnilRamdas

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              187 of 200 DOCUMENTS



                                NRC Handelsblad

                            17 maart 2011 donderdag

Zo zet je Lyme op de politieke agenda;
Tweede Kamer spreekt vandaag over tekenbeten: een burgerinitiatief van
patiëntenvereniging

BYLINE: Antoinette Reerink

SECTION: Binnenland

LENGTH: 814 woorden

SAMENVATTING

De ziekte van Lyme wordt te vaak niet erkend door artsen, vinden patiënten. Ze
zamelden handtekeningen in en vandaag praat de Kamer over hun burgerinitiatief.


VOLLEDIGE TEKST:

Diana  Uitdenbogerd (43) werd op 14 april 2007 door een teek gebeten. Ze kreeg
niet alleen een rode vlek op haar lichaam, maar ook overal jeuk, koorts en
hoofdpijn en later hersenvliesontsteking. ,,Het was verschrikkelijk, ik voelde
het in mijn hele lijf."

Uitdenbogerd, adviseur en onderzoeker, had geluk. Ze was er vroeg bij, ging naar
de dokter die de teek verwijderde en enkele weken later de ziekte van Lyme bij
haar constateerde. Nog altijd krijgt ze antibiotica om de klachten te
onderdrukken. Uitdenbogerd schrok zo van de agressiviteit van haar ziekte en
kwam in korte tijd zo veel lotgenoten tegen, dat zij zich als bestuurslid
aansloot bij de Nederlandse Vereniging voor Lymepatiënten (NVLP). In 2009
startte ze een burgerinitiatief.

Vandaag spreekt de patiëntenvereniging met de commissie Volksgezondheid in de
Tweede Kamer over haar initiatiefvoorstel. Wat begon als een petitie werd een
zogeheten 'burgerinitiatief', omdat de handtekeningen binnenstroomden via
intekenlijsten bij winkels en internet. De drempel voor een burgerinitiatief is
hoog:  gewone burgers hebben ten minste 40.000 handtekeningen nodig om een
onderwerp op de Kameragenda geplaatst te krijgen.

Twee keer eerder haalde een onderwerp dat maatschappelijk leefde het parlement.
Eind 2009 werd het initiatief 'Stop fout vlees' over vlees uit de bio-industrie
en een mogelijke vleestaks besproken. De andere  ging over stervenshulp aan
ouderen.

Acht andere onderwerpen die als burgerinitiatief werden aangemeld bij de Tweede
Kamer werden uiteindelijk niet behandeld. Meestal omdat het onderwerp in de twee
jaar daarvoor al in de Kamer aan de orde was geweest. Zoals het initiatief voor
een rookvrije horeca.

Omdat er in het geval van het Lyme-initiatief 71.556 handtekeningen zijn
opgehaald en omdat de Kamer de afgelopen jaren niet over de ziekte van Lyme
heeft gesproken, zal het parlement het burgerinitiatief in behandeling nemen.
Vandaag spreken alle woordvoerders gezondheidszorg van de politieke partijen in
de Kamercommissie Volksgezondheid over het voorstel van de NVLP. De wens van de
vereniging is dat de Kamer verschillende beleidsmaatregelen zal nemen.

Petitionaris Uitdenbogerd pleit voor een betere her- en erkenning van de
chronische ziekte van Lyme. Haar club wil meer fundamenteel onderzoek naar de
oorzaken en de behandeling ervan en betere testen. Zij hopen op een plek waar
patiënten terecht kunnen, een academische Lyme expertisecentrum.

Het voorstel dat vandaag in de Kamer wordt besproken heeft niet het gewicht van
een wetsvoorstel. De commissie bepaalt hoe vaak er na vandaag nog over het
onderwerp zal worden vergaderd, of er hoorzittingen over worden georganiseerd en
wanneer het op de plenaire Kameragenda komt. Als het daar komt,  kunnen fracties
moties en amendementen over het voorstel indienen en er over stemmen. Maar dat
is aan de politiek.

De ziekte van Lyme is volgens de patiëntenvereniging  een ernstig onderschatte
infectieziekte die zich de afgelopen jaren rap heeft verspreid. Er zouden
tienduizenden mensen rondlopen in Nederland die een rode vlek constateerden, op
tijd werden behandeld maar zich daarna chronisch ziek bleven voelen. Iets wat
volgens artsen eigenlijk niet kan.

Daarnaast zijn er mensen die een tekenbeet hebben gehad, geen vlek hebben gezien
en toch combinaties van symptomen hebben die aan Lyme doen denken. Zij worden
niet gediagnosticeerd. Veel artsen denken dat Lyme bij deze mensen tussen de
oren zit. Dat maakt ze slachtoffers wanhopig.

,,Het probleem is dat er geen statistieken zijn over deze ziekte. Met betere
gegevens krijgen we meer zekerheid over hoeveel mensen we het hebben. Er is nog
veel onduidelijk", zegt Uitdenbogerd die daarom ook een meldplicht voor artsen
voorstelt.

Die onduidelijkheid is precies het punt dat criticus Piet Borst,
arts-biochemicus en moleculair bioloog, telkens maakt als het onderwerp Lyme de
media weer eens haalt. Vorig jaar zei hij in NRC Handelsblad nog dat er
inmiddels een ,,internetcircus" op gang is gekomen van mensen met bijvoorbeeld
vermoeidheidsklachten die op het web denken te lezen dat zij Lyme hebben. Hij
vindt dat hypochondrie hoogtij viert en moet niets hebben van het
burgerinitiatief.

Het  Milieudefensie-initiatief over  een vleestaks haalde uiteindelijk een
plenaire behandeling in de Tweede Kamer, maar stemde  niet in met het voorstel.
Toch heeft het volgens woordvoerder Marten Ros zeker zin gehad. ,,We zien veel
indirecte gevolgen. Meerdere politieke partijen zijn sindsdien met voorstellen
gekomen om vlees in de supermarkt een eerlijke prijs te geven."

De burgerinitiatiefnemers hopen dat de Kamer hun voorstel voor de zomer plenair
behandelt.

Patiënten vragen aan Kamer fundamenteel onderzoek naar Lyme

LOAD-DATE: March 17, 2011

LANGUAGE: DUTCH; NEDERLANDS

GRAPHIC: Een huisarts verwijdert een teek bij een patiënt. Linksonder is naast
de teek een zogenoemde tekenpen te zien, waarmee het beestje uit de huid kan
worden gehaald. Een besmette teek kan een rode kring op de huid veroorzaken.
Foto's Peter Hilz, Hollandse Hoogte, James Gathany

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              188 of 200 DOCUMENTS



                                NRC Handelsblad

                             12 maart 2011 zaterdag

Goed voor de omzet, slecht voor 't dorp

BYLINE: Tom-Jan Meeus

SECTION: Weekend

LENGTH: 1946 woorden

SAMENVATTING

Philipstown was een toevluchtsoord voor creatievelingen. Totdat de meest gehate
man van links Amerika de lokale krant kocht. Sindsdien verovert wrok terrein.
'Ik vertrouw eigenlijk niemand meer.'

VOLLEDIGE TEKST:

Roger Ailes (70) woont aan de rand van Philipstown, op een heuveltje. Het brein
van FoxNews, de meest gehate man van links Amerika, leidt er een ingesnoerd
bestaan. Zijn buren zien hem alleen, vertellen ze, als hij 's ochtends rond zes
uur, omringd door gewapende lijfwachten, in een zwarte SUV stapt;  het kantoor
van FoxNews in New York is een uurtje rijden. En in Main Street wordt hij enkel
gesignaleerd tijdens etentjes met zijn boezemvriend Rudy Giuliani,
ex-burgemeester van New York. ,,Samen zuipen in een donker hoekje", zegt Leonora
Burton, eigenaar van een kruidenwinkeltje in Main Street. Radio Leonora  noemen
ze haar hier: altijd op de hoogte van de laatste nieuwtjes.

De schok in het dorp was enorm toen Ailes drie jaar geleden van het heuveltje
afdaalde om de lokale krant te kopen, de Putnam County News & Recorder (PCN&R).
Alles veranderde. Philipstown, een verzameling gehuchten van 10.000 inwoners,
stond bekend als een progressieve enclave, vertelt Margaret Yonco-Haines, een
tenger dametje bij wie het halve dorp over de vloer komt: ze bemiddelt bij
echtscheidingen. Ailes introduceerde het format van FoxNews bij de PCN&R, en het
dorp overkwam wat in andere delen van de VS al langer gebeurt: linkse logica
werd met zwaar conservatief geschut bestreden, en het dorp raakte diep verdeeld.
,,Onderlinge haat" is nu doodnormaal, zegt Yonco-Haines. ,,Iedereen schreeuwt om
de ander het zwijgen op te leggen."

Philipstown leek geen logische keuze toen Roger Ailes zich daar tien jaar
geleden vestigde. Het charmante 19de-eeuwse plaatsje weerde met succes de
winkelketens en fastfoodrestaurants uit het centrum. Het werd het ideale
toevluchtsoord voor creatieve New Yorkers die genoeg hebben van het stadsleven.
Onder het miljoen dollar koop je er geen huis. Tofu is er even goed verkrijgbaar
als gehakt. Een gemeenschap zoals David Brooks (The New York Times) die
omschrijft in zijn boek Bobos in Paradise (2000): nieuwe rijken die leven
volgens de waarden van de hippiecultuur.

Het is er vergeven van de schrijvers, theatermakers en journalisten. Acteur
Kevin Kline woont er, Patty Hearst (erfgename van krantenmagnaat William
Randolph Hearst), en Gordon S. Stewart, een oud-toneelregisseur en
ex-speechschrijver van Jimmy Carter die zijn carrière afsloot in de financiële
wereld. ,,Als je een pak melk gaat kopen, kom je altijd wel iemand tegen die met
iets origineels bezig is", zegt film- en televisiemaker Richard Kroehling, wiens
documentaires enkele malen op het Amsterdamse filmfestival IDFA te zien waren.

Ailes benoemde zijn derde echtgenote, Beth, een blondine uit de televisiewereld,
tot uitgever van de PCN&R. Zijn motieven, vertelde hij Esquire, waren vooral
persoonlijk. Hij wist niet of eigenaar Rupert Murdoch zijn aanstelling bij
FoxNews zou continueren (later kwamen ze een contractverlenging van vijf jaar
overeen) en droomde van een levensavond als lokale heer van stand. Niet
verrassend ergerde hij zich aan het ,,linkse hobbyisme" - 'hoge belastingen,
milieufanatisme, slecht onderwijs' - in het dorp.

Tijdens de kennismaking met de redactie kondigde Ailes aan dat hij meer pit in
de krant wilde. Mike Turton, destijds freelancer bij de PCN&R, weet nog hoe
Ailes zijn prioriteiten formuleerde: ,,Regel één: 'Spreek nooit kwaad over de
eigenaar'." Regel twee: ,,Eenzijdige berichtgeving is uit den boze." Fair and
balanced, de slogan van FoxNews, was de nieuwe norm.

Wat dit inhield leerde Turton dat najaar. Het land was in de ban van de race
tussen Obama en McCain, en een lokale middelbare school organiseerde
schaduwverkiezingen. Turton werd gevraagd om verslag te doen. De leerlingen
kozen met ruim verschil voor Obama, Turton noteerde dat in de krant, en de inkt
was nog niet droog of hij ontving e-mail van Ailes. Hij had zich niet aan ,,de
richtlijnen" gehouden. Hij had zich moeten beperken tot een sfeerverslag, door
de uitslag te vermelden had Turton er ,,een politiek verhaal" van gemaakt,
mailde Ailes. ,,Dat hoort niet."

Een paar maanden later, voorjaar 2009, maakte Ailes duidelijk wat wél hoorde.
Hij stelde Joe Lindsley aan als de nieuwe hoofdredacteur. Een 25-jarige jongen
die een leren jackie over zijn confectiepakken draagt. Een gedreven conservatief
die, vertelt hij, het vak leerde bij The Weekly Standard, het weekblad voor
conservatieve intellectuelen dat, net als FoxNews, in handen is van Rupert
Murdoch.

Kort na zijn komst ging de PCN&R commentaren afdrukken. De krant richtte zich op
nationale thema's, en keerde zich vooral tegen Obama's uitbreiding van de
overheid. De krant citeerde de libertaire schrijfster Ayn Rand om te illustreren
dat de VS een land dreigt te worden waarin ,,te veel klaplopers meeliften met
mensen die werken". De taal van de Tea Party in Philipstown - een primeur.

Televisie- en filmmaker Richard Kroehling stuurde een woedende brief aan de
PCN&R. Ailes reageerde met een ,,intimiderend telefoontje", zegt Kroehling, en
korte tijd later richtte hij met anderen een informeel genootschap op dat op
maatregelen tegen Ailes zinde. Typisch linkse intolerantie, zegt Lindsley: ,,Ze
zeiden eigenlijk: 'Wij willen jullie meningen hier niet'." Intussen weigerde
Leonora Burton de PCN&R nog in haar kruidenwinkeltje te verkopen. Beth Ailes was
een van haar beste klanten. Ze omhelsden elkaar elke keer als Ailes in de winkel
kwam. ,,Maar ik verdóm het politieke pamfletten te verkopen die zijn bedoeld om
mensen tegen elkaar uit te spelen", zegt ze, nog steeds boos. Ze heeft nooit
meer een woord met Ailes gewisseld.

Zo liep Philipstown met open ogen in de conservatieve val die Ailes opzette.
,,Mensen reageerden gebeten, zoals de bedoeling was", grinnikt hoofdredacteur
Joe Lindsley. Het is de wet van de conservatieve agitator, zoals die dagelijks
op FoxNews te zien is: woedende reacties zijn de beste manier om de aandacht op
jezelf te vestigen. Controverse vergroot de omzet.

Nu de veranderingen bij de PCN&R bij iedereen bekend waren, kon het echte werk
beginnen. Lindsley publiceerde de salarissen van lokale onderwijzers - sommigen
verdienden meer dan 100.000 dollar per jaar - om te bewijzen dat het openbaar
onderwijs te veel subsidie krijgt en ondermaats presteert. ,,Dat was gewoon
journalistiek", zegt hij. ,,Dat wil je toch weten?" De krant drukte op de
opiniepagina's historische opstellen van conservatieven af, en weemoedige
verhalen over militaire successen uit een ver verleden.

Toen kwam het grote nummer: een journalistieke campagne tegen het nieuwe
bestemmingsplan, waardoor de vlam pas goed in de pan sloeg. Voor de creatieve
klasse was het nooit een vraag geweest of Philipstown moest groeien. Natuurlijk
niet. Groei is slecht voor het milieu. En wie wilde er nou McDonald's of
Wal-Mart in dit dorp? Maar in de buitenwijken, waar tuinders en andere kleine
ondernemers vechten voor hun bestaan, broeide er ongenoegen over 'de
milieufundamentalisten', zoals Ailes ze noemt. Hij bouwde het conflict uit tot
,,een klassenstrijd volgens conservatief recept", vertelt Gordon Stewart. Een
klassieker uit Ailes' repertoire: zet de kleine man af tegen de progressieve
elites. ,,Roger is er een meester in", aldus Stewart.

Op vergaderingen van de gemeente stroomden dorpelingen nu ineens toe. ,,Dankzij
ons kwam de democratie tot leven", zegt Lindsley. Een gevolg was ook dat mensen
voortaan werden ingedeeld in categorieën, zegt Margaret Yonco-Haines: tuinders
tegen milieubeschermers, rechts tegen links, goed tegen slecht. ,,Je zat bij die
vergaderingen en zag de klik bij mensen omgaan: 'En nu zeg ik waar het op
staat'."

Ailes stuurde aan op een publieke confrontatie tussen hem en de burgemeester, de
Democraat Roger Shea. Hij is een overtuigde milieuactivist - gebreide trui,
spijkerbroek - die in de PCN&R maandenlang voor ,,radicaal linkse idioot" was
uitgemaakt. Ailes verscheen aan de zijde van een advocaat op een vergadering, de
advocaat somde de 'linkse onregelmatigheden' in het bestemmingsplan op. Het
duurde zo lang dat Shea hem het woord ontnam. Ailes raasde dat voor 'de stem van
de gewone man' geen belangstelling was. ,,Hij speelde de baas en wist zich
intussen voor te doen als underdog", zegt Shea.

Inmiddels hebben Ailes en de burgemeester een compromis bereikt over het
bestemmingsplan - Philipstown gaat voor het eerst in decennia groeien. En ook in
een ander opzicht is het dorp voor altijd veranderd. Wrok heeft zijn intrede
gedaan. Een half jaar geleden, 4 juli, de nationale feestdag, reed Roger Ailes
in zijn Cadillac Seville mee in de dorpsparade. Hij had de kosten van het
vuurwerk 's avonds - 10.000 dollar - voor zijn rekening genomen. De zon scheen.
Joe Lindsley weet nog dat hij in een jeep achter Ailes reed en dacht: wat een
prachtige dag voor de baas. ,,Het dorp had zijn meningsverschillen voor even
begraven. Een all American town."

Oplettende bezoekers zagen dat zich een nieuw bedrijf in Main Street had
gevestigd. Philipstown.info, stond er op de gevel. Gordon Stewart, de
oud-speechschrijver van Jimmy Carter, had de maanden ervoor een stille coup
voorbereid: uit ergernis over de onevenwichtige stukken in de PCN&R ontwikkelde
hij stilletjes een website voor lokaal nieuws. Hij haalde de halve redactie van
de PCN&R over voor hem te komen werken, en de site werd diezelfde 4de juli
gelanceerd. ,,Verrassingsaanval", lacht Stewart. ,,Jij hebt mijn mensen
gestolen!" riep Ailes de volgende dag door de telefoon tegen Stewart.

Zodoende heeft Philipstown nu twee kranten. Een website die zich profileert als
neutraal maar vooral schrijft voor de creatieve klasse, en een krant die
openlijk de kant kiest van de conservatieve kleine man. ,,Concurrentie is altijd
goed", zegt Joe Lindsley. Gordon Stewart is het daarmee eens, al voorziet hij
dat de strijd niet voorbij is: ,,Roger Ailes zal doorvechten totdat hij mij
vernietigd heeft, dat is zijn stijl."

Leonora Burton van het kruidenwinkeltje in Main Street ziet intussen een andere
werkelijkheid. Het format van FoxNews is goed voor de omzet, zegt ze, maar
,,dodelijk voor de gemeenschap". Vroeger was er geen plaats voor politiek in
haar zaak. Nu weet iedereen van elkaar of hij rechts of links is; goed of fout.
,,Ailes heeft ons uit elkaar gespeeld", zegt ze. Ze betrapt er zichzelf ook op
dat ze klanten tegenwoordig met een scheef oog aankijkt. ,,Ik vertrouw eigenlijk
niemand meer. Dat is het ergste."

'Dankzij ons kwam de  democratie tot leven'

Hoofdredacteur Joe Lindsley

'Onderlinge haat is hier  nu doodnormaal'

Margaret Yonco-Haines

Het brein van FoxNews

Wie iets van het moderne Amerika  wil begrijpen kan niet om Roger Ailes  (70)
heen. Het brein van FoxNews,  die zelden in het openbaar verschijnt,  wordt de
invloedrijkste conservatief van de laatste decennia  genoemd. Hij werkte als
campagnestrateeg voor de  presidenten Nixon, Reagan en Bush  sr., en was een
meester in negative  campaigning: verkiezingen winnen  door de tegenstander
zwart te  maken. Ook wordt de Republikeinse  'doorbraak' op zijn conto
geschreven:  hij verleidde veel arbeiders ('Reagan  Democraten') om over te
stappen  naar de Republikeinen. In de jaren  negentig vroeg Rupert Murdoch hem
FoxNews op te zetten. Het zeer  winstgevende kabelnetwerk is al  jaren de best
bekeken nieuwszender  van het land, wat conservatieven  mede toeschrijven aan
Ailes' goede  gevoel voor de conservatieve  Amerikaanse ziel: tijdens het
presidentschap van Bill Clinton (1993- 2001) introduceerde hij Bill O'Reilly in
de Amerikaanse huiskamer, toen  Obama in 2009 begon voegde hij  daar Glenn Beck
aan toe.

LOAD-DATE: March 11, 2011

LANGUAGE: DUTCH; NEDERLANDS

GRAPHIC:  Cold Spring, gemeente Philipstown aan de Hudson Rivier
Foto's René Clement
Roger Ailes, de meest gehate man van links Amerika
Foto AP

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              189 of 200 DOCUMENTS



                                NRC Handelsblad

                            10 maart 2011 donderdag

'Kierkegaard haalde me uit de orthodoxie'

SECTION: Boeken

LENGTH: 417 woorden


Toen CDA-politicus Ab Klink in de twintig was en sociologie studeerde, kreeg hij
van een vriend een boekje met aforismen  van de Deense filosoof Søren
Kierkegaard (1813- 1855). ,,Ik vond die buitengewoon trefzeker, humoristisch
ook. Kierkegaard ziet een prachtige kerk in Kopenhagen, hij luistert naar de
bisschop en is tot tranen toe geroerd. Dan vraagt hij zich af: waar is toch de
souffleur?

,,Vervolgens ging ik alles lezen. Mij trof  vooral het psychologisch inzicht.
Kierkegaard promoveerde in 1841, zijn dissertatie ging over ironie bij Socrates.
Hij schreef  een diepgravend werk over angst en moed [Het begrip Angst, in 2009
in vertaling verschenen bij Damon] en wat die begrippen betekenen, met als
strekking: moed is niet de afwezigheid van angst, maar het vermogen te handelen
in tegenwoordigheid van angst. Bijzonder raak. Een intelligente en knappe
filosoof die ernstig en genadeloos naar de werkelijkheid kijkt, maar
uiteindelijk met een positieve boodschap: veel van de ongemakkelijkheden van het
leven zijn te overkomen.

,,Laatst stond er een artikel over Kierkegaard in de New York Times, Kierkegaard
on the couch met daarin de volgende frase: 'despair is not a feeling  but an
attitude'. Distantie jegens je eigen werkelijkheid, leerde Kierkegaard me,
levert een mens veel op. Vrijheid bijvoorbeeld, de vrijheid om onafhankelijk je
keuzes te maken.

,,Kierkegaard spreekt mij daarnaast aan omdat hij afkomstig was uit een
piëtistisch, luthers milieu. Zelf kom ik uit een calvinistisch piëtistisch
milieu en ik voelde die verwantschap. Voor mij heeft Kierkegaard, samen met
Luther en Max Weber, veel betekend bij het loskomen van een reformatorische
jeugd. Hij haalde mij uit de orthodoxie en gaf me vrijheid, zonder dat ik het
geloof kwijtraakte."

Ab Klink grijpt nog steeds wel eens naar Kierkegaard, vertelt hij. ,,Onlangs las
ik nog een biografie, een vrij recente door Joakim Garff, die erg verhelderend
werkte vanwege alle informatie over Kierkegaards dagelijks leven. Hij wandelde
veel op straat, praatte met de gewone man. Hij verkeerde ook in hoge culturele
kringen, maar zijn inspiratie haalde hij uit het alledaagse. Recent las ik ook
een essay van Kierkegaard-specialiste Luce Ramaker, De moed tot het onmogelijke,
heel mooi, ze legt de vinger precies op de essentie van Kierkegaard. Dan pak ik
het werk zelf toch weer uit de kast." (MS)

Joakim Garff: Søren Kierkegaard. University Press, 867 blz. EUR 26,- . Luce
Ramaker e.a.: De moed tot het onmogelijke. Asoka, 288 blz. EUR  17,95

LOAD-DATE: March 10, 2011

LANGUAGE: DUTCH; NEDERLANDS

GRAPHIC: Ab Klink en Søren Kierkegaard

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              190 of 200 DOCUMENTS



                                NRC Handelsblad

                             9 maart 2011 woensdag

Wilders - geen feit tussen te krijgen

SECTION: Opinie; Blz. 16

LENGTH: 1206 woorden

SAMENVATTING

Wilders heeft heel het publieke domein politiek verdacht gemaakt, schrijft Rob
Wijnberg. Nu wil hij de benoeming van de 'linkse' Ybo Buruma tegenhouden.

VOLLEDIGE TEKST:

Als je al eens hebt gepleit voor de afschaffing van het gelijkheidsbeginsel, een
belasting op hoofddoekjes, de uitzetting van niet-Nederlanders zonder baan en de
registratie van alle burgers op etniciteit, dan wordt het steeds moeilijker om
jezelf te overtreffen.

Van grote verontwaardiging was  dan ook geen sprake toen PVV-leider Geert
Wilders onlangs voorstelde om rechters niet langer voor het leven te benoemen,
maar elke zes jaar te onderwerpen aan de PVV-test. Straft een rechter streng
genoeg, dan mag hij aanblijven. Kiest hij te vaak voor een taakstraf, dan gaat
hij maar ,,bij de sociale dienst of het Riagg" werken.

Commotie was  wel te verwachten geweest. Wat de PVV-leider voorstelt, is het
opheffen van de scheiding tussen rechtspraak en politiek. Niet zozeer de wet en
de jurisprudentie vormen dan de grondslag voor Vrouwe Justitia, maar de
politieke wind die door Nederland waait.

Schat Maurice de Hond de PVV hoog in, dan zal een rechter wel twee keer nadenken
of hij de wet barmhartig interpreteert. Hij wil immers zijn baan veiligstellen.
Je zou het hypocriet kunnen noemen - was het niet Wilders  die zijn eigen zaak
hekelde als 'politiek proces'?

Vandaag wil de PVV in de Tweede Kamer de benoeming van Ybo Buruma in de Hoge
Raad tegenhouden, een rechtsgeleerde die in de ogen van Wilders ,,te links" is.
Normaal is zo'n benoeming een hamerstuk. De Hoge Raad geldt als politiek
neutraal.

Het is mij  niet te doen om deze voorstellen op zich, maar om de strategie die
erachter schuilt. Die is niet incidenteel, maar structureel. Stap één in die
strategie is de politisering van een maatschappelijk instituut dat bekendstaat
om zijn 'onafhankelijkheid' en 'neutraliteit'. In de afgelopen zes jaar heeft
Wilders bijna elk denkbaar onderdeel van het publieke domein politiek verdacht
gemaakt.

Wetenschappers zijn milieuactivisten in schaapskleren, journalisten zijn
PvdA'ers met een blocnootje, het koningshuis is een spreekbuis voor de
multiculticlan en het onderwijs is de indoctrinatiemachine van
cultuurrelativisten.

Na deze politisering volgt meestal stap twee - het onschadelijk maken van het
instituut. De PVV wil de Eerste Kamer afschaffen, het Europees Parlement
ontbinden, de publieke omroep beperken tot één zender, wetenschappelijk
onderzoek naar klimaatverandering stopzetten, de Commissie Gelijke Behandeling
opheffen, de rechtspraak onder politiek toezicht plaatsen, de koning(in) uit de
regering zetten en het onderwijs nationaliseren. Onlangs nog eiste Wilders het
ontslag van een basisschooldirecteur die het zijn leerlingen toestond om het
Offerfeest te vieren - als ware hij de rector magnificus van heel Nederland.

Je kunt niet anders concluderen dan dat de PVV uit is op een samenleving die in
de politicologie bekendstaat als een 'totalitaire democratie' - een term die in
de jaren vijftig werd gemunt door de Israëlische historicus Jacob Talmon.

Let wel: met de term 'totalitair' wordt hier niet 'fascisme' of 'dictatuur'
bedoeld. Die vergelijkingen gaan mank. Wilders roept niet op tot geweld.
Tuigdorpen zijn geen concentratiekampen. Nee, kenmerkend voor een totalitaire
democratie is dat het ,,de reikwijdte van de politiek uitbreidt tot alle
aspecten van het menselijke bestaan", aldus Talmon. ,,Het beschouwt alle
menselijke gedachten en handelingen als 'sociaal betekenisvol' - en daarom als
onderdeel van het politieke domein."

Dat is, ironisch genoeg, niet alleen een treffende samenvatting van
revolutionaire, communistische en radicaal-linkse stellingnames uit het
verleden, maar ook van Wilders' gedachtegoed. Ook hij ziet in elke uitspraak of
handeling politieke significantie. Elke kritische vraag van een journalist is
een teken van - linkse - vooringenomenheid, elk wetenschappelijk onderzoek dat
indruist tegen het PVV-programma is een kwestie van  - links - activisme en elke
rechterlijke uitspraak die de PVV niet zint, is een uiting van verborgen  -
linkse - agenda's.

Deze 'politisering van alles' is om twee redenen zeer succesvol. Ten eerste
omdat ze principieel onweerlegbaar is. Waarden als 'objectiviteit',
'neutraliteit' en 'onafhankelijkheid' bestaan immers alleen als theoretisch
ideaal. Al die wetenschappers, journalisten en rechters zijn mensen die
noodzakelijkerwijs een cultuur, een politiek wereldbeeld en persoonlijke
belangen met zich meebrengen.

Tegen politisering valt  niets in te brengen. Het maakt niet uit hoeveel
onderzoek je aandraagt om te 'bewijzen' dat de publieke omroep, de rechtbank of
de wetenschap helemaal niet zo 'links' is als wordt beweerd. De bewering dat het
desbetreffende onderzoek zelf ook een product is van die 'kerk' - 'de
Universiteit van Amsterdam is een PvdA-bolwerk', 'de Volkskrant is een links
parochieblaadje' - is voldoende om het te diskwalificeren.

Er zijn geen feiten. Er is slechts politiek.

Daaruit volgt de tweede reden waarom Wilders' strategie zo genadeloos effectief
is. Ze raakt linkse, progressieve  partijen in hun meest fundamentele
filosofische aanname - dat de wereld zich 'rationeel' laat begrijpen aan de hand
van 'feiten'. Dat wil niet zeggen dat alleen links zich 'bij de feiten houdt',
terwijl rechts de 'waarheid verdraait'. Nee, links gaat ervan uit dat feiten
voor zich spreken en dus niet ingebed hoeven te worden in een retorische
omgeving met een gewenste lading.

Werkelijkheid en moraal worden niet alleen ingegeven door 'feiten', maar
evenzeer door taal en emoties. Wilders zegt nooit hoeveel immigranten  naar
Nederland komen. Hij zegt alleen dat ,,de kraan wagenwijd openstaat". Dat is de
kunst van de retoriek - de werkelijkheid een kleur geven die in jouw voordeel
is.

Campagnestrateeg Karl Rove van George W. Bush stelde dat je politieke vijanden
nooit moet aanvallen op hun zwakste punt. Je moet hun sterkste kant aanpakken.
Wilders doet dat. Hij ondermijnt het geloof in 'objectiviteit' en 'neutraliteit'
waar de gevestigde orde praktisch haar hele gedachtegoed op gebaseerd heeft.
Argumenten die beginnen met ,,cijfers van het Planbureau wijzen uit dat", ,,het
gerechtshof is van oordeel dat", ,,wetenschappelijk onderzoek toont aan dat",
,,volgens de Grondwet is het zo dat" - en zo beginnen argumenten van zijn
opponenten altijd - kan hij naar de prullenbak verwijzen.

Strategisch is het briljant, maar het heeft ook een kwalijke kant. De PVV-leider
stelt elk meningsverschil met zijn partij gelijk aan politiek activisme. Zo
wordt alles een ,,machtsgreep", een poging om zijn partij ,,monddood" te maken.
Het resultaat is een Truman Show rondom de PVV, omringd door media,
wetenschappers en rechtbanken die  heimelijk acteren in een links toneelstuk. De
PVV-leider heeft het vertrouwen gewonnen  van Henk en Ingrid, die in dat
toneelstuk  geloven.

Wie daar wat van zegt, moet wel zijn geïnstrueerd  door de Grote Linkse
Regisseur. Wist u bijvoorbeeld dat Rob Wijnberg van klassieke muziek houdt,
naast een moslim woont en filosofie heeft gestudeerd aan de UvA? Leest u nu nog
eens zijn artikel door. Einde discussie.

Rob Wijnberg is hoofdredacteur van nrc.next.

Onderzoek kan terzijde worden gelegd - het is immers 'van links'

LOAD-DATE: March 9, 2011

LANGUAGE: DUTCH; NEDERLANDS

GRAPHIC: Illustratie Tomas Schats

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              191 of 200 DOCUMENTS



                                NRC Handelsblad

                             9 maart 2011 woensdag

Seculiere partij shopt bij de ChristenUnie;
Wisselcolumn

BYLINE: Bosma  Elias Sap

SECTION: Opinie; Blz. 14

LENGTH: 767 woorden


Het is verkiezingsavond half twaalf en ik zit vast op de achterbank van een
stilstaande gepantserde auto, ingeklemd tussen onze provinciale lijsttrekker in
haar dazzling felrode jurk en onze landelijk politiek leider, buiten omringd
door het bekende legertje beveiligingsmensen, nerveus rondrennend met oortjes
in. Die auto staat twintig minuten stil in een pikdonkere tuin in Midden-Limburg
en ik denk: hoe ben ik hier eigenlijk terechtgekomen?

Daarover straks meer. Eerst: wie iets te vieren heeft, geeft iets weg. Mijn
partij boekte haar vijfde overwinning op rij, reden tot dankbaarheid. Onlangs
meldde zich een patriottische ondernemer die vindt dat u als NRC-lezer hoognodig
moet kennismaken met mijn boek De schijn-élite van de valse munters. Zijn gulle
donatie maakt  een flinke prijsverlaging mogelijk. Speciaal voor u is er daarom
nu de Henk en Ingrid-editie van mijn boek: slechts tien euro - vanaf morgen in
de winkel.

Het succes dat ik graag met u wil vieren, is natuurlijk onze daverende
verkiezingsoverwinning. Het probleem is helaas dat slechts de helft van onze
aanhang naar het stembureau kwam. Ingrid ging wel, maar Henk bleef thuis. (Of
omgekeerd.) Geweldig: de Partij voor de Vrijheid is de grootste partij onder
scholieren en onder studenten, uitgerekend die groepen die het hardst met hun
neuzen op de multiculturele feiten worden gedrukt. Als onze jeugd mag kiezen,
kiest het tegen de sinistere idealen van Ed van Thijn, Doekle Terpstra en
Jacques Wallage. Je zou er bijna optimistisch van worden. Niet de verkalkte
multikul heeft de toekomst, maar het patriottisme.

Het was weer een avond om nooit te vergeten. We komen bij elkaar in Echt, in het
smalste stukje van Limburg. De eerste poll brengt ons aan de onderkant van de
voorspellingen. Daarna begint het grote gestuiter. Wel/niet een meerderheid voor
de coalitie, wel/niet negen zetels voor ons. Er komt geen einde aan.

Geen echte uitslag, wel veel linkse politici die alvast aankondigen dat ze
voortaan elke wet kunnen stoppen in de Eerste Kamer. De huid is alvast verkocht.
Aan de keukentafel delibereren wij over een reactie. ,,Geen commentaar" is geen
optie. We moeten nu echt op pad. Om kwart over elf bewegen we en nemen we plaats
in Geerts rijdende bunker, klaar om af te reizen naar de brasserie. De auto en
de begeleidende wagens staan geparkeerd in de tuin van de lijsttrekker. Net als
we ons gedrieën op de achterbank hebben gewrongen, gaat de telefoon. Het is een
vooraanstaand VVD'er, die erop aandringt nog even te wachten met een reactie:
,,Geert, het kan nog alle kanten op." De auto gaat op de handrem en we staren
naar onze gsm's, wachtend op nieuws. De minuten kruipen voorbij. Ook
lijsttrekker Laurence Stassen krijgt telefoon. Het is haar bejaarde tante, die
ongerust opbelt. Ze heeft op televisie gehoord dat haar nichtje niet verschijnt
in de brasserie. Gaat alles wel goed?

Aangekomen op het PVV-feest blijft het stuiteren. Een verslaggever van het ANP
wijst me op weer een tussenstand: PVV nu ineens elf zetels. Ik trek Geert aan
zijn jasje en sis hem het nieuwe resultaat in. Alles is weer anders.

We slaan uiteindelijk flink toe in de heartland. In veel Limburgse gemeenten een
kwart van de stemmen. De eens zo katholieke provincie maakt ons de grootste
partij.

We shoppen landelijk veel bij de ChristenUnie, meldt dagblad Trouw. De
dhimmitaal van de CU (,,moreel verbond met de islam") is zeer populair bij de
linksige leden, maar een stuk minder onder haar kiezers. Die stemmen met hun
voeten en lopen over. Sinds Wilders in een debat Arie Slob een pijnlijke stilte
liet produceren, als antwoord op de vraag ,,Vindt u het christendom eigenlijk
wel beter dan de islam?", zijn velen aan het denken geslagen. Het geblaat over
,,sociale rechtvaardigheid" en ,,internationale solidariteit" blijkt in de
praktijk vooral islamcapitulatie.

Trouw brengt het nieuws van de ChristenUnie-exodus net onder de kop 'CDA'er
loopt over naar PVV'. Het is een van bijproducten van de introductie van de
islam in Nederland, die het politieke landschap dwingt zichzelf opnieuw in te
richten. De grote paradigmaverandering. Zo kan het gebeuren dat steeds meer
katholieke en christelijke stemmers kiezen voor een seculiere partij, een club
die wel het gevaar onderkent van de oprukkende islam. Het is slechts een van de
Umwertungen die we te danken hebben aan het bizarre multiculturele experiment.
Iets waaraan ik ook mijn twintig minuten in een tuin te Limburg dank. We zullen
er nog veel zien.

Martin Bosma is Kamerlid voor de PVV. Hij schrijft beurtelings met Ton Elias
(VVD) en Jolande Sap (GroenLinks) deze wisselcolumn.

LOAD-DATE: March 10, 2011

LANGUAGE: DUTCH; NEDERLANDS

GRAPHIC: NH2ekamerLOGOnrctint
OPIpolitiekColumnBosmaB

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              192 of 200 DOCUMENTS



                                NRC Handelsblad

                              8 maart 2011 dinsdag

Liberaal als een aal;
Column

BYLINE: Elsbeth Etty

SECTION: Opinie

LENGTH: 892 woorden


Stel je voor dat kolonel Gaddafi het hoofd in de schoot legt en de woorden
spreekt: ,,Ik ga dit prachtige Libië weer teruggeven aan de Libiërs." Hij
verdwijnt, zonder verder bloedvergieten. Het land dat hij in privébezit had
genomen, geterroriseerd en  van zijn natuurlijke rijkdommen beroofd, behoort hem
niet langer toe, erkent hij. Hij geeft het terug aan de politiek rechtelozen, de
slaven van de strijd om het bestaan, de gevangenen van onwetendheid en angst.
Deze aankondiging - onwaarschijnlijk, uit de mond van een ontoerekeningsvatbare
- zou betekenisvolle informatie zijn. Zelfs de grootste gek moet in staat worden
geacht om  taal te gebruiken als een instrument van rationele communicatie.

Het omgekeerde kan ook. Als minister-president Rutte zegt: ,,We gaan dit
prachtige Nederland weer teruggeven aan de Nederlanders", dan is dat geen
rationele communicatie. We voelen de bedoeling. Het verstand kan daar niet bij.
Beroept hij zich soms, met  voorbijgaan aan de vertegenwoordigende democratie,
in navolging van Rousseau, op één of andere 'algemene wil', die alleen aan hem
is geopenbaard?

Of doelt hij misschien op de inperking van Nederlandse soevereiniteit door de
Europese Unie? Is hij het zat dat het Europese Hof voor de Rechten van de Mens
eist dat Nederland een einde maakt aan de inbreuk op de mensenrechten,
bijvoorbeeld het gevangenzetten van minderjarige kinderen van illegalen? Was de
uitspraak, zoals door D66 werd verondersteld, gericht tegen moslims?

Niets van dit alles - na de ministerraad van vrijdag verklaarde Rutte dat het
zijn bedoeling was om Nederland terug te geven aan mensen die verloren zijn
geraakt in de bureaucratie en aan iedereen die iets van zijn leven wil maken.
,,Voor hen willen we de obstakels en problemen weghalen. En we moeten partij
kiezen tegen de hufters. Dit is mijn uitleg."

Zo liberaal als een aal, om met Multatuli te spreken. Als Gaddafi, vergelijkbare
woorden sprekend, een voor hem atypische rationele uitspraak zou hebben gedaan,
dan ontpopte Rutte zich   met het aanroepen van nationale sentimenten  als een
irrationalist pur sang. Een irrationalist gaat ervan uit dat het menselijke
handelen meer wordt bepaald door emoties dan door de rede. Misschien is dat ook
wel zo, maar als democratisch politicus zou Rutte daar dan niet in mogen
berusten. De premier spreekt 'de hardwerkende Nederlanders' toe als een
'gevoelsgemeenschap'. Door zijn woordkeuze verdeelt hij mensen in landgenoten en
vreemdelingen, vriend en vijand - Nederlanders en hufters.

Dit is typerend voor elk nationalisme, waarschuwde de liberale filosoof Popper
al. ,,Nationalisme doet een beroep op onze tribale instincten, op hartstochten
en op vooroordelen, en ook op ons nostalgisch verlangen bevrijd te worden van de
druk van de individuele verantwoordelijkheid." Dat is dus precies het omgekeerde
van de uitleg die Rutte zelf  gaf. De theorie dat onze denkbeelden of
standpunten  van ons nationale gevoel of zelfs van onze nationale belangen
afhankelijk zijn, leidt volgens Popper per definitie tot irrationalisme. ,,Het
moet  onherroepelijk leiden tot het geloof dat wij 'denken met ons bloed' of dat
wij denken 'met onze nationale erfenis'."

Rutte postuleert een Nederlandse gevoelsgemeenschap. Dit komt neer op nationale
zelfverheffing, verwatenheid, verachting van andere volken en de bestrijding van
het anders-zijn. Het idee dat Nederland  aan de Nederlanders moet worden
teruggegeven, dient niet alleen om de werkelijke maatschappelijke problemen te
mystificeren. Het kan alleen tot 'project' worden gemaakt met behulp van
nationale discriminatie en nationale haat. Het bevestigt niet de werkelijke
eigenwaarde van het individu, maar vervangt menselijke waardigheid door iemands
waarde 'als Nederlander'.

Een aardig voorbeeld van irrationalisme gaf  minister Hillen (Defensie, CDA), de
Machiavelli uit Madurodam, zaterdag ten beste in deze krant. Enerzijds merkte
hij op dat de PVV vooral is geënt op emoties, onrust, negatieve gevoelens,
anderzijds noemde hij zijn eigen CDA met trots ,,de meest Nederlandse partij".
Volgens hem zal een Nederlander nooit reactionair worden, nooit extreem worden.

O nee? Wie zich beijvert om 'het meest Nederlands' te zijn, wordt vanzelf
reactionair en extreem. Hillens proeve van Nederlanderschap impliceert immers
het beginsel van minderwaardigheid van niet-Nederlanders, of kwart of half
Nederlanders. Hillen 'denkt met zijn bloed'. Iemand die zich, zoals ik, niet tot
de gevoelsgemeenschap van de heren Rutte en Hillen voelt behoren, verdient
wantrouwen. Discriminatie is hiermee gerechtvaardigd.

Het probleem is dat je  geen argumenten tegenover dit irrationalisme kunt
plaatsen, omdat 'het gevoel' zich nu eenmaal onttrekt aan elke argumentatie, dus
aan elk denken. Ach, zij bedoelen het vast niet zo kwaad, onze goedmoedige
nationalisten, maar door goedmoedige nationalisten worden racistische beulen
verwekt.

Het verschil van Rutte en Hillen met de PVV zit alleen nog in de islamkritiek.
Ik heb  er geen probleem mee om de islam te bestrijden, omdat godsdienst
miljoenen mensen onderwerpt aan angsten, ressentimenten, onwetendheid en
vrouwenhaat, maar het oprukkende irrationalisme in de Nederlandse politiek
bestrijdt de islam als symbool van het gevoelsvreemde, het niet-Nederlandse.

Rutte en het CDA hebben zich zwaar gecompromitteerd.

Ach, zij bedoelen het vast niet zo kwaad

LOAD-DATE: March 9, 2011

LANGUAGE: DUTCH; NEDERLANDS

GRAPHIC: OPIElsbethEttyTABLOID

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              193 of 200 DOCUMENTS



                                NRC Handelsblad

                             5 maart 2011 zaterdag

Er is maar één oplossing - inspireren en verbinden;
Opklaringen

BYLINE: Marc Chavannes

SECTION: Opinie & Debat; Blz. 5

LENGTH: 963 woorden


Het volk heeft gesproken. Ruim de helft van de kiesgerechtigde burgers greep de
kans aan om een kreet te slaken over dit land. In het voorbijgaan beleefden
bestuurders in de eigen provincie hun beoordelingsgesprek. Wie klop kreeg, in de
eerste plaats het CDA en de PvdA, was blij dat er nog één been over was waar
gips omheen kon. Het is nooit te laat om op zoek te gaan naar wat eronder zit.

Op een praktisch en tactisch niveau is duidelijk dat aan de landelijke
krachtverdeling tussen wat doorgaat voor Rechts en wat doorgaat voor Links, niet
veel is veranderd. Op 23 mei kiezen de leden van de woensdag gekozen Provinciale
Staten een nieuwe Eerste Kamer. Dankzij handjeklap of toeval zullen VVD, CDA en
PVV dan net wel of net niet aan een meerderheid komen in de Senaat. Wat het
wordt, maakt niet veel uit - aardig geprobeerd.

Niemand zal op 24 mei kunnen beweren dat Nederland gered of onbestuurbaar is.
Het wordt weer scharrelen. Genoeg onderwerpen blijven over waaraan de PVV niet
meedoet of waarmee bevriende leden van de Eerste Kamer moeite hebben.
Bewindslieden zullen voortdurend op zoek moeten naar interim-draagvlak. Zonder
goede, persoonlijke betrekkingen met hulptroepen van SGP, D66 en GroenLinks
bereikt Rutte geen wezenlijke hervormingen, als de VVD en het CDA zelf al
durven.

Op een bijna even praktisch niveau is wel iets te zeggen voor de toestand van
permanente formatie waarin Den Haag is terechtgekomen. Mark Rutte, die zijn VVD
als grootste partij flinke delen van de kaart blauw zag kleuren, lijkt als geen
ander in staat om de flexibiliteit op te brengen om wisselende steun te
verwerven voor zinvolle of noodzakelijke maatregelen.

Het is de vraag of een LAT-coalitie met een bloeiende VVD en een zwaar zoekend
CDA voor Pechtold en Sap op middellange termijn rendabel is. D66 heeft al vaak
genoeg de prijs betaald voor het aan een meerderheid helpen van centrum-rechts.
Toch heeft Pechtold zijn zetelwinst en Sap haar uitblijven van verlies ondanks
de Kunduz-verdeeldheid binnen GroenLinks te danken aan opbouwend gedrag.

Voor Rutte zal tijd en vriendelijkheid investeren in deze twee centrum-linkse
partijen op langere termijn meer opleveren dan als hij de  liberale vlag donker
laat kleuren door de Staatkundig Gereformeerden chronisch ,,leuk" te verklaren.
Verder vooruitkijkend is het in Ruttes belang om niet rechtser te koersen dan
nodig is om Wilders te dimmen. De VVD kan beter de grote, bijna klasseloze
vernieuwingspartij gestalte geven.

De meest zinvolle vergelijking is met de manier waarop David Cameron de
regerende Britse Conservatieven afficheert, als strijders voor een Big Society.
Daarin zitten zo veel sociale en communautaristische elementen dat hij niet
simpel  kan worden weggezet in de rechtse hoek, ook al bezuinigt hij zeer
doortastend.

Cameron bezuinigt op dokters en dienders, uitkeringen en scholen, maar hij
snijdt ook keihard op defensie. Als binnenkort de becijferde defensievisie van
dit kabinet uitkomt, zal blijken of Rutte en Hillen even flink zijn jegens de
ingegraven defensiebelangen als jegens wajongeren, publieke kunstenaars en al
die soorten onderwijs waarvan iedereen zegt dat ze zo nodig zijn omwille van de
kenniseconomie.

Daarmee komen we op de volgende laag, die van een verderreikend wereldbeeld en
een serieuze droom voor dit land. Wat dat betreft staat Rutte in een lastige
spagaat. In de woestijnjaren sinds het moment waarop hij het leiderschap van
zijn partij op de simplopopuliste Rita Verdonk veroverde, heeft Rutte heel wat
ideeën verzameld over  actief burgerschap, zelf doen, niet leunen op de
gemeenschap. Hij is minder radicaal dan Cameron, die bijna de hele overheid wil
afschaffen, tenzij wordt aangetoond dat de staat ergens een wezenlijke taak
heeft.

Om te kunnen regeren, heeft Mark Rutte met Maxime Verhagen een akkoord in elkaar
gezet dat genoeg PVV-instincten verwoordt om Wilders mee te krijgen. Dat was
nodig - VVD en CDA kregen in juni 2010 maar eenderde van de Kamerzetels -, maar
die concessies ondermijnen Ruttes pleidooi voor een moderne, open samenleving
van niet onnodig afhankelijke mensen. De wereld is niet plat en houdt niet op
bij Venlo. Eens lekt dat uit.

Rutte vertegenwoordigt meer Nederlanders met een hoog opleidingsniveau dan enige
andere partij. Tegelijk zien ministers als Opstelten en Leers en
staatssecretarissen als Teeven, De Krom en Zijlstra zich geroepen om uiting te
geven aan oordelen en vooroordelen over de cliëntèle van wat Henk en Ingrid zien
als linkse uitkeringsdealers. Hun project kan alleen slagen als echte misstanden
overtuigend worden onderscheiden van misbruik dat alleen aan de toog wordt
aangetoond.

Mark Rutte werd vorig jaar minister-president omdat hij de meest overtuigende
combinatie van visie en mentaliteit voorhield aan de kiezers. Meer nog dan aan
het tactisch-operationele ambacht op de vierkante Binnenhof-meter zal hij tijd
moeten besteden aan die missie - het land ingaan, luisteren en blijven werven.
De malaise die de Nederlandse politiek al jaren half verlamt, komt voort uit een
gebrek aan inspiratie, aan een verhaal dat klinkt en klopt.

Deze minister-president kan ermee winnen en slagen. CDA en PvdA kunnen alleen
overleven als zij de weg terugvinden naar waar het om gaat. Politiek is geen
bestuurlijk spelletje, en als banenmarkt een krimpsector. Het is spannend wie
van de zes de nieuwe CDA-voorzitter wordt. Het is een kans voor het echte debat,
waar ook de PvdA niet meer onderuit kan.

Wat voor land willen wij zijn - met elkaar, en in de wereld, mensen inspireren
en verbinden? Handige jongens in dienstauto's beseffen niet hoe ver zij daarvan
kunnen wegrijden.

E-mail de auteur (opklaringen@nrc.nl) of schrijf online op
www.nrc.nl/opklaringen

Niemand zal op 24 mei met recht kunnen beweren dat Nederland gered of
onbestuurbaar is

LOAD-DATE: March 5, 2011

LANGUAGE: DUTCH; NEDERLANDS

GRAPHIC: Foto's Rien Zilvold, Roel Rozenburg

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              194 of 200 DOCUMENTS



                                NRC Handelsblad

                             3 maart 2011 donderdag

Antillianen bestaan niet. Of toch wel?;
Reizende commentator

BYLINE: Anil Ramdas

SECTION: Opinie; Blz. 10

LENGTH: 629 woorden


Waar zijn onze Antilliaanse  raddraaiers gebleven? Je  hoort nooit meer iets
over hen. Nog  maar vijf jaar geleden wilde Rita  Verdonk hen terugsturen en
dreigde  Wilders hen zelfs met eiland en al op  http://marktplaats.nl te zetten,
maar de laatste tijd lijkt alles rustig aan het Antillenfront.

Daarom ging ik afgelopen  maandagavond naar Den Haag,  naar het Antillenhuis,
waar een  bijeenkomst werd gehouden in  het kader van de Provinciale
Statenverkiezingen. De verkiezing  zelf interesseerde mij maar matig,  de
stelling die men zou bespreken  des te meer - het voornemen van  deze regering
om de toelatingsregels voor Antillianen te verscherpen. Het is niet helemaal
deportatie of afstoting, zoals Verdonk en  Wilders het hadden gewenst, maar  het
gaat in de richting.

Mij wachtte enige verwarring, die in de loop van de  avond zou toenemen. We
mogen  bijvoorbeeld niet meer spreken  van ,,Antillianen". Die bestaan  sinds 10
oktober 2010 niet  meer. Ik  dacht dat er wat formaliteiten hadden
plaatsgevonden op die datum,  maar  volgens de Antillianen is het een  stuk
dramatischer - de Nederlandse Antillen zijn opgehouden te bestaan en dus zijn
Antillianen opgehouden te bestaan.

Op de website van het Antilliaanse platform  OCaN kan men momenteel stemmen over
een geschikte naam -  Rijksgenoten, Caribische Nederlanders, Antillianen of het
acroniem CAMBES. Wordt het dan  Cambes-bewoners of Cambesianen? Voorlopig staat
'Caribische  Nederlanders' in de stemming aan  kop, maar ik voorzie problemen
als Surinamers opmerken dat hun  land geografisch gezien ook behoort tot het
Caribische gebied.

Het Antillenhuis in Den Haag  bestaat ook niet meer. Het is  omgedoopt tot
Curaçaohuis.  Kan dat zomaar? Wat vinden de  bewoners van Saba, Sint Eustatius
en Bonaire daarvan?

Deze drie eilanden zijn gemeenten geworden van Nederland,  maar ze mochten niet
stemmen voor de Provinciale Staten. Deze Statenleden kiezen straks een Eerste
Kamer. Die Eerste Kamer is samen  met de Tweede Kamer de wetgever, ook van Saba,
Sint Eustatius  en Bonaire, maar dat kan volgens de Grondwet niet, omdat de
bewoners van die eilanden geen invloed  hebben op de verkiezing van de Eerste
Kamer. Ik zei al - verwarring alom.

Het belangrijke onderwerp van de avond was de beperking  van de toestroom van
Antillianen,  of nee, Caribische Nederlanders.  Het staat in het regeerakkoord:
,,Het kabinet komt met een voorstel voor een Rijkswet personenverkeer die berust
op het uitgangspunt van wederkerigheid en tevens de mogelijkheid omvat
wederzijdse eisen te stellen aan de  toelating en het verblijf tot en de
terugkeer naar landen van het Koninkrijk."

Klinkt dat raadselachtig? Dat is het  ook. Na veel discussie in het Curaçaohuis
begreep ik wat wordt bedoeld met die  ,,wederkerigheid" -   Nederlanders die
zich bijvoorbeeld op Curaçao willen vestigen,  moeten zich door veel
administratieve rompslomp heenworstelen.  Wederkerigheid betekent dan dat  men
het de Curaçaose Nederlanders net zo moeilijk gaat maken om  zich in Nederland
te vestigen als  omgekeerd.

Is dat niet een beetje kinderachtig? Die Nederlanders die  op Curaçao willen
rentenieren, zijn duizend keer kapitaalkrachtiger dan die Curaçaose jongens die
in Nederland hun geluk willen beproeven. De Antillianen  komen hier driehoog
achter te wonen. De Nederlanders kopen daar  hele stranden op en bouwen daar
hekken omheen.

Is het niet sowieso vreemd om  mensen met een Nederlandse nationaliteit
reisbeperkingen op te  leggen in eigen land? We worden  niet behandeld als
gewone Nederlanders, verzuchtte iemand in de  zaal, ,,daarom worden onze
jongeren hier ook zo moeilijk."

De conclusie deel ik niet, maar  het eerste is zeker waar - die Caribische
Nederlanders zijn geen echte  Nederlanders. Noem ze daarom  maar gewoon
Antillianen.

LOAD-DATE: March 3, 2011

LANGUAGE: DUTCH; NEDERLANDS

GRAPHIC: AnilRamdas

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              195 of 200 DOCUMENTS



                                NRC Handelsblad

                             3 maart 2011 donderdag

Beginselloosheid zal CDA opbreken

SECTION: Opinie; Blz. 11

LENGTH: 1383 woorden

SAMENVATTING

Het CDA is niet weggevaagd, maar daarmee is de strijd om de koers nog niet
voorbij, integendeel, schrijft Marcel ten Hooven.

De inhoudelijke verwarring is te groot.

VOLLEDIGE TEKST:

'Nederland is nog niet van de christen-democratie af", becommentarieerde
CDA-politicus Elco Brinkman gisteravond de uitslagen. Hij kan dat met enig recht
zeggen. De verkiezingen hebben geen 'Italiaanse toestanden' te zien gegeven. In
Italië verdween de eens zo machtige Democrazia Christiana in de jaren negentig
naar de marge van de politiek, een lot waarvoor het CDA op grond van de
peilingen in stilte vreesde. Nu durfde vigerend partijleider Maxime Verhagen te
spreken van een ,,basis voor herstel".

Toch doet de CDA-top er verstandig aan om de uitslag niet te duiden als een
vertrouwensvotum voor de ruk naar rechts die het CDA heeft gemaakt. De
verkiezingen gaven ook het fenomeen te zien van CDA-leden die een proteststem
uitbrachten op een andere partij. Dat verschijnsel, ongekend in een partij die
in al haar poriën is doortrokken van een clubgeest, is niet beperkt gebleven tot
die ene zonderling of rancunelijder die elke politieke groepering wel in haar
gelederen heeft. Behalve regionale en plaatselijke CDA-politici verklaarden
prominente leden als oud-fractieleider Wim Aantjes en oud-voorzitter Tineke
Lodders, openlijk of impliciet, hun stem aan een ander te gunnen, uit onvrede
over de koers die de christen-democraten varen sinds zij een politiek verbond
zijn aangegaan met de populisten van Geert Wilders.

Het verschijnsel dat CDA'ers met hun proteststem willens en wetens  aan de
nederlaag van hun partij bijdroegen, wijst uit hoe diep het partijconflict over
de wending naar rechts is ingevreten in het CDA. Het risico op een acute,
vernielende partijstrijd is weliswaar geweken, nu het CDA niet is weggevaagd,
maar de verdeeldheid over de koers zeker niet. Oud-partijvoorzitter Marnix van
Rij onderstreepte gisteravond terecht de noodzaak dat het CDA ruimte maakt voor
debat. In dat licht was het niet gepast van Europarlementariër Wim van de Camp
om dissident Cees Veerman af te blaffen in een tweet als deze: ,,Bij boer
Veerman is de oogst mislukt en nu zijn de druiven zuur." Ook zonder dat de
partijstrijd wordt beslecht, zal  straks nog een partij bestaan die 'CDA' heet,
maar het is de vraag of dat CDA nog doet denken aan de partij die als
vanzelfsprekend verkeerde in het centrum van de macht, bogend op een soepele
bestuursstijl en een ideologie die politiek en maatschappij verbond.

Met de keuze voor een ruk naar rechts zijn beide kwaliteiten, zowel de
bestuurstraditie als het ideologische fundament, in de verdrukking gekomen. De
bestuurskwaliteit van het CDA school in het vermogen om te bemiddelen tussen
strijdige belangen. Op elk bestuurlijk niveau waren CDA-bewindslieden doorgaans
niet de minsten in het zoeken van compromissen. De een dankte dat een aan zekere
jezuïtische lenigheid, de ander aan ervaring in het schikken en plooien van alle
belangen die samenkomen op het maatschappelijk middenveld, het natuurlijke
wervingsterrein van het CDA.

Zo'n bestuursstijl vereist wel dat het CDA ervoor waakt om niet al te ver weg te
drijven uit het politieke midden, laat staan gemene zaak te maken met een
partij, de PVV, die leeft bij polarisatie en daarom schikken en plooien synoniem
acht met pappen en nathouden.

Tijdens de formatie van het kabinet-Rutte ging Verhagen in eigen kring door
roeien en ruiten om de coalitiesamenwerking met de PVV erdoor te drukken. Voor
zover Verhagen en de zijnen daadwerkelijk hoopten dat zij Wilders  met de
wending naar rechts konden inkapselen, is dat tot dusver niet meer dan een
wensdroom aan de Haagse bittertafels. In zijn optreden laat Wilders zich nog
steeds niet temmen. Hij zet zijn anti-islamcampagne ongeremd voort.

In het debat over de regeringsverklaring, dat doorgaans de toon zet voor de
verhoudingen in een coalitie, liet CDA-fractieleider Van Haersma Buma Wilders'
verdachtmaking onweersproken dat geen moslim ooit is te vertrouwen. Zo ontstaat
het beeld dat Wilders veeleer het CDA heeft ingekapseld dan andersom. In de
laatste campagneweek bevestigde Verhagen dat beeld nog eens, met de opdracht aan
staatssecretaris Bleker (CDA) om Wilders 'uitleg' te geven over zijn kritische
uitspraken aan diens adres.

De schuchterheid jegens de PVV houdt ongetwijfeld verband met de overtuiging dat
Wilders ,,naar de harten van mensen" spreekt, in de woorden van minister Leers
(CDA), dan wel dat het CDA naar de ,,tijdgeest" luistert door het verbond met de
PVV aan te gaan, zoals minister Hillen denkt. Uiteraard vertolkt de PVV reële
zorgen van mensen, gezien de grote aantallen waarin zij op deze partij stemmen,
maar dat Wilders reële zorgen tot uiting brengt, wil nog niet als vanzelf zeggen
dat zijn oplossingen reëel zijn. Het CDA zou op grond van zijn ideologie, waarin
de waardering voor een rijkgeschakeerd en veelkleurig maatschappelijk leven de
leidende idee is, eerder tegenbeweging dan bondgenoot moeten zijn van de PVV,
met zijn weerzin tegen alles en iedereen die afwijkt van het waarden- en
normenpatroon van Henk en Ingrid.

SCP-directeur Paul Schnabel is nog niet overtroffen met de oneliner waarmee hij
de onvrede van Nederlanders onder woorden heeft gebracht: ,,Met mij gaat het
goed, met ons gaat het slecht." De PVV appelleert aan heimwee naar tijden waarin
het nog goed ging met 'ons', de samenleving, maar dat doet zij door dit
verlangen te verbinden met een egoïstische reflex. In perceptie van de PVV zal
het ons goed gaan als de staat een cocon rond ons optrekt, waarin wij zijn
beschermd tegen vreemdelingen die op onze welvaart uit zijn, tegen moslims,
tegen non-conformisten, tegen ontslag. Van dezelfde orde is de oplossing die
Wilders' groepering aandraagt voor het broeikaseffect.  Zij bestrijdt dat
probleem door te zeggen dat het niet bestaat. Dan hoeven 'wij' ons
consumptiegedrag niet aan te passen en kunnen we rustig 130 rijden.

Zwart-wit gezegd belooft de PVV met haar beleid dat het met 'mij' goed zal gaan,
om bij het beeld van Schnabel te blijven. Idealiter is het CDA-gedachtegoed
daarentegen gebaseerd op een idee hoe het 'ons' goed gaat. De vier
basisbeginselen solidariteit, gespreide verantwoordelijkheid, rentmeesterschap
en publieke gerechtigheid geven alle uitdrukking aan de gedachte dat niemand
alleen op aarde is. Ze doen daarom een beroep op mensen om zichzelf te
overstijgen en in hun denken en doen rekening te houden met anderen.

'Solidariteit' is in dit opzicht het meest concrete beginsel. Zo formuleert het
Program van Uitgangspunten van het CDA het: ,,Solidariteit laat zien dat mensen
boodschap hebben aan elkaar. Solidariteit overstijgt grenzen, zowel van de eigen
groep als van het eigen land." 'Gespreide verantwoordelijkheid'  verwijst naar
de idee dat zonder de ruggensteun van eigen organisaties en verenigingen  de
burger zwak staat, tegenover zowel de overheid als de markt. In de term
'publieke gerechtigheid' is de staatsvisie van de christen-democratie vervat.
Met haar monopolie van wetgever en rechtshandhaver heeft de overheid de
verantwoordelijkheid om grenzen te stellen en  burgers zekerheid te verschaffen.
'Rentmeesterschap' geeft mensen de verantwoordelijkheid voor een zorgvuldig
beheer van de schepping. Dat is de leer. In de praktijk vertellen CDA'ers dat
verhaal zelden meer.

De inhoudelijke verwarring dateert van 11 september 2001. Sindsdien voltrekt de
polarisatie zich langs de breuklijn van een kosmopolitische gezindheid, die
beweeglijkheid van mensen en goederen waardeert als vooruitgang, versus een
toenemende weerzin tegen het verlies van eigenheid, dat het onvermijdelijke
bijproduct is van de moderniteit. Als burgerlijke partij neigt het CDA intuïtief
naar dat laatste. In politieke zin uit dat zich in toenemende euroscepsis en een
monoculturele, nationalistisch getinte oriëntatie. Tegen deze achtergrond moet
de koersstrijd worden bezien.

Marcel ten Hooven, oud-redacteur van Trouw en Vrij Nederland, is
freelancejournalist. In het deze week verschenen boek De conjunctuur van de
macht. Het Christen Democratisch Appèl 1980-2010 (Gerrit Voerman red.) schreef
hij het hoofdstuk over de geschiedenis van het CDA.

Het CDA kon als geen ander bemiddelen tussen strijdige belangen

Maar het verbond met de PVV ondermijnt deze bestuurstraditie

LOAD-DATE: March 3, 2011

LANGUAGE: DUTCH; NEDERLANDS

GRAPHIC:  crisis
Illustratie Cyprian Koscielniak

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              196 of 200 DOCUMENTS



                                NRC Handelsblad

                              1 maart 2011 dinsdag

Moeten er ook nog gedachten in?

SECTION: Opinie; Blz. 8

LENGTH: 1638 woorden

SAMENVATTING

Waar zijn onze gedachten gebleven, nu ons brein en ons lichaam automaten
blijken, vraagt Marian Donner zich af.

VOLLEDIGE TEKST:

Als je een moment zou moeten aanwijzen waarop het grote publiek zich begon te
interesseren voor de werking van de hersenen, is 13 september 1848 een redelijke
gok. Op die dag doorboorde een 6 kilo zware ijzeren staaf het hoofd van de
25-jarige Amerikaan Phineas Cage, voorman van een explosievendienst. De staaf
ging er aan de zijkant van zijn gezicht in, schuurde binnendoor langs zijn
linkeroog en schoot er besmeurd met hersenweefsel en bloed aan de bovenkant van
zijn hoofd weer uit.

Als door een wonder overleefde Cage het ongeluk. Sterker nog: hij verloor geen
moment het bewustzijn. Met een gapend gat in het hoofd excuseerde hij zich
direct voor zijn onhandigheid. Twee maanden later was hij lichamelijk volledig
hersteld. En toch was Cage de oude niet meer. Er was iets veranderd: zijn
persoonlijkheid. Stond hij ooit bekend als een bedachtzaam man, nu deed Cage
zich gelden als een vloekende, zuipende wildebras die in korte tijd al zijn geld
had vergokt.

Het verhaal ging heel Amerika door. Voor het eerst drong bij het gewone volk het
besef door dat het karakter wel eens voort zou kunnen vloeien uit de werking van
het brein. Het was destijds een opzienbarend idee en in de jaren na het ongeluk
trok de landelijke theatertour van Phineas Cage en zijn staaf dan ook veel
bekijks.

Sindsdien is er veel veranderd.

Tegenwoordig kan een arts in de Oprah Winfreyshow rustig verkondigen dat de mens
niets anders is dan een chemische balans, een optelsom van FSH en LH en de
hypofyse die daarop reageert. En ook al weet niemand waar die woorden voor
staan, het publiek knikt instemmend mee.

Bij Pauw en Witteman kan Victor Lamme, schrijver van De vrije wil bestaat niet,
stellen dat mensen met een grote amygdala gevoeliger zijn voor angst waardoor ze
bij verkiezingen op rechtse partijen stemmen, zonder dat een van de
presentatoren in lachen uitbarst.

Ja, een boek dat betoogt dat de mens zijn brein is, kan heden ten dage een
regelrechte bestseller zijn. Volgens dat boek maken 100 miljard cellen, elk met
1000 tot 100.000 onderlinge contacten ons tot wie we zijn. Ons lichaam is er
alleen om het brein te voeden, onze geslachtsorganen zijn er om nieuwe breinen
te maken. En daar gaat het volgende exemplaar van Dick Swaabs Wij zijn ons brein
alweer over de toonbank heen.

Wat is er aan de hand? Waarom accepteren we zo klakkeloos het idee dat we
slechts een autonoom opererende kluwen zenuwcellen zijn? Welnu, we leven in een
cultuur waarin de mens voortdurend tot zijn lichaam wordt gereduceerd. De mens
is onbetrouwbaar, zo lijkt het idee, maar zijn lichaam is dat niet. In de
politiek vind je hiervoor de beste voorbeelden: het patiëntendossier, de
vingerafdruk in het paspoort, de oogscan, botten van minderjarige asielzoekers
die worden opgemeten, het DNA van een importbruid dat wordt gecheckt om te zien
of haar aanstaande man geen familie is. En Radio-frequency identification, beter
bekend als RFID.

Of wat te denken van Dr. Phil, een talkshow waar gasten te pas en te onpas aan
een leugendetector worden gelegd? Woorden doen er niet toe, zweet en hartslag
vertellen het echte verhaal.

Het is steeds het lichaam dat tot kennis over de werkelijkheid leidt, kennis
bovendien die de pretentie heeft absoluut te zijn.

Mensen laten hun vet wegzuigen, hun neus repareren, hun wangen oprekken, ze
spuiten vergif in hun spieren om die spieren te verlammen ook al ontneemt dat
hun elk vermogen tot het uitdrukken van emotie: de huid moet strak staan, dat is
waar het om gaat. Vrouwen spuiten hun lippen op, mannen nemen een
haartransplantatie.

Ploeterden we vroeger nog met onze handen in de aarde, tegenwoordig doen
machines en computers het werk. Ons lichaam is geen middel meer, maar een
product, waarmee we laten zien wie we zijn. Een product bovendien dat altijd te
verbeteren is.

De dieetindustrie levert miljarden op, poeders, repen, pillen en boeken vinden
grif afname van dikkerds die zo graag  'normaal' willen zijn. In de
schoonheidsindustrie gaat nog veel meer geld om. Smeersels tegen rimpels,
wallen, vlekjes, cellulitis, elke maand komt er weer iets nieuws op de markt wat
nog beter werkt dan alles wat er al is.

Schijnbaar slikken in Nederland alleen al meer dan een miljoen mensen
antidepressiva. Omdat zij, of hun dokters, vinden dat hun brein niet werkt zoals
het hoort.

Niet alleen wordt het lichaam gepresenteerd als iets wat absolute waarheid
bezit, er is ook nog eens een absolute standaard waar het aan moet voldoen.

Het lichaam is heilig en daarbij staat het brein aan het hoofd. Als ons gedrag
en onze persoonlijkheid werkelijk een optelsom zijn van allerlei stofjes en
hormonen in de hersenen, kunnen we dus niet alleen iets aan ons uiterlijk, maar
ook iets aan ons innerlijk doen. Afwijkingen kunnen worden geneutraliseerd, een
eventueel gebrek aangevuld. Ook al weten we niet precies hoe, het effect van
pillen is van tevoren nooit helemaal duidelijk, maar op goed geluk valt er in
ieder geval wat te proberen.

Ooit stelde Freud dat de mens geleid werd door zijn onderbewuste, we waren slaaf
van onze onbewuste verlangens, slaaf van de pure impuls. Nu zijn we slaaf van de
letterlijke impuls: een elektrisch stroomstootje tussen twee hersencellen. Ooit
moesten we jaren in psychoanalyse om onszelf te veranderen, tegenwoordig is een
pil genoeg. Maar het uitgangspunt is hetzelfde: we weten niet waarom we bepaalde
dingen zeggen en doen, we worden als het ware gestuurd. Het onderbewustzijn
heeft plaatsgemaakt voor onbewuste biologische processen.

In Leven aan de onderkant uit 2001 beschrijft de Engelse psychiater Theodore
Dalrymple wat er gebeurt als mensen denken dat ze geen bewuste invloed hebben op
hun eigen gedrag. Patiënt na patiënt laat hij de revue passeren, allemaal hebben
ze dezelfde instelling, of het nu om een dief, een moordenaar of een zwerver
gaat, de mantra is telkens: ik kan er niets aan doen: 'Mijn kop sloeg op hol.'
Treffend is een gesprek met een dief die wil weten waarom hij steeds weer uit
stelen gaat.

,,Toen ik weigerde zijn verleden te onderzoeken, schreeuwde hij: 'Maar iets moet
het me laten doen!' 'Wat dacht je van hebzucht, luiheid en sensatiezucht?'
opperde ik. 'Wat dacht je van mijn jeugd?' vroeg hij."

Leven aan de onderkant is verzameling essays die allemaal voor 2001 geschreven
zijn. Destijds wilde een dief kennelijk nog weten hoe zijn verleden hem gemaakt
had tot wie hij was. Nu zou hij vragen wat er mis is met zijn hersenen. Is er
een dopamineoverschot? Of juist een tekort aan serotonine misschien?

We zijn van ver gekomen. Ten tijde van Phineas Cage's ongeluk werd de mens nog
beschouwd als een kind van God, geen biologisch wezen. The Origin of Species van
Darwin kwam pas elf jaar later uit. Wat echter niet veranderd is, is dat we nog
steeds, net als toen, ideeën hebben over de wereld om ons heen, overtuigingen,
idealen en verlangens over hoe het leven zou moeten zijn. Volgens de
sociobiologie doen deze overtuigingen, idealen en verlangens er niet toe, zij
beschouwt het denken als volstrekt irrelevant, maar de werkelijkheid vertelt een
ander verhaal.

In het Midden-Oosten gaan momenteel honderdduizenden de straat op om hun
zelfbenoemde rechten af te dwingen. Ze zijn bereid te sterven voor abstracte
idealen als vrijheid en democratie. Als er ooit een bewijs was voor de kracht
van ideeën, is het nu.

Nu zullen in het Westen niet veel mensen meer bereid zijn te sterven voor een
idee, eerder sterven ze voor een borstvergroting (zoals onlangs de 23-jarige
Carolin Berger, een Duitse realityster die van een al opgepompte F-cup streefde
naar een G), maar dat neemt niet weg dat ook hier elk mens een opvatting heeft
over de wereld waarin hij leeft, een opvatting over zichzelf en de mensen om hem
heen. En die opvattingen kleuren zijn blik en gedrag.

Eén zo'n opvatting is dat wij niets meer dan ons brein zouden zijn. Het is niet
de waarheid - Dick Swaab geeft zelf toe dat we momenteel ongeveer evenveel weten
over de hersenen als over het heelal, praktisch niets dus - maar een ideologie.
Wat er echter zo kwalijk aan is, is dat het een ideologie is die de mens geen
kracht geeft, maar juist het tegenovergestelde. Volgens de sociobiologie kunnen
we niets anders doen dan de gesel van onze zenuwcellen, neurotransmitters en
hormonen lijdzaam ondergaan. Passiviteit is wat hier gepredikt wordt. Zoals Jan
Derksen al stelde in zijn opiniestuk ('Red de psychologie uit de klauwen van
hersenonderzoekers', 12 februari): ,,Vanwege bijvoorbeeld hormonale circuits in
het brein kan geen crimineel meer verantwoordelijk worden gehouden voor zijn
daden." Hetzelfde geldt voor de niet-crimineel. Volgens Dalrymple heeft ons
gedrag in de sociobiologie ,,dezelfde morele betekenis als het weer".

Daarmee is de westerse mens definitief verworden tot een automaat: je kunt hem
oppoetsen, wat meer laten glimmen door hem in te smeren met crèmes, verbouwen,
maar een machine is wat hij is, ontdaan van elk idee of ideaal.

Wat let ons dan nog, is de logische vervolgvraag, om diezelfde mens ook als een
machine te behandelen? Om met Theodore Dalrymple af te sluiten: ,,Zij
(wetenschappers en intellectuelen, MD) vonden de zuiverheid van hun ideeën
belangrijker dan de feitelijke consequenties ervan. Ik ken geen groter egoïsme."
Want ideeën vormen de wereld om ons heen, vormen de mens en de manier waarop hij
tegen zichzelf en zijn naasten aankijkt, maken hem strijdbaar of juist niet. En
daar zou iedereen zich rekenschap van moeten geven, zelfs de wetenschappers die
de stelling propageren dat ideeën er niet toe doen.

Marian Donner is schrijfster. Onlangs verscheen bij Prometheus haar tweede roman
Lily.

Het lichaam is heilig en daarbij staat het brein aan het hoofd

In de sociobiologie doen deze idealen en verlangens er niet toe

LOAD-DATE: March 2, 2011

LANGUAGE: DUTCH; NEDERLANDS

GRAPHIC: Illustratie Hajo

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              197 of 200 DOCUMENTS



                                NRC Handelsblad

                           26 februari 2011 zaterdag

'Elsschot schreef  om boete te doen';
interview  Vic van de Reijt interview  Vic van de Reijt interview  Vic van de
Reijt

BYLINE: tekst Marcel Haenen beeld Ringel Goslinga

SECTION: Weekblad Interview

LENGTH: 3595 woorden

SAMENVATTING

Volgende week verschijnt het levenswerk van uitgever Vic van de Reijt: de
biografie van de Vlaamse schrijver Willem Elsschot. Een gesprek over het
zwendelen, het pacifisme en de humor van 'de meest intrigerende schrijver van de
Nederlandse literatuur in de 20ste eeuw'.

VOLLEDIGE TEKST:

Voor Vic van de Reijt is het leven overzichtelijk. Volgens de biograaf van
Willem Elsschot bestaan er twee soorten mensen: degenen die van de Vlaamse
schrijver houden en de rest. Mensen die de boeken van Elsschot - pseudoniem van
Alfons De Ridder (1882-1960) - graag lezen, zijn slim en hebben gevoel voor
humor. ,,Mensen die je vertrouwt, houden van Elsschot", is de mening van  de
publicist en uitgever bij Nijgh & Van Ditmar.

Kan iemand die niet om Elsschot geeft toch deugen?

,,Ik heb, geloof ik, nog nooit zo iemand ontmoet. Misschien durft men dat ook
niet tegen mij te zeggen. En als hij alsnog laat weten dat hij Elsschot niet
goed vindt, dan denk ik: ik heb genoeg goede kennissen, dus ik kan er wel eentje
missen. Je kunt je toch ook niet voorstellen dat je met iemand omgaat die zegt:
'de Beatles vind ik een stompzinnig groepje'. Het is zo groots in zijn
flauwiteit om dat te zeggen. Je moet wel een ongelooflijke debiel zijn om hun
belang niet te zien. Elsschot is vergelijkbaar met Anton Tsjechov en Guy de
Maupassant."

Willem Elsschot is de auteur van een tiental romans en novellen en een reeks
verzen. Een beknopt, maar hoogstaand oeuvre, geschreven in de pauzes van zijn
zakelijke activiteiten als reclameman. Zijn bekendste werken zijn Lijmen/ Het
Been, Het Dwaallicht en Kaas. Zijn boeken zijn in veel talen uitgegeven.

Is Willem Elsschot de beste Nederlandstalige schrijver?

,,Hij is de meest intrigerende schrijver van de Nederlandse literatuur in de
20ste eeuw. Hij maakt je zó nieuwsgierig en hij heeft een feilloze
vormbeheersing. Hij is wars van modernisme en modieuze termen. Hij stond als
auteur ook verregaande inspraak toe in de teksten. Ik weet als uitgever dat
degenen die dat doen vaak de beste schrijvers zijn. Alleen bij de benepen
auteurs mag er nog geen komma veranderd worden. Geen andere auteur van de 20ste
eeuw in de Nederlandse taal heeft zo'n mooi samenhangend oeuvre geschreven.
Elsschot schreef namelijk alleen als hij een diepe innerlijke drang voelde."

Zijn het de humor en de ironie die een goede schrijver maken?

,,Ja. Humor is een essentiële eigenschap van alle belangrijke literatuur. Er is
niet één boek uit de wereldliteratuur waar geen humor in zit. Het gaat om de
distantie. Ironie is afstand. Op dit moment is ironie - humor - verdacht. Ironie
is natuurlijk ook het wapen van de intellectueel. Tegenwoordig is het
ideaalbeeld om zonder enige maskerade precies alles net zo te schrijven als het
in je stomme kop voorkomt en dat eruit te gooien. Bij Elsschot zie je dat je via
de omweg van de ironie tot een nieuw soort van waarheid komt."

Eind volgende week verschijnt de biografie 'Elsschot, Leven en werken van Alfons
De Ridder'. Het betekent voor de zestigjarige auteur Vic van de Reijt niet
minder dan de voltooiing van een levenswerk. ,,Ik weet nu meer van die man dan
van mezelf", verzucht Van de Reijt halverwege het gesprek in zijn appartement in
Amsterdam. Al bijna een halve eeuw is de in Breda geboren Van de Reijt in de ban
van Elsschot. De fascinatie begon kort nadat Alfons De Ridder, liggend op de
roodfluwelen canapé in de middenkamer van zijn Antwerpse woning in de
Lemméstraat, op dinsdagavond 31 mei 1960 zijn laatste adem uitblies.

,,Wij keken thuis altijd heel graag naar het Belgische journaal, naar weerman
Armand Pien. Ook omdat mijn vader zei: Ukkel weet het weer voor Breda altijd
veel beter te voorspellen dan De Bilt. Ik herinner me heel goed de melding dat
Alfons De Ridder gestorven was. 'Dat is Willem Elsschot', zei mijn moeder. Zo
maakte ik voor het eerst kennis met het begrip pseudoniem. Iemand kon twee namen
hebben! Ik was bijna tien jaar. Mijn moeder was een echte bibliotheekbezoeker.
Zij was ook degene die Lijmen/ Het Been van Elsschot las. Ze maakte het
uittreksel voor mijn jongste broer.''

Deed uw moeder dat echt?

,,Ja, dat gebeurt toch overal? Toen ben ik dat boek ook gaan lezen en ervoer het
als heel afwijkend en verfrissend. Omdat het over het zakenleven gaat. Mijn
vader was in zaken. Hij was net als Elsschots vader van oorsprong bakker. Je
voelde de geheimzinnigheid van het zakenleven. Mijn vader leidde een supermarkt
van V&D. Dan belde men 's avonds en dan zei er iemand: 1.500, en of ik dat aan
mijn vader wilde doorgeven. Dat was dan de omzet van die dag. Mijn vader sprak
er nooit over, maar zei wel: 'je moet nooit in zaken gaan'. Het grappige is dat
ik nu pas op mijn zestigste zie dat de relatie met mijn vader parallellen heeft
met de verhouding die Elsschot had met zijn vader, de bakker. Er is in die tijd
dus blijkbaar een soort magie ontstaan waardoor ik Elsschot zo interessant ging
vinden."

Van de Reijt verkaste van Brabant naar Amsterdam en ging er Nederlands studeren.
Hij nam zich voor veel over Elsschot te weten te komen. Dat was nog niet zo
eenvoudig in die periode. ,,Vlaamse literatuur werd absoluut niet behandeld. Het
was de tijd van de Marxistische en materialistische literatuurwetenschap. Ik
dwaalde heel erg af. Taalbeheersing en de moderne taalkunde waren overheersend
in die opleiding."

Tijdens zijn studie werd hij leraar Nederlands op een middelbare school en
schreef voor het studentenweekblad Propria Cures. ,,Op mijn dooie gemakkie begaf
ik me naar mijn doctoraal. Ik liet me ieder jaar voor een tientje inschrijven
bij de universiteit. En dan deed je af en toe een werkgroep of een bijvak. Ik
heb zo'n vijftien jaar als student ingeschreven gestaan. (lacht) Als studenten
van nu dit lezen, vallen ze van hun stoel en Wilders krijgt het schuim op zijn
lippen. Ik nam me wel voor: als ik ooit afstudeer, dan is het op Elsschot. En
dat heb ik dus ook gedaan met een scriptie in 1984."

Daarna volgden meer publicaties en in 1993 publiceerde hij het boek Brieven van
Elsschot. In 1998 werd hij door familieleden van Elsschot gevraagd de biografie
te schrijven. Van de Reijt zette zich toen definitief aan het portretteren van
Alfons De Ridder. De vader van zes kinderen was uitgever van tijdschriften. Hij
wist vooral godvruchtige instellingen te bewegen tot de aanschaf van zijn zelf
bedachte 'wereldtijdschrift',  La Revue Continentale Illustrée (beschreven in
zijn roman Lijmen/ Het Been). Alfons De Ridder verdiende daarnaast veel geld met
het verkopen van reclame en het maken van jubileumboeken en almanakken.

Bent u Elsschot in de loop der jaren meer of minder gaan waarderen?

,,Ik bewonder zijn consequentheid enorm. Hoewel hij zelf op het einde van zijn
leven tegen een andere jonge idealist zegt 'beloof me dat gij wel consequent zal
zijn'. Eigenlijk is Elsschot voortdurend bezig geweest via de taal orde en greep
op zijn eigen leven te krijgen. Hij heeft tienduizenden fantastische brieven
geschreven, allemaal in het Frans, en ik heb ze allemaal gelezen. Het zijn
processen-verbaal, bewijsvoeringen.

,,Hij zegt begin jaren dertig zijn vennoten de wacht aan omdat ze hebben
gefaald. Ze wisten een jubileumboek niet af te krijgen. Terwijl Elsschot in zijn
eentje de boeken voor de wereldtentoonstelling van Antwerpen had afgemaakt.
Elsschot had veel energie, maar werkte maar heel weinig. Ik heb zitten
uitrekenen dat hij maar 4 uur per dag werkte. 's Ochtends tussen 10 en 12
bezocht hij wat mensen. Om 12 uur zat hij in het café al aan de eerste pint, nam
daarna nog een aperitief thuis en dan ging hij aan de maaltijd. En 's middags
deed hij een dutje. Zo was het al gauw half drie, ging hij zijn brieven afwerken
en was daar tot half vijf mee zoet. Dan ging hij op de Groenplaats bij het
hoofdpostkantoor zijn brieven posten. Als je het zo optelt heeft hij in
verhouding niet zo hard gewerkt."

Hij maakte geen reclame voor zijn eigen boeken, terwijl hij in Een Ontgoocheling
schreef dat je 'niet vooruit komt in de wereld als je geen reclame maakt'.

,,Hij had nooit het idee dat hij als schrijver een inkomen kon verdienen dat
paste bij zijn levenspassie en Bourgondische aard. Hij leefde op grote voet en
hij had een goede smaak voor kunst en antiquiteiten. De tapijten lagen bij hem
vijf dik op de vloer. Van de literaire wereld moest hij eigenlijk niks hebben.
Elsschot was een absolute eenling. Hij had een non-verhouding tot uitgevers en
redacteuren. Hij had twee à drie boeken meer kunnen schrijven als hij een trouwe
uitgever had gehad die hem had gestimuleerd. Maar tegelijkertijd zegt hij ook
altijd dat je in elke levensperiode maar een of twee boeken kunt schrijven. Je
moet geen schepping forceren. Het is zoals Elsschot schrijft in de inleiding van
zijn boek Kaas: 'Waar zwangerschap bestaat volgt het baren vanzelf, ten gepasten
tijde.'

,,Als 18-jarige maakte hij deel uit van de Alvoorder-redactie, maar hij
onderscheidde zich bij het literaire tijdschrift vooral door zijn drankgebruik.
Hij was geen tijdschriftenleider die anderen achter de vodden zat. Hij had een
bijzonder literair talent dat door zijn vrienden al vroeg werd herkend. Je hebt
in elke literaire beweging een luiaard die zich verder nergens mee bemoeit, maar
intussen wel mooie verzen schrijft."

Hij dichtte toen: 'K heb in mijn jeugd gelijk een beest gezopen'. Was Elsschot
echt een flierefluiter?

,,Nou en of. Meer dan, meer dan. Op school besloot hij alle lessen te spijbelen
die in het Frans werden gegeven. Hij ging zijn eigen weg. Totdat hij tegen het
eerste het beste meisje aanliep en haar zwanger maakte. Fons werd van kwajongen
in één klap jonge vader."

Hoe zou het u zijn vergaan als u de uitgever was geweest van Elsschot?

,,Dat zou niet zijn meegevallen. Hij ruziede over de royalty's en eiste
genummerde uitgaven van zijn boeken. Uitgever Van Kampen werd ook gek van hem.
Hij vertrouwde geen uitgevers, want hij was er zelf een. Elsschot wist dat
bedrukt papier een manier was om mensen beet te nemen. Als een uitgever zegt dat
de oplage 2.000 is, dan maakt hij er stiekem 3.000. Dat deed hij ook. Hij stelde
steeds onmogelijke eisen en maakte het heel ingewikkeld voor zijn uitgevers. Dat
is trouwens niet ongebruikelijk. Reve, Hermans en Couperus waren nog fanatiekere
centenjagers."

Toen u 30 jaar gelden voorzichtig begon aan het portretteren van Elsschot, had u
toen al het vermoeden dat het een levenstaak zou worden?

,,Nee, maar het was wel zo dat ik elf jaar bezig was met het verzamelen en
vertalen van zijn brieven. Toen dat werk in 1993 verscheen, dacht ik echt: dit
heb ik mooi bijgedragen en nu kan er iemand de diepte in voor verdere studie.
Maar er stond geen biograaf op. Dat begon pas toen de jongste dochter Ida De
Ridder en kleinzoon Jan 'Tsjip' Maniewski mij in 1998 vroegen een biografie te
schrijven.

,,Ik was bang dat ik het te druk zou hebben als uitgever. Ik vond bovendien dat
't voor het schrijven van de biografie noodzakelijk was ook het zakenleven van
de reclameman Alfons De Ridder te bestuderen."

Waarom duurde uw werk zo lang?

,,Die vraag wil ik graag een keer genuanceerd beantwoorden. Ik ben in 1998
gevraagd en pas het jaar daarop kreeg ik te horen van kleinzoon Walter De Ridder
jr. dat zijn ouderlijk huis waar het archief lag zou worden ontruimd. De oudste
zoon van Elsschot, Walter De Ridder, was in 1992 overleden. Het zakenarchief was
onbereikbaar, want het lag in de natte - twee keer ondergelopen - kelder. Al
mijn pogingen in die kelder te komen, waren op niets uitgelopen. Ook Walters
weduwe vond het allemaal onzin. 'Dat archief is privé en heeft niets met
Elsschot van doen.'

,,Die kelder was één grote bende. Ik zag meteen het dossier van de Bond der
Kroostrijke Gezinnen waarvan Alfons De Ridder de jaarlijkse Almanak uitgaf. Mijn
vingers begonnen te jeuken. We hebben alle dossiers gered en in grote dozen
gestopt.

,,Ik had ook al heel vroeg besloten dat als ik de biografie van Elsschot zou
schrijven ik ouder moest zijn om de melancholie van die man beter te snappen. Ik
heb nu oudere kinderen die het huis uit zijn. Ik heb een aantal dingen ervaren
die Elsschot meemaakte. Ik heb ook harde strijd in zaken moeten leveren om als
uitgever mijn kop boven water te houden.

,,In 2004 had ik het zakenarchief chronologisch geordend in 37 mappen van 500
brieven. Maar toen begonnen opeens allerlei anderen over Elsschot te schrijven.
Ik wilde afwachten om te zien of dat werk wat opleverde. Er kwam nog veel los.
En het is net als met toepen: ik wil de laatste slag maken.

,,Als ik in 2004 de biografie al was gaan schrijven, was het ook, zoals
tegenwoordig te doen gebruikelijk in Nederland, een boek van rond de duizend
pagina's geworden. Uit angst om iets te missen omdat je te weinig afstand hebt,
ontwikkel je dan de neiging alles op te schrijven wat je weet. Maar de laatste
zes jaar is de stof wel ingedaald. Ik wilde ook een hommage maken aan de stijl
van Elsschot door een beknopt boek te schrijven. Als het verzameld werk van
Elsschot minder dan 800 pagina's telt, ben je wel een ongewone pedanterik als je
een biografie van duizend pagina's maakt. Ik heb altijd gezegd: ik wil niet meer
dan 100.000 woorden schrijven. Ik heb me er niet aan kunnen houden: het zijn er
103.000 geworden (341 pagina's)."

Wat is de grootste onthulling in de biografie?

,,Zijn fanatisme. Hij deed altijd maar of het hem kwam aanwaaien: zijn literaire
werk en zijn zaken stelden niet veel voor. Maar in feite was hij een door en
door gedisciplineerde man die voortbewogen werd door een enorme drift. Tot een
paar dagen voor zijn dood zit hij, zwaar ziek door een huidziekte, nog om een
advertentie te leuren voor zijn Snoeck's Almanak. Dat is diep tragisch. Hij was
verslaafd aan zakendoen.

,,Mijn boek wemelt van de kleine ontdekkingen. Maar het bijzondere is dat je
voor het eerst de zakenman en de schrijver als één persoon behandeld ziet. Ik
heb een einde gemaakt aan de mythe dat de reclameman De Ridder en de schrijver
Elsschot twee verschillende personen zouden zijn. Het zit allemaal in één lijf,
hoor.

De zakelijke strapatsen krijgen wel erg veel aandacht.

,,Maar vanaf zijn 22ste tot aan zijn dood was zakendoen zijn drijfveer."

De lezer wil toch vooral een biografie over de schrijver Elsschot en niet over
zakenman De Ridder?

,,Maar het zakenleven heeft zo veel opgeleverd voor zijn literatuur dat je er
niet aan ontkomt het zwaar naar voren te brengen. Het meest uitvoerig beschrijf
ik zijn strijd met zijn vennoten om te tonen dat hij genadeloos kon zijn in zijn
optreden als zakenman."

U concludeert dat 'Elsschots literaire werk een vorm van boetedoening was voor
zijn zakelijk handelen'. Hoezo?

,,Als hij een zakelijke slag won, zie je ook weer zijn mededogen voor zijn
tegenstanders. Na de strijd met de vennoten begint hij aan het boek Kaas waarin
hij zichzelf als een falende ondernemer portretteert. Elsschot vond zelf dat hij
niet consequent is geweest. 'Ik heb mijn ziel verloochend. Ik ben van een man
die zich inzette voor de Vlaamse taal een zakenman in het Frans geworden.' Hij
had zijn idealisme ingeruild voor een dikke laag tapijten. De laatste tien jaren
van zijn leven zijn heel ongelukkig geweest en nam zijn schuldgevoel toe. 'Ik
heb U altoos zoveel leed gedaan', dicht hij aan zijn vrouw Fine als hij haar
zwanger heeft gemaakt. Dat schuldgevoel zat er al heel vroeg in en is nooit
verdwenen."

Hoe verklaart u dat Elsschot het na de oorlog in een gedicht opnam voor de
Vlaams-nationalistische collaborateur August Borms?

,,Elsschot verzette zich simpelweg tegen de doodstraf voor Borms. Ik heb dat nu
hopelijk voor eens en voor altijd duidelijk gemaakt. Elsschot was een virulent
pacifist."

Elsschot neemt het vaak op voor de onderliggende partij, schrijft u.

,,Dat is inderdaad de rode draad in heel zijn leven. Iemand die vernederd wordt,
krijgt zijn sympathie. Hij heeft een buitengewone sentimentele vorm van
solidariteit."

Elsschot kon klanten meedogenloos oplichten. Hij maakt in 1912 een
wereldtijdschrift voor Les Soeurs de Sainte Marie in Namen en zegt tegen de
moeder-overste: 'Om te beginnen zou ik er toch niet meer dan 100.000 nemen'. Als
de zusters even later van het getekende contract af willen, laat hij ze toch tot
de laatste frank betalen.

Klinkt nogal wreed.

,,Ach, die zusters hadden toch geld genoeg. 'De Katholieke Kerk haalt elke dag
geld op en dan is het toch niet zo erg dat wij er ook wat van krijgen?',
redeneert hij. Hij wist de zuster te charmeren en zegt dat ze het mooiste
nonnenklooster heeft. 'Ik ben al in veel kloosters geweest, maar zoals hier
hygiëne en tucht is, heb ik het nergens gezien.' Dat is zaken doen. Zakenlieden
leven dankzij de ijdelheid. Tegenwoordig heeft toch elk bedrijf een
wereldtijdschrift waarin wordt bewezen hoe geweldig ze zijn. En noemen we de
redacteuren daarvan zwendelaars? Hij was een grote marketeer, uitvinder van de
reclame in België. Elsschot was een ziener."

Wat deed Elsschot na zijn dagelijkse gang naar het hoofdpostkantoor aan het eind
van de middag als hij uren verdween?

,,Hij ging pintjes drinken en een kroegentour maken. Hij kocht een krant en
sprak hier en daar het gewone volk aan. En dan ging hij met een omweg weer naar
huis."

Er waren toch spannende avonturen met vrouwen?

,,Vrouwen tussen 5 en 9 uur, waar vind je die?''

In het bordeel?

,,Dat zou kunnen, maar ik heb daar geen kwitanties van gevonden. Het is niet
uitgesloten, maar niemand heeft me daar iets over verteld. En dan kun je wel als
Martine Cuyt - die in haar boek over Elsschot in 2004 onthulde dat de 64-jarige
Elsschot amoureuze avonturen had met de toen 25-jarige dichteres Liane Bruylants
- suggereren dat Elsschot minnaar was van acht met name genoemde vrouwen, maar
ik kan echt duidelijk maken dat dit geen erotische relaties waren. Stel nu dat
hij dagelijks bordelen bezocht, wat dan nog? Had ik weer een zin in de biografie
gehad. Maar het wordt pas interessant als hij dat in zijn werk gebruikt. Maar in
zijn boeken is erotiek vrijwel afwezig. Alleen in Het Dwaallicht komt het woord
geilheid voor: 'Loop door, dan wordt u wellicht de geilheid niet aangerekend die
bij deze nachtelijke klopjacht uw stut is geweest'.

,,Elsschot was wel een heel charmante man en hield van het vrouwelijke geslacht.
Liane Bruylants heeft zijn liefde misbruikt. De affaire duurde vijf jaar, maar
had weinig allure. Ze was een mooie, berekenende vrouw die hem geld en
cadeautjes aftroggelde. Die onthulling interesseerde me weinig, omdat je er niks
mee bewijst. Elsschot was een ruimdenkend mens. Het wordt pas anders als je een
biografie schrijft over een pastoor en ontdekt dat hij een kudde huishoudsters
heeft afgewerkt.

,,Elsschot heeft het goed gedaan in zijn leven. Als een Robin Hood heeft hij het
kapitaal van de rijken aan de armen gegeven, al hield hij ook genoeg voor
zichzelf. Hij was goed voor zijn kinderen en de zwakkeren. Elsschot had een
goede burgermoraal. Hij deugde en, laten we niet vergeten, hij heeft ons
schitterend proza gegeven. Dankjewel."

'Elsschot was een absolute eenling. Hij had een non-verhouding tot uitgevers en
redacteuren'

'Het is net als met toepen: ik wil met de biografie de laatste slag maken'

Manuscript en foto's zijn afkomstig van het AMVC-Letterenhuis in Antwerpen en
Spaarnestad Fotoarchief

Beslissend moment

,,In 2003 en 2004 heb ik in Antwerpen het zakenarchief onderzocht van Alfons De
Ridder. Hier poseer ik met zijn bril en pijp."

Vic van de Reijt

1950 geboren in Breda op 31 juli

1969 diploma gymnasium en begin studie Nederlandse taal- en letterkunde in
Amsterdam

1974 - 1984 leraar Nederlands

1979 - 1981 redacteur Propria Cures

1982 publiceert bloemlezing over plezierdichters: Ik wou dat ik twee hondjes was

1984 - 1987 redacteur bij uitgeverij Bert Bakker

1987 - heden hoofdredacteur en later uitgever bij Nijgh & Van Ditmar

1987 - heden samensteller van diverse muziekboeken en cd-boxen

Hij is getrouwd en vader van twee dochters.

Alfons De Ridder, NRC-correspondent in Antwerpen

Alfons De Ridder werkte in 1919 vijf maanden als correspondent voor de Nieuwe
Rotterdamsche Courant. Tussen begin februari en eind juni van dat jaar schreef
hij, in samenwerking met zijn achterneef Frans Smits, een elftal bijdragen voor
de NRC. De artikelen verschenen anoniem: 'van onzen Antwerpschen correspondent'.
Op grond van stijlkenmerken zijn er volgens biograaf Van de Reijt acht aan De
Ridder toe te schrijven. ,,Ik ruik een goede Elsschot-zin." Het zijn de
persoonlijker getinte artikelen waarin meestal een ik-figuur wordt opgevoerd.
,,In zijn journalistieke arbeid voor de Nieuwe Rotterdamsche Courant betoont De
Ridder zich een ras-Antwerpenaar, zeer betrokken bij de wederopbouw van zijn
zwaar gehavende stad", schrijft Van de Reijt in zijn biografie. ,,Daarnaast is
hij een uitstekend waarnemer, met een groot mededogen voor ieder individu dat
met de naweeën van de oorlog te kampen heeft."

De mooiste bijdrage van Alfons De Ridder gaat over De toestand der Vlamingen. De
bijdrage is in maart 1919 geschreven, blijkt uit de aantekening die zoon Walter
heeft geschreven op het handgeschreven manuscript dat van de auteur is gevonden.
Het artikel is naar alle waarschijnlijkheid nooit in de NRC gepubliceerd. In de
krantenleggers is het niet aangetroffen. ,,Ook in het digitale krantenarchief
van de NRC is het stuk niet te vinden", zegt Wieneke 't Hoen die vorig jaar
Dicht bij Elsschot publiceerde ter gelegenheid van de vijftigste sterfdag van de
auteur. Een mogelijke verklaring voor het niet plaatsen van het artikel kan zijn
dat de bijdrage leest als een zeer persoonlijke column. ,,Sedert de Belgen hun
eigen pot weer koken is de toestand der Vlamingen er niet beter op geworden", is
de eerste zin van het stuk.

LOAD-DATE: February 28, 2011

LANGUAGE: DUTCH; NEDERLANDS

GRAPHIC: Handgeschreven manuscript over De toestand der Vlamingen, maart 1919
Godfried Bomans op bezoek bij De Ridder in België,1946
Alfons De Ridder, 1920
De Ridder leest krant op straat
De Ridder, zestig jaar
De Ridder, echtgenote Fine en hun kinderen  Willem en Anna in Brussel, 1912
Interieur woonhuis Willem Elsschot, Antwerpen

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              198 of 200 DOCUMENTS



                                NRC Handelsblad

                            25 februari 2011 vrijdag

'Deze kunst  is niet van jullie';
Vrijdag 25 februari 2011 Tentoonstelling van Caldic Collectie straalt vooral
welvaart uit

BYLINE: SANDRA SMETS

SECTION: Cultureel Supplement selectie

LENGTH: 956 woorden

SAMENVATTING

De tentoonstelling 'I promise to love you' in de Kunsthal, met werken uit de
Caldic Collectie, is adembenemend. Maar het is ook een expositie gevuld met
onbereikbare, dure objecten die ontzag inboezemen.

VOLLEDIGE TEKST:

'I promise to love you': met die liefdevolle titel wordt de tentoonstelling
gepromoot van Joop van Caldenborgh, de chemiemagnaat die een collectie van
duizenden kunstwerken heeft, waarvan hij een fractie exposeert in de grote hal
van de Rotterdamse Kunsthal.

Het is een tentoonstelling om bij stil te staan. Sinds het nieuwe kabinet koppen
wil zien rollen in de kunstwereld, wordt het particuliere mecenaat aangewezen
als reddingsboei. In het karige Nederland, met weinig grote verzamelaars, zijn
veel kunstenaars gebaat bij gulle liefhebbers als Van Caldenborgh. Zijn
tentoonstelling zou dus een voorbeeldfunctie kunnen hebben. En dat is, hoe mooi
zijn kunst ook is, toch een punt van zorg.

Mecenassen en aspirant-verzamelaars konden de afgelopen maand hun hart ophalen
in Rotterdam, toen behalve de Caldic show ook Art Rotterdam te bezoeken was, met
dure maar ook betaalbaarder kunst. Verschillende exposities in de stad toonden
werk in rafelige ruimtes met tijdelijke wandjes - geld om de gipsplaten te
sauzen was er niet. Gaf niets: het ging om de kunst en de liefde daarvoor.

De tentoonstelling I promise to love you van Van Caldenborgh wordt ook
geprofileerd met liefde. De titel maakt hem menselijk: geen kunstjargon, een
gewone man van vlees en bloed.  I promise to love you is de titel van een
hartvormig neonkunstwerk van Tracey Emin - een van de Young British Artists die
sinds de jaren negentig internationale supersterrenstatus genieten dankzij steun
van de Britse reclametycoon Charles Saatchi. Haar liefdeswerk met deze woorden
is een duur object dat de kijker - de gewone man - tegemoet glimt vanaf posters
die in het hele land hangen.

Binnen blijkt de tentoonstelling adembenemend mooi. Een gewone emotie, liefde,
blijkt bij deze man te materialiseren in de meest schitterende kunstwerken.
Oftewel: de liefdeswoorden maken duidelijk dat Van Caldenborgh juist géén gewone
man is, maar een bevoorrechte en benijdenswaardige man. Daar is de
tentoonstelling op ingericht. Wie binnenkomt, stapt in een witte kubus waar
zelfs de vloer glanst - een zinsbegoochelend effect waardoor elke bezoeker zich
even gedesoriënteerd voelt. Vervolgens, via een vast parcours waar niet vanaf
geweken kan worden, wordt elke bezoeker geleid langs alle kunstschatten:
glanzende werken, van vele meters hoog.

Van Caldenborgh blijkt zich te omgeven met de beroemdste kunstenaars van nu.  Ze
hebben museale cv's of zelfs sterrenstatus. Van Damien Hirst heeft hij een
vitrine met honderd visjes op sterk water. Van Sam Taylor-Wood kocht hij een
muzikale videoinstallatie met acht schermen waarvoor een verduisterde zaal werd
gebouwd.

De collectie bevat ook maatschappelijk engagement. Van Ai Wei Wei, de beroemde
Chinese kunstenaar en politiek activist, kocht chemiemagnaat Van Caldenborgh een
installatie van kunststof olievlekken. Deze protestkunst tegen de olie-industrie
ligt op de grond als een sieraad van glanzend zwarte parels die - net als andere
installaties - bijna een eigen kamer nodig hebben. Het oogt kwetsbaar, net als
veel andere stukken, zoals de tafel met wankele porseleinen borden van Robert
Therrien. De waterzakjesinstallatie van Michel François heeft een plafond van
zes meter hoogte nodig.

Deze enorme installaties zijn niet eens decoratief meer; kunst is hier
hoofdzakelijk luxe. Bovendien heeft de expositie geen artistiek inhoudelijk
verhaal - de werken staan er solistisch bij, of zijn soms op kleur gegroepeerd.
De rode zaal met objecten van onder anderen Yayoi Kusama is beeldschoon. Ook de
rest van de tentoonstelling is ongenaakbaar mooi, met merendeels grote werken
die enkel in flinke zalen passen - bedrijfslobby's of musea. Het is de beeldende
equivalent van logo-architectuur van internationale firma's, die met staal en
spiegelend glas ontzag inboezemen. Ook de tentoonstelling in de Kunsthal straalt
welvaart uit. De suppoosten en het aura 'aanraken verboden', vergroten het
gevoel van exclusiviteit.

Rijke mensen hebben rijke hobby's. Ze kopen dure auto's en meubels. Als je die
in een museum zou laten zien, zou dat een schande zijn. Kunst als hobby is wel
welkom. Daar hangt immers een geschiedenis aan van merit goods, de publieke
zaak, culturele opvoeding (zeg maar linkse hobby's).

Die meerwaarde straalt ook af op kunst die dient om status te bestendigen
(rechtse hobby's).

Musea proberen de laatste jaren een kloof te dichten: te zorgen dat het publiek
zich niet geïntimideerd voelt door al die dure kunst op die hoge sokkels, ze het
idee te geven dat het ook van hen is. Het is van ons allemaal. Dus ieders mening
telt. Ook de gewone man mag iets van kunst vinden, zijn ideeën erop projecteren.

Maar bij deze show is dat niet echt de bedoeling. Toen een museum in Boston de
privécollecties van miljonair William Koch toonde met als titel Things I Love,
kreeg dat een vergelijkbare kritiek. Het museum hoorde er voor iedereen te zijn,
stelden criticasters, en niet iets voor één verzamelaar.

Ook in de Caldic-tentoonstelling geldt dat de kunst niet van de kijker is, hij
er niets van te vinden heeft, het werk is van Van Caldenborgh. Dat zou
natuurlijk prima zijn bij een privémuseum, maar bij een openbare instelling als
de Kunsthal wordt dat dubieus. Van Caldenborghs tentoonstelling met die
ironische titel toont ons dan ook het tegenovergestelde van toegankelijkheid.
Bezoekers, deze kunst is niet van jullie. Bewonder en huiver.

De titel maakt hem menselijk:  een gewone man van vlees en bloed

Deze  installaties zijn niet eens decoratief meer; kunst is hier hoofdzakelijk
luxe

LOAD-DATE: February 25, 2011

LANGUAGE: DUTCH; NEDERLANDS

GRAPHIC: Tracey Emin, 'I promise to love you', 2007
Foto Caldic Collectie

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              199 of 200 DOCUMENTS



                                NRC Handelsblad

                           23 februari 2011 woensdag

Het enige waar Gaddafi naar luistert is geweld

SECTION: Opinie; Blz. 9

LENGTH: 895 woorden

SAMENVATTING

Een olieboycot tegen Libië? Grijp liever gewapend in, stelt Gerbert van der Aa.


VOLLEDIGE TEKST:

Het brute optreden van de Libische leider Moammar Gaddafi  tegen de eigen
bevolking heeft internationaal geleid tot de roep om  sancties. Minister
Rosenthal (Buitenlandse Zaken, VVD) liet weten samen met zijn Europese collega's
daarover na te zullen denken  in het geval van aanhoudend geweld. Politieke
partijen in Nederland opperden al  een aantal mogelijkheden. De  door de PvdA
voorgestelde sancties gingen het verst. De sociaal-democraten riepen op tot een
olieboycot.

Het is schokkend om te zien hoe  de PvdA politiek probeert te scoren over de
hoofden van de Libische bevolking. Onder de achterban van de partij valt de
oproep tot  een olieboycot wellicht goed, omdat de leden zo hun eigen morele
superioriteit kunnen benadrukken, maar de Libische bevolking  schiet daar weinig
mee op. Het voorstel voor een olieboycot is holle retoriek die gebrek aan
daadkracht  moet verhullen. Het klinkt elke  keer als ergens ter wereld een
dictator zich misdraagt.

Het grote nadeel van een olieboycot is dat het  lang duurt  voordat hij effect
sorteert. Libië,  dat dagelijks bijna twee miljoen  vaten produceert en over de
grootste reserves van Afrika beschikt,  verdient jaarlijks  25 tot 50  miljard
euro aan de export van olie  en gas. Als het buitenland weigert om  nog langer
olie af te nemen, droogt  die geldstroom op. Dat betekent niet dat het regime
direct in  problemen komt. De familie Gaddafi beschikt over enorme  financiële
reserves. Het zal jaren  zal duren voordat ze de effecten  van een boycot echt
zal voelen.

Illustratief is het handelsembargo van de Verenigde Naties tegen Libië,  tussen
1992 en 1999, vanwege de weigering  om de twee verdachten uit te leveren  van de
aanslag op een Amerikaans  vliegtuig boven het Schotse Lockerbie. Pas na
jarenlange sancties,  die overigens geen olieboycot behelsden, maar wel een
verbod op de  import van materieel voor de oliewinning, begon Gaddafi te
schuiven. Na bemiddeling door Nelson  Mandela leverde hij de twee uit  voor
berechting onder Schots  recht in Nederland.

Een ander nadeel van een olie-embargo is dat meestal vooral gewone  burgers
daaronder lijden, zoals in  Irak ten tijde van Saddam Hussein. Na instelling van
de boycot  op olie-export uit dat land hadden ziekenhuizen geen medicijnen  meer
en ontstonden op veel plaatsen voedseltekorten. Schokkende  foto's van
ondervoede kinderen in  Irak gingen de wereld over.

Gaddafi zal zich zonder twijfel  weinig aantrekken van een internationale
olieboycot. Volgens sommige berichten zou hij dat wapen  zelf juist willen
gebruiken.  Door de olie-export te staken, kan  hij een aantal westerse landen
economisch hard raken. Vooral  Italië, dat ongeveer eenderde van  al zijn olie
importeert uit Libië en  daar veel geld heeft geïnvesteerd in  de olie- en
gaswinning, komt dan  acuut in de problemen. Ook een  aantal andere landen in
Europa is  sterk afhankelijk van Libische  olie.

Hoe effectief Gaddafi olie   als machtsmiddel inzet, bleek rond de  vrijlating
van Abdelbaset al-Megrahi, de Libiër die na zijn veroordeling voor de
Lockerbie-aanslag  werd vastgezet in Groot-Brittannië. Libië wilde dat hij zijn
straf mocht uitzitten in eigen land. Gaddafi dreigde de contracten op te zeggen
met de Britse oliemaatschappij BP, die grote belangen heeft in  Libië. Megrahi
kwam in de zomer  van 2009 vrij, omdat hij vanwege  kanker binnen zes maanden
zou  overlijden. Bijna twee  jaar later leeft hij nog steeds.  BP  gaf toe druk
te hebben uitgeoefend op de Britse regering om hem  vrij te krijgen.

Om de Libische bevolking echt   in haar strijd tegen Gaddafi te steunen, zijn
andere middelen nodig dan een olieboycot. Het enige echt effectieve  middel is
waarschijnlijk gewapend ingrijpen. De Amerikaanse  president Ronald Reagan
bombardeerde in 1986 het paleis van Gaddafi in de Libische hoofdstad Tripoli,
waarbij onder meer een geadopteerde dochter van de Libische  leider om het leven
kwam. Veel Libiërs zouden  juichen als  het Westen de verblijfplaats van
Gaddafi opnieuw bombardeert.

De vraag is wie het initiatief neemt voor zo'n luchtaanval.  Van Europa valt
weinig te verwachten. Zoals gebruikelijk kijken  we naar de Verenigde Staten als
dictators en rebellenleiders in het  buitenland moeten worden aangepakt.
Typerend was het door  WikiLeaks gelekte advies van een  hoge ambtenaar op het
Nederlandse ministerie van Buitenlandse  Zaken aan de Amerikanen om de Oegandese
rebellenleider Joseph Kony  te vermoorden. Waarom  kunnen Nederland of de
Europese  Unie dat zelf niet organiseren?

Natuurlijk gaat het ver om elders ter wereld militair in te grijpen, maar het is
de afgelopen jaren wel gebeurd in het voormalige  Joegoslavië, Afghanistan en
Irak. Politieke leiders in Nederland kunnen in het geval van Libië  beter
gewapende interventie overwegen dan nutteloze sancties  voorstellen. Een land
als Egypte,  dat jaarlijks voor meer dan een  miljard euro aan financiële hulp
uit het buitenland krijgt, is misschien gevoelig voor diplomatieke  druk uit het
buitenland. Wie de Libische bevolking wil steunen,  moet andere middelen
inzetten.

Gerbert van der Aa is historicus  en journalist. Vorig jaar verscheen  zijn boek
Khaddafi's woestijn. Reis door het ongrijpbare Libië.

Onder een olie-embargo lijden vooral gewone burgers, zie Saddams Irak

LOAD-DATE: February 23, 2011

LANGUAGE: DUTCH; NEDERLANDS

GRAPHIC: Illustratie Cyprian Koscielniak

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                              200 of 200 DOCUMENTS



                                NRC Handelsblad

                           19 februari 2011 zaterdag

De ziekte die Holland heet;
Column

BYLINE: Bas Heijne

SECTION: OPINIE & DEBAT

LENGTH: 1134 woorden


Je kon erop wachten: onze nationale onvrede als handelswaar. Het
consumentenprogramma Kassa besteedde onlangs aandacht aan de nieuwe
telefonieaanbieder 'hollands-nieuwe', die zich in televisiespotjes nadrukkelijk
afzet tegen de grote spelers op de telecommunicatiemarkt. Het stramien is
bekend: de hardwerkende burger wordt genaaid waar hij bij staat door de grote
jongens, bedrijven die hem handig lokken naar een donker woud van ondoorzichtige
voorwaarden, verborgen clausules en een onzichtbare klantenservice. Nu hebben we
hollandsnieuwe - klein tegen groot, eenvoud tegen moeilijkdoenerij, Hollandse
eerlijkheid tegen heel die commerciële oplichtersbende. Alleen ontdekte Kassa
dat hollandsnieuwe niet helemaal nieuw was - en ook niet helemaal Hollands. Het
bleek gewoon Vodafone te zijn.

Een paar jaar geleden raakte John de Mol uit zijn artistieke dip toen hij op het
idee kwam om voortaan in ieder door hem bedacht nieuw programma het woord
'Holland' of 'Nederland' te laten voorkomen. Ik hou van Holland, Wat vindt
Nederland?, The Voice of Holland - in het land dat nu al meer dan tien jaar
rouwt om het verlies van zijn eigenheid en zich boos en verongelijkt afzet tegen
de rest van de wereld, scoort alles wat aanschurkt tegen het verlangen naar een
gezellig en overzichtelijk landje. Als het aan de TROS ligt, zal zelfs het
Eurovisiesongfestival voortaan volledig in het teken van Volendam komen te
staan. Het gaat om zuiver commerciële belangen, in het geval van de TROS zelfs
om flagrante belangenverstrengeling, maar niemand wil zijn vingers eraan
branden, want het gebeurt allemaal uit naam van het volk, de hardwerkende
Nederlandse burger die zich aan alle kanten bedreigd en opgelicht weet.

De Fortuyn-revolte als melkkoe: dat een bedrijf als Vodafone de onvrede jegens
zichzelf zo schaamteloos denkt te kunnen manipuleren, spreekt boekdelen. Het
volk is inmiddels kennelijk zo vervuld van zijn eigen onbehagen, dat de geest
van de revolte tot status quo is geworden. Hollandsnieuwe is net zo commercieel
als Vodafone, hollandsnieuwe is Vodafone, maar je hoeft alleen maar lippendienst
te bewijzen aan de gevoelens van slachtofferschap en gekrenktheid om je te
profileren als vriend van het volk - als echt  Hollands, kortom.

Dat is het kwaadaardige aan het Hollandse populisme: dat het niet serieus wil
zijn, dat het zo opzichtig opportunistisch is. Dat een klein landje te midden
van grote krachten als globalisering en immigratie op zoek gaat naar zijn
identiteit, is even voorspelbaar als begrijpelijk, maar het Hollandse, politieke
populisme is niet minder berekenend dan John de Mol en Vodafone - het gaat om
het handige gebaar.

De gedoogpositie van de PVV stelt die beweging in staat om het ene na het andere
uitzinnige voorstel te lanceren, in het geriefelijke besef dat het toch nooit
zal worden uitgevoerd. Dat is ook niet de bedoeling. Ook hier gaat het om het
gebaar. Daarom kun je gemakkelijk eerst voorstellen om het dragen van een
hoofddoek te belasten en vervolgens eisen dat het dragen van een hoofddoek in
het openbaar vervoer van Noord-Holland moet worden verboden  - wat raar is als
je er net belasting over hebt betaald. Het maakt allemaal niet uit. Het is
bedoeld als uitleven van emotie, verder niks.

Het werkt ook omgekeerd: je kunt honend de superioriteit van de westerse cultuur
over de islamitische afkondigen, omdat zij geen Mozart kennen, en tegelijk het
orkest dat de muziek van Mozart uitvoert afdoen als ,,een tromboneclubje voor de
elite", dat onmiddellijk moet worden opgeheven. Je hemelt een cultuur op die je
zelf wilt afbreken; zolang je maar een snaar bij de ontevreden burger raakt, kun
je met het Hollandse populisme alle kanten op.

Iedereen probeert een graantje mee te pikken. Een paar jaar geleden probeerde
Mark Rutte zijn achterban ervan te overtuigen dat 'groen' echt niet alleen een
links thema was. Ook liberalen wilden onze planeet een beetje vrij laten ademen.
Nu poseert hij in het kader van de komende Provinciale Statenverkiezingen met
zijn verstarde grijnslach bij een bord waarop staat dat je honderddertig
kilometer per uur mag rijden. Dat is tien kilometer harder dan normaal en het
geldt slechts voor hier en daar, maar dat is niet relevant. Rutte meldde nog dat
hij er trots op is dat de VVD een 'asfaltpartij' wordt genoemd. Aan zijn zijde
op de krantenfoto stond Melanie Schultz van Haegen, met wie hij nog maar een
paar jaar geleden een brede liberaal-progressieve partij bedacht waarmee
Nederland de grote uitdagingen van de eenentwintigste eeuw het hoofd zou kunnen
bieden. Mark en Melanie, vader Abraham en Sieneke - ik zie inmiddels het
verschil niet meer.

Dat is wat tien jaar populisme Nederland heeft gebracht: alle politiek is
symboolpolitiek geworden. Op de voorpagina van deze krant stond van de week een
grote foto waarop deeltijdwethouder Joost Eerdmans van Leefbaar Capelle de
eerste twee animal cops presenteerde. Het duo bezocht een plaatselijke kudde
schapen, waarmee gelukkig niks mis bleek te zijn. Het was landelijk nieuws.
Ongeveer tegelijk verklaarde Olof Wullink, nummer vier op PVV-lijst voor de
Provinciale Statenverkiezingen in Gelderland, tegen Omroep Gelderland dat
,,geïmporteerde, exotische" dieren niet thuishoren in de Nederlandse natuur.
Daarom moeten Schotse hooglanders terug naar Schotland en  konikpaarden zo snel
mogelijk retour naar Polen. ,,Hier hoort onze eigen natuur", aldus het beoogde
Statenlid.

Het is de ziekte die Holland heet. Het is een ziekte waar steeds meer mensen,
dat is de paradox, zich wel bij voelen. De onvrede is geen aansporing om de boel
beter te maken. De onvrede is tot een excuus geworden om blijmoedig infantiel te
kunnen zijn. De constante nadruk op Holland en het Hollandse, op het kleine en
het nabije, het invoelbare en het overzichtelijke, heeft de grote, echte wereld
tot een lastige bijkomstigheid gemaakt.

Dat heeft gevolgen. De verslaggeving van de opstand in Tunesië en Egypte door de
publieke omroep was een aanfluiting. In plaats van nieuwsgaring en beschouwing
was er uitzending na uitzending enkel vaag impressionisme. Steeds dezelfde
charmante student mocht in steeds dezelfde woorden zijn blijdschap verkondigen.
Steeds dezelfde arabisten lieten zich gaan in vrije improvisaties. Ontelbare
malen werd de opstand, waarbij bijna vierhonderd doden vielen, vergeleken met
een voetbalwedstrijd. Iedere serieuze duiding ontbrak. Erger - het besef dat er
zoiets als serieuze duiding bestaat, leek te ontbreken. Het is ook lastig
beschouwen wanneer je je eigen kleine belevingswereld tot de maat van alle
dingen hebt verklaard.

Ook na de pijnlijke onthulling van Kassa blijft Vodafone zijn
hollandsnieuwe-spotjes gewoon uitzenden. Dat verbaast me niets. In het roerige
Egypte voelde het telecommunicatiebedrijf de stemming verkeerd aan - in
Nederland des te beter.

LOAD-DATE: February 19, 2011

LANGUAGE: DUTCH; NEDERLANDS

GRAPHIC: Bas Heijne

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                               1 of 19 DOCUMENTS



                                NRC Handelsblad

                           17 februari 2011 donderdag

Een standbeeld erbij in de Jordaan;
Dag

BYLINE: Frits Abrahams

SECTION: ACHTERPAGINA; Blz. 20

LENGTH: 534 woorden


Toevallig kwam ik tot de ontdekking dat buiten mijn medeweten een standbeeld is
bijgeplaatst op de Elandsgracht in de Jordaan. Het is geen wereldnieuws, dat
geef ik toe, maar het is toch ook weer niet van elk belang ontbloot.

Het schijnt eind vorig jaar gebeurd te zijn. De Amsterdamse volkszanger René
Froger werd toen 50 jaar en gaf zichzelf als verjaardagscadeau een beeld van
zijn ouders, het volkszangersduo Mien en 'Bolle Jan' Froger. Ze zijn zingend
vereeuwigd, Jan met accordeon en bril en Mien met microfoon en stenen
permanentje op het hoofd. Zo zongen ze altijd in hun café Bolle Jan.

Het moet ontroerend zijn om je ouders zo te kunnen gedenken, en ik gun het René
Froger dan ook van harte, maar je vraagt je toch af hoe volgende generaties, die
minder bekend zijn met het repertoire van het duo Jan & Mien (o.a. de singles
Tranen voor Schiphol en Zuiderwind die net niet de hitparade haalden), naar
zulke beelden in de publieke ruimte staan te kijken.

Ik liep er onlangs met mijn vrouw omheen en had toen al moeite om een en ander
uit te leggen. Mien en Jan zijn namelijk toegevoegd aan een beeldengroep die
daar, op het Johnny Jordaanplein aan de Elandsgracht, al veel langer stond. Ik
stel u even voor, met de vermeldingen op de beelden: Johnny Meyer, 'virtuoos
accordeonist' (1912 - 1992), Manke Nelis, 'zanger' (1919 - 1993), inclusief
gehalveerd been, tante Leen (1912 - 1992), met parelketting en hetzelfde stenen
permanentje als Mien Froger, en Johnny Jordaan zelf (1924 - 1989),
'onvergetelijk Amsterdams zanger'.

,,Is dat nou Willy Alberti?" vroeg mijn vrouw, wijzend op Johnny Jordaan.

Ik kromp in elkaar. ,,Je weet toch nog wel hoe Willy Alberti eruitzag? Dit is
Johnny Jordaan!"

Ze sloeg een hand voor de mond - een beetje schaamte, dat mocht wel. Maar haar
verbale reactie maakte het alleen maar erger. ,,Ik dacht dat Willy Alberti
Johnny Jordaan was."

Ik keek angstig opzij. ,,Laat hier niemand dat horen."

,,Je kunt toch niet overal verstand van hebben?"

,,Nee", zuchtte ik, ,,maar dit is wel weer een bewijs van de zo langzamerhand
spreekwoordelijke kloof tussen een gemiddeld PvdA-lid en het gewone volk."

Ik wees op een grote foto die op een lelijk beschilderd huisje achter de
beeldengroep was geplaatst. Daarop waren voornoemde artiesten ook te zien, mét
Willy Alberti.

,,Waarom staat er dan geen beeld van Willy Alberti?" vroeg mijn vrouw.

Hoewel ik het niet wilde toegeven, was het een verdienstelijke vraag, waarop ik
het antwoord helaas schuldig moest blijven. ,,Misschien komt dat nog ", mompelde
ik. Per slot van rekening was Willy als Carel Verbrugge in de Jordaan geboren en
was Johnny Jordaan een neef van hem geweest. Ja, ik ken mijn Jordaanklassieken,
mede dankzij Google, wél.

Als er een beeld van Willy Alberti bijkwam, mijmerde ik, zou te zijner tijd ook
zijn dochter Willeke toegevoegd kunnen worden. Zo zou je hier over een eeuw een
stenen menigte van volkszangers hebben staan, van wie  niemand meer enig idee
had wie het geweest waren.

Intussen hadden we gezelschap gekregen van een groepje oude dames die tussen de
beelden met elkaar een dansje waagden, terwijl ze gierend van de lach Bij ons in
de Jordaan zongen. ,,Neem daar een voorbeeld aan", zei ik tegen mijn vrouw.

LOAD-DATE: February 17, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                               2 of 19 DOCUMENTS



                                NRC Handelsblad

                           17 februari 2011 donderdag

Elke partij heeft reden voor nervositeit;
Niet alleen het lot van het kabinet staat op het spel, ook dat van de oppositie

BYLINE: Derk Stokmans

SECTION: BINNENLAND; Blz. 5

LENGTH: 1172 woorden

SAMENVATTING

In de Eerste Kamer zullen veel zetels van partij verwisselen. Dat kan ook grote
gevolgen hebben voor de partijleiders in de Tweede Kamer.

VOLLEDIGE TEKST:

Het kabinet regeert nu iets meer dan vier maanden. Maar dat was voorspel, na 2
maart begint het echt. Pas na de uitslag van de Provinciale Statenverkiezingen
kan het kabinet zijn eigen toekomst overzien. Blijft het vechten tegen een
vijandige Eerste Kamer? Of krijgt het daar een meerderheid? Nu nog kunnen
oppositiepartijen dromen dat het kabinet na een slecht verkiezingsresultaat moet
opstappen. Komt de senaat in handen van de coalitie, dan weet de oppositie: even
geen macht. Voor elke partij staan er ook meer particuliere belangen op het
spel.

VVD

Tweede Kamer: 31 zetels (op een totaal van 150). Senaat: 14 zetels (op een
totaal van 75), gepeild 17, volgens Synovate.

Optimistisch en flegmatiek: dat is de houding die de VVD aanneemt, zo kort voor
de verkiezingen. De 'dat komt wel goed'-uitstraling neemt niet weg dat er veel
op het spel staat. Mark Rutte is de eerste premier die de VVD ooit leverde. Dat
schept verwachtingen. Zijn succes straalt af op de partij, zijn problemen doen
dat ook. De VVD ontleent een groot deel van haar aantrekkingskracht aan beloften
van daadkracht. 'Orde op zaken', is niet voor niets de partijslogan. Zo'n imago
raak je snel kwijt als de uitvoering van het regeerakkoord tegen grote problemen
oploopt. Met een vijandige Eerste Kamer dreigt precies dat te gebeuren.

Kleine tegenslagen in de senaat kan Rutte wel van zich af schudden. Maar als de
kern van zijn regeerakkoord - de bezuinigingen van 18 miljard - in gevaar komt,
komt Rutte voor een weinig vrolijke vraag te staan: doormodderen, of op zoek
naar de nooduitgang. In beide gevallen wordt hij het schoolvoorbeeld van de
risico's van regeren over de flanken.

PvdA

Tweede Kamer: 30 zetels. Senaat: 14 zetels, gepeild 11.

De PvdA hoopt aan te tonen dat Nederlanders dit kabinet niet willen. Dan moet de
partij daarvoor ook electoraal bewijs leveren. De droom is om in de senaat de
grootste oppositiepartij te blijven, en samen met gelijkgestemden de coalitie
het leven onmogelijk te maken. Voor Job Cohen persoonlijk zal een goede uitslag
fijn zijn. Hij kan dan de hoop koesteren dat de sluimerende bedenkingen over
zijn leiderschap wegebben.

De uitslag kan de PvdA ook een indruk geven of kiezers de polariserende
strategie tegenover het kabinet waarderen. Voorlopig lijkt de PvdA geen
schuilplek voor ontevreden kiezers te zijn.

Gaat de senaat verloren, dan moeten  PvdA'ers accepteren dat ze voorlopig toch
echt in de oppositie blijven. Cohen, in zijn ziel bestuurder, zal moeten
besluiten of hij lange tijd oppositiepoliticus wil zijn. De PvdA mag dan
bedenken of Cohen de juiste man op de juiste plaats is.

PVV

Tweede Kamer: 24 zetels. Senaat: 0 zetels, gepeild 11.

De beweging van Geert Wilders doet voor het eerst mee aan de Provinciale
Statenverkiezingen, en zal daarna voor het eerst vertegenwoordigers naar de
senaat sturen. Die spelen een grote rol: willen de coalitiepartijen van hun
minderheid in de Eerste Kamer af, dan moeten ze stemmen weghalen bij de
oppositie. De kans is klein dat de VVD veel D66'ers trekt, nu die partij met de
PVV samenwerkt. Het CDA heeft al moeite zijn eigen kiezers vast te houden. Het
is aan de PVV om het verwachte verlies van coalitiepartner CDA op te vangen.
Kiezers bij VVD of CDA wegkapen is leuk voor de partij, maar levert de coalitie
per saldo niets op. Het meest voor de hand ligt dat de PVV stemmen zoekt bij de
SP.

Maar voor Wilders gaat eigenbelang voor coalitiebelang. Voor hem zijn de
verkiezingen ook een peiling. Hoe reageren kiezers op zijn deelname aan de
coalitie? Welke conclusie hij trekt, zal grote invloed hebben op de stabiliteit
van de regering.

CDA

Tweede Kamer: 21 zetels. Senaat: 21 zetels, gepeild 10.

Het CDA wacht op de volgende monsternederlaag. Met berusting. Maxime Verhagen,
vicepremier en de facto CDA-leider, voorspelde al een verlies van 11 zetels. Die
opmerking, en de stelling dat deze verkiezingen veel vroeg te komen om al
herstel te laten zien, lijken bezweringsformules. Veel leden zien de toekomst
met onrust en angst tegemoet.

In de provincies dreigen nogal wat CDA-bestuurders hun baan kwijt te raken, bij
elke partij een recept voor interne problemen. Het CDA is al diep verdeeld, over
de samenwerking met de PVV, maar ook omdat de CDA-top die volgens tegenstanders
aan leden heeft opgelegd.

De strategie van Verhagen was altijd dat regeren het CDA erbovenop zal helpen.
Veel CDA'ers delen die hoop, maar zijn gevoelig voor bewijzen van het tegendeel.
Voorlopig profiteren alleen VVD en PVV in de peilingen van regeringsdeelname.
Veel meer dan de helft van de zetels in de senaat verliezen -  een scenario waar
zelfs tegenstanders van samenwerking met de PVV liever niet aan denken - kan het
laatste restje hoop de bodem in slaan. Dan vecht Verhagen misschien eerder voor
zijn baan dan hij had gedacht.

SP

Tweede Kamer: 15 zetels. Senaat: 12 zetels, gepeild 7.

Wat de SP in haar zestienjarige aanwezigheid in het parlement nooit lukte,
meeregeren, krijgt de PVV al na de vier jaar voor elkaar.  Dat is een potentieel
probleem voor de socialisten. Hoe verschillend ze ook lijken, PVV en SP delen
veel, en dus ook kiezers. Het vermogen van Wilders om de zorgen van zijn kiezers
wel in regeringsbeleid te vertalen, kan zijn populariteit onder potentiële
SP-stemmers verhogen. Het is dus aan SP-leider Emile Roemer om zijn kiezers
ervan te overtuigen dat ze beter bij de SP kunnen blijven. Dat lijkt Roemer nu
vooral te doen door de PVV te verwijten dat ze de gewone man verraadt door deze
coalitie te gedogen. Ook de SP dreigt fors te  verliezen in de senaat. Roemer
komt er waarschijnlijk niet door in de problemen, de partij heeft even genoeg
van leiderschapswissels.

GroenLinks

Tweede Kamer: 10 zetels. Senaat: 4  zetels, gepeild 4.

Hoe kwalijk nemen GroenLinks-kiezers het partijleider Jolande Sap dat zij de
trainingsmissie naar de Afghaanse provincie Kunduz heeft gesteund? De uitslag
van de Statenverkiezingen zal daarvan een eerste indruk geven. Het zijn Saps
eerste verkiezingen. Natuurlijk, ze voert de Tweede Kamerfractie aan, en de
verkiezingen gaan eigenlijk over de provincies. Maar het is Sap die overal op tv
is te zien. En zij is ook duidelijk over haar inzet: een overwinning voor de
oppositie maakt het mogelijk kabinetsplannen tegen te houden.

D66

Tweede Kamer: 10 zetels. Senaat: 2 zetels, gepeild 6.

D66 doet het, als zo vaak, goed in de peilingen. Partijleider Alexander Pechtold
doet er alles aan om kiezers ervan te overtuigen dat alleen D66 nog een
middenpartij is. Die boodschap is vooral gericht aan twijfelende VVD-stemmers.
Pechtold en de zijnen zullen hopen dat ze ontevredenheid bij deze groep over het
hier en daar conservatieve  sociaal-economisch beleid, of over de (stille)
gedoogsteun van de christen-fundamentalistische  SGP  en de anti-islamitische
PVV, kunnen omzetten in echte zetels. Daarmee heeft D66 een sleutelpositie in de
strijd om het kantelen van de Eerste Kamer.

LOAD-DATE: February 17, 2011

LANGUAGE: DUTCH; NEDERLANDS

GRAPHIC: Lijsttrekkers voor de Eerste Kamer worden geschminkt voorafgaand aan
een tv-debat deze week.
Foto Maarten Hartman

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                               3 of 19 DOCUMENTS



                                NRC Handelsblad

                           16 februari 2011 woensdag

SP tegen Henk en Ingrid: PVV asociaal;
De stemming

BYLINE: Pieter van Os

SECTION: BINNENLAND; Blz. 4

LENGTH: 334 woorden


Kamerleden praten niet alleen, ze stemmen ook, soms meer dan eens per week.
Bijvoorbeeld over tientallen verzoeken van Kamerleden aan het kabinet, de
zogeheten Kamermoties. Afgelopen jaar kwamen 1.734 van die moties in stemming.

,,Niet iedereen in het land volgt die stemmingen dagelijks", zegt Arjen
Vliegenthart. Een understatement. Vliegenthart is voorzitter van het
wetenschappelijk bureau van de SP en verantwoordelijk voor een vandaag
verschenen onderzoek naar het stemgedrag van de PVV. Onderzoeksvraag:  wat doet
de PVV nu eigenlijk voor de Henk en Ingrid van wie de partijleider  de mond vol
heeft?

Bar weinig, concluderen de SP-wetenschappers. Voorspelbare uitkomst. Vast, want
Henk en Ingrid zijn potentiële SP-stemmers. Maar hun bewijsvoering is
indrukwekkend. In een doorwrochte studie volgt een schier eindeloze opsomming
stemmingen waarbij de PVV niets van haar vermeende sociale gezicht liet zien.
Wilders brak niet alleen de belofte om de AOW-leeftijd tot breekpunt te maken.
Privatisering van openbaar vervoer? Gaat gewoon door. Privatisering in de zorg?
Idem dito. Regels voor de sociale huur aanscherpen? De PVV volgt braaf de
richtlijnen uit het door hen verfoeide Brussel.

Opvallend genoeg blijkt uit het onderzoek dat de PVV op meer dan alleen
sociaal-economisch gebied anders stemt dan oreert. Neem de dierenrechten, toch
een belangrijk uithangbord voor ten minste één van de PVV-Kamerleden. Het
rapport laat zien dat de partij tegen een betere controle op de intensieve
veehouderij stemde, tegen aanscherping van de dierenwelzijnsregels, tegen een
verkoopverbod voor de bedreigde blauwvintonijn en voor de plezierjacht op wilde
zwijnen op de Kroondomeinen. En de strijd tegen de achterkamertjes? De partij
stemde tegen openbaarmaking van de zakelijke belangen van ministers. En de
'falende magistratuur'? Een gevaar voor de democratie, zegt Wilders. Maar de
partij stemde tegen een onderzoek naar de relatie tussen financiering van de
rechterlijke macht en de kwaliteit van de vonnissen.

LOAD-DATE: February 16, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                               4 of 19 DOCUMENTS



                                NRC Handelsblad

                           16 februari 2011 woensdag

Ik val af, volg mij;
Wisselcolumn

BYLINE: Elias Sap  Bosma

SECTION: OPINIE; Blz. 9

LENGTH: 715 woorden


Dat drommelse Wikileaks ook. Niets blijft meer geheim, nu weer de
afscheidsspeech van PvdA-leider Job Cohen op 2 maart, de avond van de
Provinciale Statenverkiezingen.

CONFIDENTIAL

FROM: Embassy TO: State Department

CONTENT: concession speech Job Cohen

Partijgenoten, (misschien klinkt 'vrienden' beter - nog even over nadenken)

Het zit ons niet mee. Eerst verliezen we Hosni Mubarak, een gewaardeerd
collega-lid van de Socialistische Internationale. Vandaag doen we het opnieuw
slecht bij de verkiezingen. De uitslag valt nog mee, maar dat is vooral dankzij
de LPF-taferelen bij GroenLinks. Het kan niet verhullen dat we electoraal al
jaren in verval zijn.

Ik ben naar Den Haag gekomen om de PVV te bestrijden, maar de enige partij die
ik weet te schaden is de PvdA. Daarom treed ik vanavond af. (Diederik, mag ik
dat zo hard zeggen?)

Het gaat om meer. De crisis van de sociaal-democratie gaat veel verder dan mijn
poppenkastspel. Mensen, laten we eerlijk zijn - we hebben onze tijd gehad.

We kunnen doen wat we willen. We kunnen de staatsomroep volproppen met
allochtonenquota's, we kunnen een Limburgs Statenlid met een hoofddoekje laten
paraderen en we kunnen een radicale moskee subsidiëren - zoals ik deed in
Amsterdam.

We kunnen met belastinggeld onze VARA ranzige cartoons laten plaatsen, onze Paul
de Leeuw kan Geert Wilders met Adolf Hitler vergelijken en we kunnen nog eens
honderdduizenden moslims naar Nederland halen, als stemvee. Het helpt niet.

Nederland is slimmer dan wij dachten. Wij dachten dat we de massa-immigratie
konden verkopen door heel hard ,,culturele verrijking" te roepen, of
,,diversiteit", en door elke dissident weg te zetten als ,,populist" of
,,extreem-rechts". Onze journalistieke Genossen doen dat nog steeds heel trouw,
waarvoor dank, maar de geest is uit de fles. Laten we niet langer blind zijn
voor de tekenen van de tijd. (Klinkt wel leuk staatsmanachtig toch, Diederik?)

Nederland ziet de gevolgen van de massa-immigratie overal om zich heen. Hoe
leggen we het nog uit? De uitkeringsafhankelijkheid, de criminaliteit, de
hoofddoeken, de loverboys, de haat tegen Nederlanders, de Hitlergroet tegen
rabbijn Evers, de sekseapartheid bij inburgeringscurssussen, Joden die Nederland
verlaten, homo's die wegtrekken uit Amsterdam, het 'hoer-hoergesis' tegen
vrouwen, de ontwrichte gedeelten van ons onderwijs,  taalachterstanden,
illegalen, gescheiden wasruimtes,  segregatie, niet-handenschudders, de moord op
Van Gogh.

De immigratie gaat maar door. Vroeger hadden we een rode vlag. Nu zijn we de
rode loper voor de islamisering. (Ik vond dat persoonlijk wel een leuke
woordspeling. Wat jij, Diederik?)

We kunnen niet wegrennen voor de feiten. Wij zijn medeplichtig. Wij zijn
schuldig. Nederland weet dat. De geschiedenis zal keihard over ons oordelen. De
laatste manier waarop we nog enige genade van toekomstige generaties kunnen
krijgen, is als we ermee ophouden. Daarom, vrienden, kondig ik vanavond niet
alleen het einde aan van mij als politiek leider. Ik doe ook een ander voorstel:
laten we de Partij van de Arbeid opheffen.

We hebben maanden smalend gesproken over 'Henk en Ingrid', maar ondertussen
stemmen ze wel mooi op de PVV. Ik krijg zojuist de uitslagen binnen van onze
traditionele bolwerken Rotterdam, Amsterdam-Noord, de Zaan, Oost-Groningen, de
Mijnstreek. Partijgenoten, overal blazen we de aftocht. Overal heeft Wilders de
boel naar zich toegetrokken. De enige mensen die je bij ons nog op
ledenvergaderingen ziet, zijn allochtonen en talentloze doctorandussen.
(Diederik, is dat niet wat te popi?)

Onze oude achterban zit bij Wilders. Wie naar de dictatuur van het proletariaat
hunkert,  heeft de SP. De multiculturele veelverdiener zit goed bij GroenLinks
en D66. Zij zullen Nederland nog vloeiender richting het kalifaat leiden dan
wij. We kunnen wel doen alsof we de boel bij elkaar houden, maar de boel is
allang niet meer bij elkaar. Met de komst van een miljoen moslims hebben we
tegenstellingen gecreëerd die nooit meer weggaan. Daarvan wordt onze partij het
slachtoffer. We dachten een kuil te graven voor Nederland, maar we vielen er
zelf in.

Ik val af. Wie volgt mij?

FROM: State Department TO: Embassy

FOLLOW-UP: who is 'Diederik'? What is 'inburgeringscursus'? Do immigrants really
get a course? What kind of country is that?

CONFIDENTIAL

LOAD-DATE: February 16, 2011

LANGUAGE: DUTCH; NEDERLANDS

GRAPHIC: NH2ekamerLOGOnrctint
OPIpolitiekColumnBosmaB

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                               5 of 19 DOCUMENTS



                                NRC Handelsblad

                           12 februari 2011 zaterdag

Nationaliteit is  mij heilig    en daarom stem  ik geen VVD meer

BYLINE: Stephan Sanders

SECTION: OPINIE & DEBAT

LENGTH: 2189 woorden

SAMENVATTING

Vele malen stemde ik op de VVD. Maar dat doe ik niet meer nu kabinetsbeleid
ertoe zal leiden dat sommige burgers op zicht zijn in Nederland en hun paspoort
kunnen verliezen.

VOLLEDIGE TEKST:

Columnist, presentator en schrijver. Auteur van o.m. 'Buitenwacht' (1995),
'Liefde is voor vrouwen' (2002), 'De man en zijn lichaam' (met Arie Boomsma)
(2010).

Eerst maar eens een familieanekdote, niet om uw hart te winnen, maar om iets te
kunnen zeggen over het huidige, politieke landschap van Nederland. Ik heb die
omweg nodig om wel degelijk uw hart te bereiken en als het even kan ook uw
brein. Het probleem is, dat het politieke vocabulaire dat momenteel de toon zet,
niet toereikend is om dat te bewerkstelligen. Want het politieke debat is
geblokkeerd geraakt door stoplappen. Ik zeg: 'elite', of 'moskee' en dan is het
duidelijk welke reactie er van u verwacht wordt, de aanvallende of de
verdedigende, al naar gelang uw politieke voorkeur. Ik zeg: 'het moet eerlijker'
en weer wordt het debat niet oprechter, alleen maar partijdiger. En ook de '
hardwerkende Nederlander' is allang niet meer een Nederlander die gewoon hard
werkt, maar een politiek icoon, of, in weer andere ogen, een regelrechte
karikatuur.

De campagneafdelingen van de verschillende politieke partijen weten elkaar
loepzuiver te bestoken, en daar tussenin ligt het spergebied dat we vroeger wel
'het brede maatschappelijke middenveld' noemden, waar een al even 'brede
maatschappelijke discussie' werd gevoerd. Dat is steeds minder het geval, omdat
het debat vervangen is door slagwoorden, en die slagwoorden wel effect hebben en
doel treffen, maar nauwelijks nog een lading dekken. De discussie is heel
levendig: een roedel pavlovhondjes, die één voor één aanslaan. Maar des poedels
kern wordt angstvallig vermeden. En met die kern bedoel ik: de vraag naar de
staat en het burgerschap, de nulgraad van de politiek.

Daarom dit familieverhaal.

In 1976 was ik vijftien, en in het bezit van een vader, moeder en zusje.
Eigenlijk was het aan mij om voluit te puberen, en moest zusje nog even wachten,
want zij was twee jaar jonger, maar op de een of andere manier liepen die dingen
bij ons thuis niet zoals ze hoorden. Zusje was opstandig, zusje ging aan de
haal, aan de drugs, liep van huis, schopte scènes en liftte dan weer boos de
nacht in. De ruzies speelden tussen mijn ouders en zusje, of beter gezegd,
tussen moeder en zusje, die in theatraal opzicht gruwelijk aan elkaar gewaagd
waren, zoals Who's afraid of Virginia Woolf een gruwelijk toneelstuk is.

Ik stond aan de kant te vredestichten en mij niet het mannetje, maar het mietje
te voelen. Alsof ik niet een 'echte' jongen was.

In een van die hoogoplopende scènes sprak zusje het ultieme machtswoord, het
woord dat bij ons thuis beslist, onder alle omstandigheden, verboden was. Nadat
moeder een bombardement aan klachten en verwijten op zusjes krullerige hoofd had
laten neerdalen, schreeuwde die in een eenmalige uitbarsting van verbale
trefzekerheid: ,,O. Niet tevreden met je adoptiekindje? Slechte dochter ik? Je
kan me inruilen hoor. Zeg het maar. Je mag wat mij betreft dat hele adoptiegedoe
nu ongedaan maken."

Het verboden woord was gevallen, het ondenkbare gezegd, en er volgde stilte.

Dit klinkt logischer dan het was. Moeder was eigenlijk nooit stil te krijgen.

Toen wel. Ze zuchtte, ze slikte nog eens, en zei op een rare, iele toon:

,,Dat kan niet. Dat kan nooit. Je bent en blijft ons kind."

Daarna zijn er nog veel schermutselingen gevolgd, en dat nog jarenlang, maar het
A-woord is niet meer gevallen.

Dat was dus de ongeschreven spelregel bij ons thuis; je mag alles zeggen en
behoorlijk wat doen, maar het is ten strengste verboden de niet-biologische
verbanden, waardoor wij als gezin bij elkaar werden gehouden te misbruiken.

Ik vond dat toen een goede regel, omdat daarmee de onomkeerbaarheid werd
uitgedrukt van onze situatie.

Er waren adoptiepapieren, ondertekend door rechters, waarop stond dat ik de
zoon, en zusje de dochter was van vader en moeder. Ik kende het woord toen niet,
maar dat onloochenbare, niet terug te draaien feit verleende mij rechtstatelijke
zekerheid, zou ik nu zeggen.

Gezinsrechtstatelijkheid. De band tussen ouders en kinderen is officieel, en
niet afhankelijk van humeuren en wispelturigheden. Er komt heel wat bij kijken
om die ongedaan te maken.

Dat is niet in elk verband zo. Een huwelijk wordt aangegaan, bekrachtigd, en één
op de drie, vier keer weer verbroken. In de volwassen, zelfgekozen verhouding
geldt de regel van de onomkeerbaarheid al een heel stuk minder. Iemand kan de
liefde herroepen, of zelfs verloochenen. Luister naar de wanhopige Miss Fine,
uit de tv-sitcom The Nanny die over haar baas en gedroomde liefde mr Sheffield
uitroept: ,,First he said he loved me  and then he took it all back."

Dat 'terugnemen' is misschien niet netjes, maar menselijk is het zeker en
verboden is het ook al niet. All's fair in love and war.

Maar nu de wettelijke, staatsrechtelijke verbanden, die niet per se met liefde
gepaard hoeven gaan - liever niet, zelfs. Er is dat desolate gezegde, dat 'een
mens naakt geboren wordt'. Eerlijk gezegd is dat zelden het geval. Bij mijn
geboorte lag al een dekentje klaar van papier: de inschrijving bij de
burgerlijke stand, het Nederlandse staatsburgerschap. De meeste lezers van deze
krant hebben die nationaliteit automatisch gekregen, zonder er meer voor te
hoeven doen dan ter wereld te komen. Er zijn laatkomers, die het Nederlandse
paspoort niet in hun wiegje vonden, maar er zelf om hebben gevraagd. Zij zijn
daardoor in wettelijke zin overigens niet 'minder' of 'minder echt Nederlands',
zoals een jonger zusje ook niet minder van de familie is dan een oudere broer.

De laatst gearriveerde heeft met het Nederlandse paspoort in z'n hand, dezelfde
rechten als de Nederlanders van geboorte. Het kost nog veel moeite om dat
staatburgerschap weer te verliezen. Je moet actief solliciteren naar een andere
nationaliteit, die ook nog krijgen, en dan ook nog van een land waar een dubbel
paspoort niet geaccepteerd wordt. Je moet meer dan tien jaar ononderbroken
buiten Nederland verblijven, of vrijwillig dienst nemen in vreemde krijgsdienst,
waarbij die vreemde krijgsdienst dan ook nog eens betrokken moet zijn bij
gevechtshandelingen tegen het koninkrijk.

Een knappe jongen die dat klaarspeelt.

Die knappe jongen heeft inmiddels zijn entree gemaakt. Zijn naam: Geert Wilders.
Zijn partij: de PVV. Kort nadat het minderheidskabinet van VVD en CDA met
gedoogsteun van PVV een feit werd, verklaarde die partij:

,,Dan een voor de PVV belangrijk punt dat we hebben binnengehaald:
denaturalisatie. Jarenlang is de PVV zwartgemaakt omdat we vinden dat het
Nederlanderschap van criminelen met een dubbele nationaliteit moet worden
ingetrokken. Nu gaat dat gebeuren."

Die denaturalisatie is van meet af aan een kroonjuweel geweest van de PVV - het
idee om het ontnemen van het Nederlandse staatsburgerschap gemakkelijker te
maken. Dat is ongekend binnen de Nederlandse verhoudingen. Een echte
'stembreuk', zoals vocalisten zeggen.

Voorbeeld: over de moordenaar van Theo van Gogh, Mohammed B., zei PVV'er Sietse
Fritsma meteen: ,,Deze slager van de Jihad is het Nederlanderschap niet waard en
het is de morele plicht van het kabinet om voor snelle denaturalisatie te
zorgen."

Van een Duitse burger van Turkse komaf, die veroordeeld is voor eerwraak, wordt
van PVV-zijde vastgesteld dat ,,iemand die eerwraak pleegt geen echte Duitser
is, omdat het plegen van eerwraak strijdig is met onze westerse waarden".

Gelukkig is het plegen van moorden een hecht verankerd recht in de Nederlandse
Grondwet.

Via de echte en de onechte Duitser, komen wij natuurlijk uit bij de onechte
Nederlander - een nieuwe categorie, die daarvoor nooit bestaan heeft, behalve op
Franse campings. De 'onechte' Nederlander' is een spookgast. De PVV duidt
daarmee op de Nederlandse crimineel, die ook nog een Marokkaans, of Turks, of
Argentijns of Iraans paspoort bezit. Vandaar de eis: 'denaturalisatie van
criminelen met dubbele paspoorten.' Dat daardoor rechtsongelijkheid ontstaat
tussen Nederlanders die eenzelfde delict hebben gepleegd en dus artikel 1 van de
Grondwet bij het grofvuil wordt gezet, lijkt niet te deren.

Hoeveel ophef Wilders ook heeft gemaakt om de zaak van Zahra Bahrami, de
Nederlands-Iraanse vrouw die ter dood is gebracht: de Iraanse machthebbers, die
Bahrami naar eigen zeggen wegens drugssmokkel hebben veroordeeld, beroofden haar
van haar Nederlandse paspoort, precies zoals Wilders dat graag zou doen bij
Nederlands-Iraanse criminelen.

Telkens weer wordt een manier gevonden om het Nederlandse staatburgerschap, die
eenmaal uitgegeven verzekering, ongedaan te maken to take it all back.

Dat is niet zozeer spelen met criminelen of Turkse of Marokkaanse Nederlanders;
dat is uiteindelijk spelen met het Nederlandse staatsburgerschap an sich,
uiteindelijk ook met het uwe en het mijne. Hoe kan  de 'onechte' Nederlander
herkend worden? Is het iemand die er 'on-Nederlands' uitziet, zich
'on-Nederlands' gedraagt? De definitieve gedraging van een hele grote groep
Nederlanders ligt hier op de loer.

Het idee was altijd dat de Staat er is om al zijn burgers te beschermen, ook, of
juist in het buitenland. De vraag of die Nederlandse staatsburger  wel een
'echte' Nederlander is, is net zo relevant als de kwadratuur van de kleur blauw.

Dat duistere zinspelen op de mogelijkheid van denaturalisatie is een
mogelijkheid die de facto voor Nederlanders met een streepje kan uitlopen op
statenloosheid. Hier geboren Marokkaanse Nederlander op 24 jarige leeftijd
'teruggestuurd' naar Marokko. Je kunt zo iemand net zo goed meteen in zee
gooien.

Zo'n hele terugdraaiprocedure is mij een gruwel. Om het klein te houden: ik ken
bijvoorbeeld geen adoptieouders die officieel afstand van hun kind hebben gedaan
toen het veroordeeld was wegens drugssmokkel, inbraak, diefstal, beroving, moord
of wat dan ook. En wat voor ouders geldt, geldt  a fortiori voor de staat, die
sentiment en wet moet scheiden.

Goed, het moge duidelijk zijn, de PVV is mijn partij niet.

Ik zou me als VVD-stemmer niet in een lastig parket bevinden als de PVV geen
gedoogsteun verleende aan dit kabinet, en dan ook nog eens vooral op punten van
immigratie en veiligheid.

Daarmee zijn de standpunten van de PVV nog niet per se die van het
VVD/CDA-kabinet, maar wel is er dit 'bereikt': ,,Het kabinet wil met een
voorstel komen om personen die binnen 5 jaar na verkrijging van het
Nederlanderschap veroordeeld zijn of worden voor een misdrijf waar twaalf jaar
of meer op staat, het Nederlanderschap te ontnemen."

Dit is het compromis, van wat compromisloos hoort te zijn: het
staatsburgerschap. Dat wordt nu in zekere gevallen 'voorlopig'. Gevolg:
Nederlanders, die wel Nederlander zijn, maar ook vijf jaar niet 'echt'.  Ze zijn
Nederlander op zicht, en kunnen altijd nog weer worden ingeruild of
teruggebracht (de verkeerde aankoop). Het meest verbaast me nog wel  het
schouderophalen waarmee deze plannen worden ontvangen. In Frankrijk, in Amerika
maakt dit morrelen aan het staatsburgerschap verhitte debatten los: in de
republikeinse traditie is het zonneklaar dat hier een absolute grens wordt
overschreden. In Nederland is die grens kennelijk vloeibaar geworden en poreus.

Alarmfase 1, zou ik zeggen.

Natuurlijk, er zijn ook  andere bezwaren in te brengen tegen dit kabinet: de
onevenredige kunstbezuinigingen, die onder leiding van Halbe Zijlstra met een
gretigheid ter hand worden genomen, als was het een afrekening in het culturele
milieu. (Waar houdt zich toch die nette, cultuurminnende elite op: dat was toch
vroeger ook bij de VVD?); de ruwe ingrepen in het onderwijs, het merkbare dedain
voor de academische wereld.

Allemaal hoogst urgent en discutabel, maar bij lange na niet zo fundamenteel als
iemands staatkundige status, die nu juist níét discutabel hoort te zijn.

Ik zie dit kabinet schuiven op het enige punt, waar schuiven werkelijk
onverteerbaar is.

Overigens ben ik van mening dat premier Rutte het voortreffelijk doet. Zijn
aanpak van de Kunduz-missie was een staaltje hogere politiek, en niet alleen
dat: de bevroren verhoudingen in het parlement zijn erdoor ontdooid, ook dankzij
de moed van GroenLinks. Het is een genoegen naar de eerste minister te
luisteren. En ook in de noodzaak van die 18 miljard bezuinigingen wil ik best
geloven. Bestond er een onafhankelijke lijst-Rutte: hij kreeg mijn stem.

Maar die staatsrechtelijke graat in de keel, die krijg ik niet weggeslikt. Moet
ik memoren dat juist op staatsrechtelijk terrein de liberalen zich tot voor kort
konden  laten voorstaan op een voorbeeldige staat van dienst?

De VVD hoopt uiteraard op VVD-stemmers, en als er dan nog twijfelaars zijn,
willen die dan in ieder geval zo goed zijn te stemmen op het CDA of op de PVV?
Dit is het officiële VVD-advies voor de Provinciale Statenverkiezingen.

Wat zal ik ervan zeggen: een partij die toestaat dat de grondslag van het
staatsburgerschap wordt gerelativeerd, hoeft het niet te verbazen dat ik me dit
keer niets gelegen laat liggen aan partijloyaliteit of kiezerstrouw.

In Frankrijk, in Amerika leidt morrelen aan staatsburgerschap tot verhitte
debatten, hier niet

LOAD-DATE: February 16, 2011

LANGUAGE: DUTCH; NEDERLANDS

GRAPHIC: Illustratie Rhonald Blommestijn

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                               6 of 19 DOCUMENTS



                                NRC Handelsblad

                            11 februari 2011 vrijdag

Speel en red de wereld;
Twee studies naar verleden, nut en toekomst van de 'social media'

BYLINE: Peter Teffer

SECTION: BOEKEN

LENGTH: 916 woorden

SAMENVATTING

Miljoenen mensen dompelen zich liever onder in de virtuele wereld dan in de
werkelijkheid. Hoe is die aantrekkingskracht te gebruiken in de echte wereld?

VOLLEDIGE TEKST:

Clay Shirky: Cognitive Surplus. Creativity and Generosity in a Connected Age.
Allen Lane, 244 blz. EUR 22,95Jane McGonigal: Reality is Broken. Why Games Make
Us Better and How They Can Change the World. The Penguin Press, 400 blz. EUR
25,-

Miljoenen pagina's hebben vrijwilligers in hun eigen tijd geschreven op
amateurencyclopedie Wikipedia. Waar halen mensen toch de tijd vandaan, vroeg een
televisieproducer ooit aan internetauteur Clay Shirky. 'Niemand die voor de tv
werkt, mag die vraag stellen. Je weet heel goed waar die tijd vandaan komt',
reageerde hij bits.

De wereldbevolking kijkt jaarlijks meer dan een biljoen uur televisie per jaar.
1.000.000.000.000 uur. In die tijd hadden we wel 10.000  Wikipedia's kunnen
maken, betoogt Shirky. Sinds de opkomst van de vijfdaagse werkweek van ongeveer
acht uur werken per dag heeft de mensheid een historische hoeveelheid vrije
tijd. Shirky beschouwt de gezamenlijke hoeveelheid vrije tijd van de (opgeleide)
wereldbevolking als een invloedrijk potentieel. Hij noemt dit het cognitieve
overschot.

Shirky is  enthousiast over het potentieel dat sociale media (web 2.0) bieden om
betrokken burgers de wereld te laten verbeteren. Hij schreef daarover het boek
Here Comes Everybody (2008, vertaald als Iedereen). Nu komt hij met een vervolg:
Cognitive Surplus, Creativity and Generosity in a Connected Age (de vertaling
verschijnt deze maand bij Business Contact als Slimmer).

Wat we ook veel doen, is gamen. Een gemiddelde speler van de populaire online
game World of Warcraft (WoW) besteedt daar tussen de 17 en 22 uur per week aan;
als je alle manuren achter elkaar zou zetten die de gamers in  WoW hebben
doorgebracht, kom je op bijna 6 miljoen jaar. Wat nu als we de realiteit net zo
aantrekkelijk konden maken als de spellenwereld,  vroeg spelontwikkelaar Jane
McGonigal zich af. In het boek Reality Is Broken, Why Games Make Us Better and
How They Can Change the World beschrijft McGonigal niet web 2.0, maar ergens een
spel van maken, als dé manier om ons cognitieve overschot beter te gebruiken.

Smartphone

McGonigal gaat verder dan Shirky en ziet spellen als een manier om de wereld te
verbeteren. Zo ontwikkelde de Amerikaanse vrijwilligersorganisatie First Aid
Corps een spel voor de smartphone, waarbij deelnemers elke openbare
defibrillator die ze zien fotograferen. Zo bouwen ze aan een virtuele kaart 'die
echte levens kan redden'. En in 2008 schakelden wetenschappers de hulp in van
gamers met een Playstation 3 om virtueel eiwitten te vouwen. Deelnemers aan
Foldit hielpen op die manier onderzoekers die ziektes  proberen te bestrijden.

Het probleem met crowdsourcing - het inschakelen van het online publiek - is
echter dat je er een veel mensen voor nodig hebt. Aan het project Investigate
Your MP's Expenses van The Guardian hielpen ruim 27.000 mensen mee om 458.832
declaraties van Britse parlementariërs  te beoordelen op relevantie - bijna de
helft van de klus is nu geklaard. Dit project valt duidelijk ook onder Shirky's
cognitieve overschot, maar volgens McGonigal was de onderneming alleen maar
succesvol omdat het spelelementen bevat: deelnemers speuren in documenten naar
misstanden en de meest productieve deelnemers krijgen een eervolle vermelding
(vergelijkbaar met een plaatsje in de high score).

Shirky is  bescheidener dan McGonigal, maar verzuimt niet enkele voorbeelden te
noemen van burgerbewegingen die inderdaad een grote impact hebben gehad. Hij
beschrijft hoe Nisha Susan in India met behulp van Facebook een campagne voerde
tegen religieuze extremisten.  Na een aanval van die fundamentalistische Sri Ram
Sene op vrouwen opende Susan een Facebook-groep waarmee ze vrouwen opriep uit
protest roze ondergoed te sturen naar de leider van de extremisten. De publieke
verontwaardiging over het geweld was het duwtje voor de autoriteiten om leden
van de beweging op te sluiten. Daarmee werd een geplande aanval op vrouwen met
Valentijnsdag voorkomen.

Kenianen

Een ander voorbeeld dat Shirky noemt is Ushahidi, een website die Kenianen
oprichtten tijdens het geweld dat daar na de verkiezingen van eind 2007 uitbrak.
Via mobiele telefoons leverden gewone burgers informatie aan over waar en
wanneer aanvallen plaatsvonden. De dienst is nu beschikbaar gesteld voor andere
landen.

Beide auteurs zijn lyrisch over de mogelijkheden, maar geven toe dat de killer
website of de killer game nog niet is uitgevonden. Het spel Chore Wars, waarbij
huishoudelijke taken worden beloond met punten, kan misschien wel relaties
redden. En het leersysteem Quest to Learn, waarbij een school spelelementen
gebruikt, is voor kinderen die moeite hebben met leren mogelijk een originele
oplossing. Maar McGonigal geeft toe dat de meeste voorbeelden van deze alternate
reality games (ARG) slechts een indicatie geven van wat de nieuwe mogelijkheden
zouden kunnen zijn. McGonigal: 'Er is nog geen ARG die de wereld verandert.'

Ook Shirky is gelukkig geen technofundamentalist die heilig gelooft in
vooruitgang door technologie. 'Technologie maakt [burgerbewegingen als Ushahidi]
mogelijk, maar veroorzaakt ze niet.'    Jammer is dat beide schrijvers te weinig
eigen vergezichten leveren over wat we nog mogen verwachten aan
wereldverbeterende web- en game-initiatieven. Vooral Shirky schrijft dát er van
alles mogelijk is, maar komt niet met eigen toekomstvisies.

LOAD-DATE: February 11, 2011

LANGUAGE: DUTCH; NEDERLANDS

GRAPHIC: Blood Elf (r.) in gevecht met Draenei in 'The Burning Crusade' van de
videogame World of Warcraft
AP Photo/Blizzard Entertainment Inc.

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                               7 of 19 DOCUMENTS



                                NRC Handelsblad

                            11 februari 2011 vrijdag

Galleon-zaak schaadt imago hedgefondsen;
Autoriteiten in New York pakken handel met voorkennis bij hedgefondsen hard aan

BYLINE: Mars van Grunsven

SECTION: ECONOMIE; Blz. 15

LENGTH: 844 woorden

SAMENVATTING

Met de arrestatie deze week van vier medewerkers van hedgefondsen staat de
sector onder druk. Begin maart komt een grote voorkenniszaak, Galleon, voor de
rechter.

VOLLEDIGE TEKST:

Het was, ook voor trouwe volgers van de financiële sector, even slikken toen
zakenkrant The Wall Street Journal eind januari bekendmaakte hoeveel de
succesvolste hedgefondsbestuurders in 2010 hadden verdiend. John Paulson
(Paulson & Co) stond met 5 miljard dollar (3,7 miljard euro) bovenaan, gevolgd
door Ray Dalio (Bridgewater Associates) en David Tepper (Appaloosa Management),
die elk tussen de 2 en 3 miljard dollar opstreken.

Geen wonder dat Amerikanen in een tijd van stagnerende lonen en hoge
werkloosheid met argusogen naar dergelijke grootverdieners kijken. Dat weten de
fondsen zelf ook, zo bleek onlangs op een bijeenkomst van hedgefondsbestuurders
in Palm Beach, Florida. ,,Deze enorme bedragen geven de gewone man geen goed
gevoel",  zei bestuurder James Dinan van York Capital Management in een
toespraak. ,,Die denkt bij zichzelf: hier is iets niet in de haak."

Vervolgens maande Dinan de aanwezigen om toch vooral voorzichtig te zijn in het
gebruik van zogenoemde 'expert networks', bedrijven die tegen betaling
investeerders in contact brengen met deskundigen met speciale kennis van
bepaalde sectoren. Iedereen in de zaal wist waaraan hij impliciet refereerde: de
voorkenniszaak rond het veelgesproken hedgefonds Galleon

Centraal in deze zaak staat Raj Rajaratnam, de van oorsprong Sri Lankaanse
oprichter en bestuurder van Galleon, die in oktober 2009 werd gearresteerd. Hij
zou gebruik hebben gemaakt van illegale tips van bestuurders van beursgenoteerde
bedrijven, overheidsfunctionarissen en andere ingewijden bij het handelen in
aandelen van onder meer Intel, IBM, Akamai en Google. Sinds 2003 zou hij daarmee
45 miljoen dollar hebben verdiend. Naast Rajaratnam, die alle aanklachten
ontkent, zijn de afgelopen zestien maanden nog 45 verdachten aangehouden,
waarvan er inmiddels 29 hebben bekend. Lang niet alle arrestanten kennen elkaar,
maar veel van de lijnen komen uit bij Rajaratnam.

Dat de zaak-Galleon schadelijk is voor het imago van alle hedgefondsen, merkt
Sebastian Mallaby als geen ander. Hij schreef vorig jaar het boek 'More money
than God', waarin hij betoogt dat hedgefondsen ondanks hun slechte imago juist
het investeringsvehikel van de toekomst zijn. ,,Elke keer als dit schandaal de
voorpagina's haalt, en dat is al een paar keer gebeurd, krijg ik de vraag
voorgelegd: 'hoe kun je nu nog de hedgefondsen verdedigen?' Maar de zaak-Galleon
is niet representatief voor de sector", zegt Mallaby in een telefonisch
interview. ,,Van de ongeveer 10.000 hedgefondsen in de wereld is slechts een
fractie actief in de traditionele aandelenhandel. De hoofdactiviteit is het
hedgen: speculeren op het risico dat bijvoorbeeld valuta of derivaten omhoog of
omlaag zullen gaan. Daarvoor is voorkennis nauwelijks relevant."

Het grootste probleem in de sector zijn  volgens Mallaby niet de hedgefondsen,
maar de vraag hoe voorkomen kan worden dat financiële  instellingen die te groot
zijn om failliet te laten gaan straks een nieuwe crisis veroorzaken.

Handel met voorkennis is wel degelijk illegaal, weet ook Mallaby. ,,De econoom
Milton Friedman redeneerde dat voorkennis goed was en legaal zou moeten zijn.
Dat gaat wat ver. Als mensen op oneerlijke wijze geld verdienen, dan laat dat
een onfris gevoel in de markt achter - zelfs als niet duidelijk is wie de
slachtoffers zijn. Maar de economische en morele consequenties van een
financiële crisis zijn veel groter. Als hedgefondsen iets hebben bewezen tijdens
de crisis , dan is het dat zij veel beter met risico's omgaan dan de grote
financiële instellingen."

Handel met voorkennis komt ook bij hedgefondsen voor, erkent Mallaby. Het zal
alleen om een relatief klein aantal gaan, denkt hij. ,,Als je al veel geld
verdient en het goede leven leeft, zoals de meeste hedgefondsbestuurders, dan is
een gevangenisstraf riskeren ongelooflijk dom."

Mocht straks bewezen worden dat Rajaratnam inderdaad met voorkennis heeft
gehandeld - zijn rechtszaak begint op 8 maart - dan kan vastgesteld worden dat
in elk geval deze hedgefondsbestuurder dom is geweest. Rajaratnam, met een
geschat vermogen van 1,5 miljard dollar, riskeert dan een gevangenisstraf tot
twintig jaar voor een vergrijp dat hem 45 miljoen dollar opleverde. Wisselgeld
voor Rajaratnam. Maar zijn collega Dinan schatte in Florida beter in hoe dat op
de gewone man overkomt. Als hebzuchtig en immoreel.

Nieuwe arrestaties

Justitie  in New York heeft dinsdag opnieuw vier verdachten aangeklaagd in een
voorkenniszaak die draait om werknemers van grote hedgefondsen. Een van hen is
Samir Barai, oprichter van Barai Capital. Hij heeft zich dinsdag overgegeven aan
de politie. Een andere verdachte, Donald Longueuil van SAC Capital, werd dinsdag
aangehouden. Twee andere verdachten hebben al eerder  schuld bekend. Naast de
strafrechtelijke vervolging wordt de onrechtmatig verkregen winst afgenomen. Het
zou gaan om een bedrag  van 30 miljoen dollar.

LOAD-DATE: February 11, 2011

LANGUAGE: DUTCH; NEDERLANDS

GRAPHIC:  Danielle Chiesi is een van de verdachten die schuld heeft bekend in de
Galleon-zaak.
 Galleon-oprichter Raj Rajaratop weg naar de rechtbank in New York.
Foto's  Bloomberg

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                               8 of 19 DOCUMENTS



                                NRC Handelsblad

                           10 februari 2011 donderdag

In kunst en zaken blijven moslims onopgemerkt...

BYLINE: Danielle Pinedo

SECTION: Twee; Blz. 2

LENGTH: 979 woorden


Naema Tahir, schrijfster: ,,Wilders mag dit soort vergelijkingen maken, maar hij
mist de nuance. Volgens de islamitische leer mag je mensen niet afbeelden, wat
vrije creatie belemmert. Over zaken als religie, politiek en koningschap wordt
omfloerst geschreven. Mohammed romantiseren? In de islamitische wereld zijn ze
daar huiverig voor. Slechts zelden zijn moslimfilosofen tot het gaatje gegaan,
zoals bij de Grieken, omdat bij gelovigen de ratio niet te veel ontwikkeld mag
worden. Dat is allemaal beperkend. Maar om nu te concluderen dat 'de islam'
nooit excellentie heeft voortgebracht, gaat mij te ver. Denk aan
Duizend-en-één-nacht. De architectonische wonderen van de Moghuls. Of de intieme
liefdespoëzie van de soefi's."

Afshin Ellian, rechtsgeleerde, filosoof, columnist en dichter: ,,Weer zo'n
gewaagde uitspraak van Wilders, maar in de kern is het een waarachtige. Een
Mozart heeft de islamitische wereld nooit voortgebracht, noch een Einstein. Maar
met zijn opvatting dat islamitische varianten niet bestaan wegens een gebrek aan
vrijheid, ben ik het niet eens. De schrijfkunst van Joseph Brodsky en Anna
Achmatova werd in de Sovjet-Unie juist gestimuleerd door tirannie. Hetzelfde
geldt voor de dichtkunst van Ahmad Shamlou in Iran."

Naima El Bezaz, schrijfster: ,,Een onzinnige uitlating van Wilders. Alsof zijn
Henk en Ingrid in Nederland wél ultieme vrijheid kennen! Na verschijning van De
verstotene [haar seksueel expliciete roman over een vrouw die de islam als
verstikkend ervaart] kreeg ik veel applaus van de Henken en Ingrids in dit land.
Ik was taboedoorbrekend. Maar na Vinexvrouwen [over haar ervaringen met bewoners
van een Vinexwijk] keerden dezelfde mensen zich tegen mij. Bij moslims heb ik
als schrijfster meer vrijheid ervaren dan bij de aanhangers van Wilders."

Wieland Eggermont, directeur van wereldculturencentrum Rasa in Utrecht: ,,Op dit
moment is er een schitterende collectie meesterwerken uit de islamitische kunst
te bewonderen in De Nieuwe Kerk in Amsterdam. Dus wat nou: geen excellentie? De
Arabische dichter Abu Nuwas schreef ooit gedichten waar Gerard Reve rode oortjes
van zou krijgen. De Turkse, Perzische en Arabische wereld heeft ook prachtige
muziek voortgebracht, allemaal met een eigen stijl, een eigen Mozart. Mozart
componeerde trouwens niet voor niets een sonate Alla Turca; Turkse thema's waren
in zijn tijd goed bekend."

Zangeres Hind: ,,De creatieve vrijheid is te horen in de virtuoze stem van de
Egyptische zangeres Oum Kalthoum, ook wel 'de onvergelijkbare stem', 'planeet
van het oosten' of 'de vierde piramide' genoemd. Een zangeres van het Arabische
volk, qua populariteit te vergelijken met Michael Jackson. Haar carrière begon
rond 1920 en eindigde midden jaren zeventig. Haar bereik was gigantisch. Ze kon
diep en in de laagte vrij bewegen en mooi omhoog tot aan de achtste octaaf. Bij
haar begrafenis bewezen ruim vier miljoen Egyptenaren haar de laatste eer. Oum
Kalthoum wist in haar eentje een soort Mozart-status te bereiken in de Arabische
wereld."

Neil van der Linden, expert op het gebied van muziek uit Noord-Afrika en het
Midden-Oosten: ,,Waarschijnlijk heeft Wilders nooit van Ziryap gehoord. Deze man
was rond 800 musicus, filosoof, dichter, popster, modester én trendsetter in
Bagdad. Een soort Paul McCartney en John Lennon ineen. Zó begaafd, dat hij op
den duur een bedreiging voor zijn leermeester ging vormen en naar Córdoba
uitweek. De kalief aldaar gaf hem alle vrijheid, waarop zijn populariteit tot
ongekende hoogten steeg. Ziryap geldt als een van de grondleggers van de
Europese muziek. De vijf snaren van onze notenbalk komen overeen met de vijf
snaren van zijn luit (Al-ud in het Arabisch).

Melvin Tjoe Nij, oprichter van The Other Network, een businessclub voor
succesvolle allochtone ondernemers:  ,,Moslims zijn handelslieden bij uitstek.
Neem Atilla Aytekin, de Turkse oprichter en directeur van touroperator Corendon.
Hij begon als pizzaboer en vliegt nu veel Nederlanders naar hun
vakantiebestemming. Telecombedrijf Ortel Mobile, dat onlangs aan KPN werd
verkocht, komt ook uit de koker van een Turk. In ons netwerkbestand zitten 2.000
getalenteerde professionals, velen van hen zijn moslim. Dus Geert Wilders, hou
op met je demagogische uitspraken en kijk eens om je heen!"

Mohamed Baba, multiculturele ondernemer van 2010: ,,Bill Gates is ooit in een
garage begonnen met andere nerds. En zo heb je tal van islamitische ondernemers
in achterstandswijken met eenzelfde droom. Het is belangrijk dat wij deze mensen
de ruimte geven zichzelf te ontplooien. Als je ervan uitgaat dat moslims een
probleem vormen, zoals Wilders doet, maak je het moeilijker voor hen in de
voetsporen te treden van rolmodellen als Ibrahim Afellay, Hafid Bouazza,
Abdelkader Benali."

Maritza Russel, voorzitter van een netwerk voor vrouwelijke ondernemers van
allochtone komaf: ,,Van de 850 vrouwen die bij ons netwerk zijn aangesloten,
zijn er misschien twintig moslima. Niet veel, maar er zijn genoeg voorbeelden
van islamitische mannen die als ondernemer miljoenen verdienen. Je hoort weinig
van hen, omdat ze niet met hun succes te koop lopen."

'De islam is niet creatief'

Geert Wilders zei deze week, in reactie op het proces dat tegen hem is
aangespannen, dat de islam ,,een ideologie [is] die voortkomt uit de woestijn en
alleen maar woestijnen kan voortbrengen omdat ze de mens geen vrijheid gunt. De
islamitische Mozart, de islamitische Gerard Reve, de islamitische Bill Gates; ze
bestaan niet, want zonder vrijheid is er geen creativiteit."

NRC Handelsblad onderzocht of Wilders gelijk heeft.

Rectificaties / gerectificeerd           Correcties & aanvullingen           In
het stuk In kunst en zaken blijven moslims onopgemerkt (10 februari, pagina 2)
staat dat Atilla Aytekin oprichter is van touroperator Corendon. Aytekin is
oprichter van Triodor Software. De oprichter van Corendon is Atilay Uslu.

LOAD-DATE: February 24, 2011

LANGUAGE: DUTCH; NEDERLANDS

GRAPHIC: Wilders mist in de islam: een Gerard Reve...
...een Mozart...
... en een Bill Gates.
Toch biedt de islam: een Nuwas...
... een Oum Kalthoum...
...en een  Atilla Aytekin.
Foto's  Vincent Mentzel, AFP, Reuters, Fausto Giaccone/Anzenberger/Transworld,
Hollandse Hoogte, Bloomberg, Kahlil Gibran

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                               9 of 19 DOCUMENTS



                                NRC Handelsblad

                            29 januari 2011 zaterdag

Onzichtbare Turken

BYLINE: Paul Schnabel

SECTION: WETENSCHAP

LENGTH: 1218 woorden


Murat Can -  Wel thuis! De beleving van migrant zijn, psychische gezondheid en
kwaliteit van leven bij Turken in Nederland - 324 blz. Universiteit van Tilburg,
19 november 2010. Promotores : Prof.dr. G.L. van Heck, prof.dr. P.P.G. Hodiamont

Ineens was er onrust over de positie van vooral Turken van de tweede generatie
in Nederland. Ze voelen zich hier niet echt thuis en hebben ook het gevoel
steeds minder geaccepteerd te worden. Er is frustratie over het isolement en dat
zou zelfs tot radicalisering kunnen leiden. Op 10 januari publiceerde een groep
verontruste Turkse Nederlanders een ingezonden brief in de Volkskrant om
aandacht te vragen voor de problemen van hun jonge  en meestal in Nederland
geboren en getogen landgenoten. In de brief werd verwezen naar het onderzoek van
Murat Can naar de psychische gezondheid van Turken in Nederland en hun onvrede
met hun bestaan hier. Velen zouden uiteindelijk wel terug willen naar Turkije,
al betekent dat voor de tweede generatie feitelijk emigratie naar het land van
herkomst van de ouders. Het is overigens niet bekend hoe vaak dat ook werkelijk
en blijvend het geval is. De officiële terugkeercijfers zijn niet erg hoog.

De ingezonden brief was opmerkelijk, omdat er altijd gedacht werd dat het met de
Turken in Nederland eigenlijk wel goed ging. Vergeleken met de Marokkanen zijn
zij zelden negatief in het nieuws. De Turken zijn onderling veel beter
georganiseerd en meer dan de Marokkanen zijn de Turken ook actief en succesvol
als ondernemers. In vergelijking met autochtone Nederlanders zijn de
criminaliteitscijfers wel hoger, maar toch veel minder hoog dan bij Marokkanen.
Omdat de Marokkanen veel meer in ongunstige zin in het nieuws zijn, denken veel
mensen ook dat er meer Marokkanen dan Turken in Nederland zijn. Dat is niet zo,
de Turkse gemeenschap telt ongeveer 385.000 leden, de Marokkaanse een kleine
350.000.

Onderzoek heeft al verschillende malen laten zien dat ondanks alle problemen de
Marokkanen beter in de Nederlandse samenleving integreren dan de Turken. Het
gaat wel met de nodige pijnscheuten gepaard, maar anders dan Turkije is Marokko
geen aantrekkelijk alternatief. De Nederlandse Marokkanen, grotendeels Berbers,
zijn in hun eigen land een lastige en weinig in aanzien staande groep met een
slechte verhouding met de regering. Marokkanen laten hun kinderen ook nauwelijks
les krijgen in hun eigen (ongeschreven) taal, Turken sturen hun kinderen meestal
wel naar Turkse les. Anders dan Marokko ontwikkelt Turkije zich ook economisch,
sociaal en cultureel heel snel. Maar juist de oriëntatie op Turkije, de nog
altijd sterke onderlinge sociale controle en de neiging vooral in eigen kring te
blijven, houden de jongere generatie op afstand van de Nederlandse samenleving.
Dat wreekt zich nu.

Murat Can kwam 25 jaar geleden  vanuit Turkije  naar Nederland. Hij was toen al
afgestudeerd in de sociale wetenschappen en is sindsdien vooral in de
geestelijke gezondheidszorg werkzaam geweest, als psychotherapeut, maar ook als
onderzoeker. Zijn proefschrift is een breed opgezette en zwaar met literatuur
ondersteunde studie naar het welzijn van de Turken in Nederland. Zoals de
ondertitel al laat zien bestaat het uit drie delen, die overigens elk op zich al
voldoende materiaal voor een proefschrift bevatten. Het meest gestandaardiseerde
onderzoek heeft betrekking op de psychische gezondheid en psychische
problematiek, die gemeten wordt met een hele batterij aan internationaal
aanvaarde instrumenten en schalen. Ook voor het meten van de kwaliteit van leven
(lichamelijke gezondheid, sociale relaties, woonomgeving, veiligheid, geld)
wordt gebruikgemaakt van standaardvragenlijsten. Can (je spreekt het uit als
'tsjan') heeft zelf een nieuw instrument ontwikkeld - dat is een gigantisch
karwei - om te kunnen meten hoe mensen het migrant-zijn beleven. Meestal gaat
het dan om minder leuke zaken als gevoelens van afwijzing, rouw, wantrouwen,
eenzaamheid en vervreemding. Bij migrant-zijn blijven positieve gevoelens in de
minderheid, in ieder geval bij naar Nederland getrokken Turken. Die toevoeging
is wel belangrijk, omdat we niet weten of andere migrantengroepen net zo
oordelen. Het zou mooi geweest zijn als de vragenlijst ook bij Marokkanen en
Surinamers had kunnen worden afgenomen of bij Turken in Duitsland. Dat is
natuurlijk wel gemakkelijker gezegd dan gedaan, zeker als je bedenkt dat dit
onderzoek in eigen beheer is uitgevoerd. Niettemin, de boodschap is onbedoeld
duidelijk genoeg: van emigratie word je niet gelukkig.

Het onderzoek naar de psychische problematiek had eerst en vooral betrekking op
de ruim 200 Turken die zich tussen 2003 en 2005 bij de geestelijke
gezondheidszorg in Tilburg en omgeving hadden aangemeld. Het zal niet verbazen
dat de overgrote meerderheid (80 procent) van hen inderdaad diagnosticeerbare
psychische stoornissen vertoonde. (Hoeveel dat bij autochtone Nederlanders is,
weten we niet.) Vooral, zeker bij vrouwen, heel veel depressieve stoornissen,
maar ook angst- en slaapstoornissen. Een op de drie patiënten uit de steekproef
kampt ook met een persoonlijkheidsstoornis - dat is erg veel. Bij mannen veel
passief-agressieve problematiek, bij vrouwen eerder dwanggedachten en
-handelingen en depressiviteit. Tegen de verwachting in bleken maar weinig
mensen de neiging te hebben psychische stoornissen als lichamelijke problemen te
presenteren. Can vergeleek ook een steekproef van 'gewone' Turken in psychische
zin met de gestandaardiseerde gegevens voor de Nederlandse bevolking als geheel.
Nu zijn er best kritische kanttekeningen bij de samenstelling van de Turkse
steekproef te plaatsen, maar de 'gewone' Turken (vooral de vrouwen) hebben
ongeveer het profiel van psychische problemen van Nederlanders die voor hulp
naar de GGZ gaan.  De Turkse patiënten zijn er het slechtst aan toe, dan de
gewone Turken, dan de Nederlandse patiënten en daarna  gewone Nederlanders.

Ook met de lichamelijke gezondheid  zit het niet goed. Van de Turkse
GGZ-cliënten geeft 15 procent aan een zeer slechte gezondheid te hebben, 41
procent noemt de eigen gezondheid slecht en nauwelijks één procent zeer goed. De
cijfers voor de 'gewone' Turken zijn minder extreem, maar vergeleken met
onderzoek naar de beleving van Nederlanders van hun gezondheid toch erg
problematisch. Ook andere migrantengroepen laten gemiddeld veel betere
resultaten zien dan de Turken.

Het gaat wel in alle gevallen om het eigen oordeel en niet om de uitkomsten van
medisch onderzoek. We weten dan ook niet of Turken echt zoveel ongezonder zijn
dan Marokkanen, Surinamers of autochtone Nederlanders. Het zou kunnen, maar er
zijn toch ook wel aanwijzingen dat Turken wat meer hypochondrisch zijn of  het
in ieder geval gewoner vinden te klagen over hun slechte gezondheid. Ook 'thuis'
in Turkije is het heel gewoon voor het minste of geringste naar de dokter te
gaan. Lichamelijk onderzoek moet uitwijzen of de Turken er echt zo slecht aan
toe zijn. Met een steekproef van honderden mensen wordt dat wel een heel dure en
tijdrovende zaak. Het zal er dus voorlopig wel niet van komen.

Deze column over wetenschap wordt afwisselend geschreven door de natuurkundige
Robbert Dijkgraaf, de socioloog Paul Schnabel (over proefschriften), de
voedingsdeskundige Martijn Katan, de neerlandicus Marita Mathijsen en de medicus
Piet Borst.

LOAD-DATE: January 28, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                               10 of 19 DOCUMENTS



                                NRC Handelsblad

                            25 januari 2011 dinsdag

Het gezag van Moskou verdwijnt in de Kaukasus

BYLINE: Michel Krielaars

SECTION: Drie; Blz. 3

LENGTH: 646 woorden

SAMENVATTING

Bomaanslag Moskou Na weer een grote aanslag in Moskou kijkt Rusland opnieuw naar
de noordelijke Kaukasus. Armoede en overheidsgeweld versterken daar
terroristengroepen.

VOLLEDIGE TEKST:

Als de aanslag op vliegveld Domodedovo inderdaad door  zelfmoordterroristen uit
de noordelijke Kaukasus is gepleegd, dan past dit in een angstwekkende
ontwikkeling, die is ingezet met de zelfmoordaanslagen op de Moskouse metro in
maart 2010. Met die gruweldaad, waarbij veertig mensen omkwamen, maakten de
moslimrebellen hun dreigementen waar om het lokale geweld van de noordelijke
Kaukasus uit te breiden naar andere delen van Rusland. Op die manier willen ze
gewone burgers treffen, die zich al jarenlang doof en blind houden voor dat wat
zich in een uithoek van hun land afspeelt.

Hoe je het ook wendt of keert, op de noordelijke Kaukasus woedt, sinds het
uitbreken van de eerste Tsjetsjeense oorlog in 1994, een burgeroorlog die
inmiddels aan vele tienduizenden het leven heeft gekost. Nog altijd gaat er geen
dag voorbij of er wordt in het straatarme gebied een aanslag gepleegd door
islamitische opstandelingen.

Hoewel de gelederen van de rebellen de afgelopen jaren zijn uitgedund als gevolg
van een genadeloze repressie, blijven zij zich onafgebroken verzetten tegen het
corrupte, lokale bestuur. Hun haat wordt gevoed doordat dit bestuur vrijwel al
het overheidsgeld dat eigenlijk bestemd is voor het scheppen van werkgelegenheid
en de bouw van scholen en ziekenhuizen, in werkelijkheid in eigen zak steekt. De
hierdoor voortslepende armoede, en niet de militante islamitische propaganda, is
de voornaamste reden om zich bij de rebellen aan te sluiten.

Het willekeurige overheidsgeweld tegen gewone burgers en vrome, niet-militante
moslims is zelfs een belangrijke factor voor het oprichten van nieuwe militante
groeperingen. ,,Zolang de veiligheidstroepen en de doodscommando's huizen
binnendringen en knapen aanhouden die vervolgens zonder een spoor achter te
laten verdwijnen, zolang ze jonge mannen op klaarlichte dag op straat
neerschieten, zal er geen einde komen aan het geweld", zei de Ingoesjeetse
oppositieleider Magomed Chazbijes treffend.

Zolang het president Medvedev niet lukt om op de noordelijke Kaukasus het gezag
van Moskou te herstellen, zal de terreur dus tot de dagelijkse werkelijkheid
behoren. Dat die werkelijkheid zich nu ook over de rest van Rusland lijkt uit te
breiden is een pijnlijke bijzaak, die de toch al zwakke Medvedev in zijn hemd
zet, omdat zijn ordehandhavers opnieuw aan het hele land laten zien dat ze niet
op hun taak zijn berekend.

Nu de rebellen, volgens analisten, hun acties buiten de noordelijke Kaukasus
zullen opvoeren nu in 2012 presidentsverkiezingen worden gehouden, is dat extra
alarmerend.

Duidelijk is ook dat de lokale anti-terreuroperaties van de afgelopen jaren
alleen maar contraproductief zijn geweest, aangezien de meeste slachtoffers bij
nader inzien onschuldige burgers bleken te zijn. Tsjetsjenië is daar het meest
extreme voorbeeld van. De knokploegen van Kadyrov arresteren, ontvoeren,
verkrachten of vermoorden iedereen die ook maar de geringste verdenking van
banden met de rebellen lijkt te hebben. Het zijn draconische maatregelen die de
haat tegen de autoriteiten vergroten.

Een andere belangrijke factor die tot een drastische groei van het geweld op de
noordelijke Kaukasus heeft geleid, is de economische crisis, die ambtenaren
lijkt te hebben aangezet om nog meer overheidsgeld te stelen. De tragiek van de
noordelijke Kaukasus is dat het meeste geld al verdwijnt nog voordat het naar de
rekeningen van het lokale bestuur is overgeboekt. En daarmee blijkt de
hoofdschuldige van het drama de verticale machtsstructuur te zijn, die door
Vladimir Poetin in het leven is geroepen en ervoor zorgt dat op ieder lager
niveau onder dat van de premier niemand in Rusland zelfstandig een beslissing
durft te nemen.

LOAD-DATE: March 10, 2011

LANGUAGE: DUTCH; NEDERLANDS

GRAPHIC: Slachtoffers van de aanslag op de luchthaven Domodedovo, gefotografeerd
met een mobiele telefoon.
Foto Reuters

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                               11 of 19 DOCUMENTS



                                NRC Handelsblad

                            18 januari 2011 dinsdag

Vicky, de hoop van Henk en Ingrid

SECTION: BINNENLAND; Blz. 5

LENGTH: 333 woorden


Volgens PVV-Kamerlid Harm Beertema garandeert ze ,,een vleugje glamour in de wat
seksloze provinciepolitiek". En volgens partijleider Geert Wilders brengt ze met
haar team in Zuid-Holland ,,een boodschap van bevrijding, een boodschap van
hoop. Hoop voor christenen en vrijzinnigen. Voor blank en zwart. Hoop voor Henk
en Ingrid."

Met trots presenteerde de PVV gisteren in Rotterdam de jongste lijsttrekker voor
de Provinciale Statenverkiezingen 2011: de 24-jarige Vicky Maeijer uit Capelle
aan den IJssel. Afgestudeerd in internationaal en Europees publiek recht. Al
vijf jaar loyaal  medewerker van de PVV-fractie in de Kamer. Een niet
onverdienstelijk marathonloper. Maar bovenal, zei Geert Wilders: ,,Symbool voor
de jonge generatie bekwame en enthousiaste Zuid-Hollanders."

De PVV-leider moest soms even met stemverheffing spreken. Buiten het zaaltje in
Rotterdam-Zuid hadden zich enkele tientallen medewerkers van vervoerbedrijven
uit de Randstad verzameld. Met fluitconcerten protesteerden ze tegen de PVV die
hen, volgens een van de demonstranten, ,,in de steek had gelaten" bij de
bescherming van het openbaar vervoer tegen de vrije Europese aanbesteding.
PVV-Kamerlid Sietse Fritsma, lijstduwer voor de provinciale lijst in
Zuid-Holland, beschouwt de concessie die de PVV op dit punt aan CDA en VVD deed
als de prijs voor het dragen van medeverantwoordelijkheid. ,,We worden bijna een
gewone partij", verzuchtte hij gisteravond.

Voor Vicky Maeijer was er  gisteren weinig gewoon. Op haar paasbest gekleed en
enigszins nerveus hield de fractiemedewerkster voor een halfvol zaaltje haar
eerste campagnespeech als lijsttrekker. ,,De politiek moet terug in de Staten,
en de Staten moeten terug naar de burger", zei ze. En: ,,De meeste moskeeën  in
Nederland staan in Zuid-Holland. De grootste moskee van West-Europa staat in
Rotterdam. Genoeg is genoeg."

Fractiemedewerker

Juriste Vicky Maeijer (24) stond vorig jaar 31ste op de PVV-kieslijst voor de
Tweede Kamer. Ze werkt sinds 2006 voor de fractie.

LOAD-DATE: January 18, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                               12 of 19 DOCUMENTS



                                NRC Handelsblad

                            17 januari 2011 maandag

Voorspel in Tunesië;
Commentaar

SECTION: TWEE; Blz. 2

LENGTH: 483 woorden


Een dictatuur zakt bijna nooit ordelijk in elkaar. Na decennia van repressie is
het geduld voor een compromis uitgeput. Een machtsoverdracht voltrekt zich dan
meestal in grote verwarring. Zo gaat het nu ook in Tunesië. Wat begon als lokaal
protest tegen het corrupte bewind van president Ben Ali en zijn entourage, is
afgelopen weekeinde uitgemond in een machtsvacuüm.

Nadat Ben Ali het land vrijdag halsoverkop en met klompen goud was ontvlucht -
zijn concessies aan de protestbeweging sorteerden geen effect - verviel Tunesië
in chaos. Ondanks de staat van beleg gingen burgers de straat op om te
plunderen. Milities en andere handlangers van het bewind hebben daarbij met
provocaties en zelfs schietpartijen olie op het vuur gegooid.

Pas gisteren diende zich een eerste kentering aan. De chef van de geheime
politie werd gearresteerd, enkele ballingen keerden naar Tunis terug en politici
begonnen met de vorming van een regering van nationale eenheid die vandaag naar
buiten zou moeten treden. Maar voor het overige is er nog geen zinnig woord te
zeggen of en wanneer er enige politieke rust en basale maatschappelijke
stabiliteit zullen heersen. Het is ook naïef om te denken dat het hele ancien
régime zich zomaar gewonnen geeft. Bovendien is de oppositie diepgaand verdeeld.
Met name de machtspositie van de islamitische partij Ennahda is onhelder.

Duidelijk is wel dat de val van Ben Ali behalve binnenlandse ook internationale
repercussies heeft. In buurland Libië oordeelde leider Gaddafi negatief over de
,,pijnlijke en haastige" gebeurtenissen. Hij bedoelde te zeggen dat hij over
zijn eigen positie bezorgd is. In buurland Algerije, waar al eerder
ongeregeldheden uitbraken, en Egypte staken werklozen zich in brand. Een
soortgelijk incident was drie weken geleden het startsein voor het protest in
Tunesië. En in Egypte, Jordanië en Jemen nemen de omvang en de felheid van de
demonstraties toe. Zelfs de oppositie in Soedan deed heel voorzichtig van zich
spreken.

Maar is de wende in Tunesië voor de Arabische wereld wat de val van de Berlijnse
Muur in 1989 voor de communistische was? Is  er een democratische lente op
komst? Zulke prognoses liggen voor de hand. Dat burgers opstaan tegen het
hopeloze beleid van corrupte regeringen - en nu eens niet tegen Israël - is een
goede ontwikkeling. Het toont aan dat de seculiere dictators, die ook in Europa
vaak het voordeel van de twijfel kregen, meer te duchten hebben van gewone
burgers dan van moslimideologen.

Maar die positieve trend houdt alleen stand als de verschillende machtsfactoren
in staat zijn een akkoord te sluiten dat enige tijd beklijft. Is zo'n compromis
niet mogelijk, dan liggen alle opties open. Met name voor fundamentalisten en
radicalen die nu eveneens op het vinkentouw zitten. Ook daarin biedt Tunesië het
voorspel voor de rest van de Arabische wereld.

Arabische lente is na val Ben Ali denkbaar, maar scepsis is gepast

LOAD-DATE: January 17, 2011

LANGUAGE: DUTCH; NEDERLANDS

GRAPHIC: lux

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                               13 of 19 DOCUMENTS



                                NRC Handelsblad

                            15 januari 2011 zaterdag

Zwaardere lasten voor homo metallicus;
Column

BYLINE: Flip de Kam

SECTION: ECONOMIE; Blz. 16

LENGTH: 877 woorden


In de loop van de komende tien dagen krijgen miljoenen werknemers hun eerste
salarisoverzicht van 2011 in handen. Een deel van de loontrekkers gaat een hoger
brutosalaris verdienen. Maar ook wie er bruto niet op vooruitgaat, toucheert
netto een ander bedrag. Want per 1 januari is het belastingtarief veranderd.
Soms gaat ook de pensioenpremie omhoog omdat het eigen pensioenfonds in zwaar
weer verkeert. En de via de Belastingdienst geïnde bijdrage voor de
basisverzekering tegen ziektekosten is gestegen. Bijna als vanzelfsprekend kijkt
iedereen eerst naar het nettobedrag. Dat wordt straks immers op de bankrekening
bijgeschreven. De vergelijking met het brutosalaris bezorgt sommige werkenden
frustratie. Gemiddeld staan zij voor hun gevoel te veel af aan de fiscus.

Voor deze ontevredenen is het maar goed dat zij geen idee hebben hoeveel zij
werkelijk verdienen. Dat is veel meer dan het brutobedrag op het
salarisoverzicht suggereert. Werkgevers betalen voor hun werknemers diverse
sociale premies en het grootste deel van de pensioenpremie. Zij houden die
werkgeverslasten niet in op het brutoloon, maar betalen ze rechtstreeks uit de
bedrijfskas. Daarom zijn ze niet op het salarisoverzicht terug te vinden. Maar
de werknemer moet ook de werkgeverslasten voor zijn werkgever verdienen. Maakt
hij met zijn inspanningen zijn totale arbeidskosten (brutosalaris plus
werkgeverslasten) niet goed, dan is het voor de werkgever niet langer lonend hem
of haar in dienst te houden.

Ingehouden belasting en sociale premies variëren met de persoonlijke
omstandigheden. Toch willen beleidsmakers in Den Haag een beeld hebben van de
ontwikkeling van lonen en lasten. Daartoe dienen de befaamde
koopkrachtoverzichten, met alle beperkingen die er aan kleven. Het Centraal
Planbureau maakt ze vanaf 1969. Mijn betreurde collega Jan Pen, die het
afgelopen jaar overleed, vertelde mij ooit dat in de jaren vijftig - toen
Nederland een geleide-loonpolitiek kende - al min of meer vergelijkbare
cijferopstellingen werden gemaakt voor de homo metallicus - een
doorsneewerknemer in de metaalindustrie. Vandaag de dag verdient zijn
soortgenoot volgens zijn loonstrook een brutosalaris van 32.990 euro. Hij kost
zijn werkgever echter 42.290 euro. In de linkerkolom van de figuur zijn de
werkgeverslasten van 9.300 euro blauw aangegeven. De sociaal-economische
transparantie zou ermee gediend zijn wanneer onze metaalman in de toekomst een
loonstrook ontving die aangeeft dat hij in werkelijkheid bruto 42.290 per jaar
verdient, waarvan hij netto amper de helft - 21.780 euro - overhoudt. Tussen
bruto- en nettoloon zitten verder de pensioenpremie (grijs), de loonbelasting en
premies voor de volksverzekeringen zoals de AOW (rood) en de betaalde
ziektekostenpremie (geel). Vermoedelijk zou het project van de verzorgingsstaat
minder steun onder de bevolking genieten als wanneer werknemers voortaan
volledige salarisoverzichten kregen, inclusief de sociale premies die
rechtstreeks voor rekening van de werkgevers komen.

De overheid neemt en geeft. Hoeveel, dat hangt mede af van de gezinssituatie.
Bij de opzet van de figuur is uitgegaan van een familie met één kostwinner en
twee jonge kinderen, het standaardgeval uit de jaren vijftig. Weliswaar is het
'anderhalve-verdiener-gezin' tegenwoordig de norm, maar de alleenverdiener is
voor alle regeringspartijen van ideologisch belang. VVD en PVV hechten eraan dat
hardwerkende Nederlanders loon naar werken krijgen en financieel zelfredzaam
zijn, ook wanneer hun partner niet kan of wil werken. Het CDA heeft altijd
aangevoerd dat iedereen moet kunnen kiezen voor een situatie waarin de partner
onbetaald de huishouding doet en grotendeels de kinderen opvoedt. Een modaal
gezin met twee jonge kinderen ontvangt dit jaar van de overheid bijna 4.000 euro
(oranje in de rechterkolom). Het gaat om drie belastingvrije uitkeringen:
kinderbijslag, zorgtoeslag en kindertoeslag. De laatste twee uitkeringen zijn
inkomensafhankelijk: bij een stijgend inkomen daalt het ontvangen bedrag.

Zulke inkomensafhankelijke toeslagen hebben het effect van een extra belasting
op het arbeidsinkomen. Wanneer de hedendaagse metaalman dit jaar volgens zijn
loonstrook bruto 1.000 euro meer gaat verdienen, gaat hij er netto slechts 395
euro op vooruit. De werkgever houdt 474 euro meer in wegens pensioenpremie en
loonheffingen, maar hij verliest ook 131 euro aan zorg- en kindertoeslag. Aan de
marge - over 1.000 euro extra loon - bedraagt de belastingdruk voor zo'n
doorsneewerknemer dus 60,5 procent. Dat is bijna 10 procentpunten meer dan het
toptarief van de inkomstenbelasting, waar de meest bemiddelde Nederlanders soms
over klagen.

Het meest in het oog springt dat het kabinet-Rutte, dat zegt zich sterk te maken
voor hardwerkende Nederlanders, de lastendruk voor de modale werknemer
verzwaart. Vorig jaar was hij 'slechts' 60 procent kwijt van een
brutoloonsverhoging met duizend euro, nu 60,5 procent. De vraag is gepast welk
beleid het kabinet hier voor ogen staat. Zal de marginale druk voor gewone
werknemers na 2011 nog hoger oplopen, of gaat het roer om? Misschien dat het
antwoord is te vinden in een nota van de regering over de toekomst van ons
belastingstelsel, die voor het vroege voorjaar op de rol staat. Maar verwacht
niet te veel.

LOAD-DATE: January 14, 2011

LANGUAGE: DUTCH; NEDERLANDS

GRAPHIC: Flip de Kam

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                               14 of 19 DOCUMENTS



                                NRC Handelsblad

                            15 januari 2011 zaterdag

Wat Henk en Ingrid missen;
eten  Joep & Janneke

BYLINE: Joep Habets

SECTION: WEEKBLAD RUBRIEKEN; Blz. 37

LENGTH: 601 woorden

SAMENVATTING

Uitslapers in de Grachtengordel kunnen de hele dag ontbijten bij George Deli.

VOLLEDIGE TEKST:

De grachtengordel is uit, zeggen trendwatchers. Limburg past beter in het
veranderde politiek-culturele klimaat. Ik ben benieuwd of Henk en Ingrid
voortaan de versmade grachtengordel gaan mijden en naar Venlo trekken voor hun
vrijgezellenfeesten, koopzondagen en het aansluitende 'happie happie doen'. Ze
zullen er niets tekortkomen, maar ze missen wel George Deli U.S.A., waar U.S.A.
staat voor Utrechtse Straat Amsterdam.

Het interieur van grootsteedse allure wordt gedomineerd door een imposant met
marmer bekleed blok waarin bar, keuken, vitrine en uitgiftebalie zijn
geïntegreerd. De witte, marmeren platen zijn op het snijvlak gespiegeld zodat op
een Rorschachtest gelijkende symmetrische patronen ontstaan. Dat alles in
prettig contrast met de ruwe entourage van een gestript bankgebouw. Je kunt er
van acht tot acht terecht voor ontbijt, lunch en vroeg diner met oesters, pizza,
pasta en salades. Het ontbijt wordt de hele dag door geserveerd. Een staaltje
klantgericht denken, want op zaterdagochtend om een uur of elf zijn er nog maar
een paar tafeltjes bezet. De grachtengordel slaapt uit. Later op de dag is het
er barstensvol.

George, met New York en Parijs als geestelijk ouderpaar, biedt samengestelde
ontbijten. Daar is niets mis mee, maar wij prefereren het selfmade arrangement
met voor de één eggs benedict en voor de ander eggs florentine, een glas vers
sinaasappelsap, een zeer verantwoord potje thee en tot besluit een goede
espresso met een onweerstaanbare brownie. Die excelleert met een gulle
chocoladesmaak en een karakteristiek kleverig interieur. De eggs benedict en de
eggs florentine hebben dezelfde opbouw. De bekroning is een hollandaisesaus,
daaronder liggen twee gepocheerde eieren gevlijd op een broodje van rijk deeg.
De bolronde vorm met een gerimpeld tuitje verraadt dat ze fool-proof in folie
zijn gepocheerd. Waarom ook niet, het is in de professionele keuken net zo
handig als thuis. Het recept staat rechtsboven op deze pagina.

De tussenlaag bestaat bij de eggs benedict uit een plak gekookte ham en bij de
eggs florentine uit kort aangezette spinazie. We eten ze met smaak, maar er zijn
nog wat puntjes ter verbetering. Het geheel zou iets warmer mogen zijn, net als
de thee overigens, de hollandaisesaus zou een fractie minder zuur mogen zijn en
wat meer brood zou van pas komen om het overvloedige eigeel op te deppen. We
blijven tenslotte kritische bewoners van de grachtengordel.

De brownie excel-leert met een gulle chocoladesmaak

Gepocheerde eieren, zonder stress

Neem per ei een stukje huishoudfolie van 30 bij 30 centimeter. Vet de folie
licht in met een paar druppels neutrale olie, bijvoorbeeld zonnebloemolie. Plooi
een velletje met de ingevette kant naar boven in een kopje. Breek een zeer vers
ei in het met folie beklede kopje en bind het buideltje dicht met keukentouw.

Breng het water aan de kook en laat het buideltje ei in het zacht ziedende water
zakken. Haal het buideltje er na ongeveer 4 minuten uit, als het eiwit is
gestold en de eidooier nog vloeibaar is. Knip het open en verwerk het ei. Het is
geen probleem om verschillende eieren tegelijkertijd te pocheren, neem een ruime
pan, voldoende water en zorg dat het net aan de kook blijft.

Eggs Benedict met ham

Rooster de beide helften van een doorgesneden wit bolletje (of twee dikke sneden
witbrood). Leg op elke helft een plak goede ham en een gepocheerd ei. Schenk er
een paar eetlepels hollandaisesaus over. (Kijk op
www.ermagwelweerwataf.blogspot.com voor het recept van hollandaisesaus.)

LOAD-DATE: January 14, 2011

LANGUAGE: DUTCH; NEDERLANDS

NOTES: George Deli USA, Utrechtse-straat 17, Amsterdam, http://www.cafegeorge.nl

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                               15 of 19 DOCUMENTS



                                NRC Handelsblad

                            14 januari 2011 vrijdag

Journalistiek is bij WNL geen ambacht, maar een babbeldoos;
Zap

BYLINE: Hans Beerekamp

SECTION: MEDIA; Blz. 16

LENGTH: 483 woorden


De verbouwing van Ochtendspits (WNL) bleek deze week letterlijk te moeten worden
genomen. Het kilblauwe decortje is vervangen door een onopgesmukt alternatief.
Op de overloop van een oud industrieel pand op het Amsterdamse Westergasterrein
zijn gewoon een hoge tafel en een paar genoeglijke zitbankjes neergezet.

Ook in andere opzichten zijn vooral vereenvoudigingen en weglatingen toegepast.
Het aantal reportages en gasten werd drastisch teruggebracht. Alleen de
verslagen van de rode loper onder het motto Sterrenspits lijken nog als
dagelijks element te passen in de vernieuwde opzet.

Daarnaast meldt razende verslaggever Ardy Stemerding zich van locaties met een
stevig huis-, tuin- en keukenkarakter: een huisartsenpraktijk met het oog op de
griep of rivierlandschappen waar bewoners natte voeten oplopen. Ook werd een
bezoek gebracht aan de Vakantiebeurs en aan een filiaal van Albert Heijn om de
actuele populariteit van de  bananendoos vast te stellen.

Het roer moest om, had de leiding van de omroep van Wakker Nederland
vastgesteld. Hoofdredacteur Michiel Bicker Caarten diende het veld te ruimen ten
gunste van een verslaggeving die beter ,,het DNA van WNL" representeerde.

Verdwenen is dus ook de dagelijkse economische verslaggeving, waar WNL zich als
enige publieke omroep mee verdienstelijk maakte. Ook het dagelijkse panel met
politici, journalisten of internetspecialisten werd radicaal verwijderd.

Dat wakkere genetisch materiaal blijken we vooral te moeten zoeken in
gezelligheid. Presentator Petra Grijzen mocht wel blijven, mits ze haar
dagelijkse 'commentator' tot vervelens toe vraagt of hij de afgelopen nacht goed
geslapen heeft.

Voor het overgrote deel bestaat Ochtendspits nu uit een babbeldialoog over de
koppen in de ochtendkranten, met name De Telegraaf en Spits. De vijf vaste
gesprekspartners zijn geselecteerd op herkenbaarheid voor de rechts
georiënteerde gewone hardwerkende Nederlander.

Drie van hen zijn openlijk lid van de VVD. Het Haagse gemeenteraadslid Frits
Huffnagel en het gesjeesde Kamerlid Arend Jan Boekestijn maakten zich deze week
in De Telegraaf sterk om de derde musketier, oud-hoofdcommissaris van Amsterdam
Eric Nordholt, aan een verkiesbare plaats voor de Eerste Kamer te helpen. Willem
Vermeend is de excuussocialist. Vanmorgen bleek voormalig societycolumnist
Thomas Lepeltak het makkelijkst te kunnen kletsen. Moeiteloos schudde hij
smakelijke anekdotes over wijlen Albert Heijn en Loe de Jong uit zijn mouw.

Het probleem van de nieuwe formule van Ochtendspits is niet alleen het
incestgehalte, hoger dan het ooit in enig VARA-programma ter linkerzijde te
constateren viel. De leiding van WNL lijkt vooral niet zo erg van een
journalistieke benadering te houden. Niet toevallig meldde Joost Eerdmans, de
vervanger van Bicker Caarten als presentator van Uitgesproken WNL,   deze week
dat hij journalistiek niet als een ambacht ziet. Iedereen kan het.

LOAD-DATE: January 14, 2011

LANGUAGE: DUTCH; NEDERLANDS

GRAPHIC: Petra Grijzen en Eric Nordholt in het  decor van 'Ochtendspits' (WNL)

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                               16 of 19 DOCUMENTS



                                NRC Handelsblad

                           13 januari 2011 donderdag

Tafelen op Bali  kan riskant zijn;
Dag

BYLINE: Frits Abrahams

SECTION: ACHTERPAGINA; Blz. 20

LENGTH: 540 woorden


De zaak-Julio Poch heb ik steeds gefascineerd gevolgd.

Een Argentijnse piloot wordt in Spanje op de laatste dag van zijn ruim
twintigjarige dienstverband bij Transavia gearresteerd op verdenking van
deelname aan dodenvluchten: het uit vliegtuigen gooien van politieke
tegenstanders van de Argentijnse dictatuur in de jaren tussen 1976 en 1983. Hij
ontkent, maar Spanje levert hem toch uit aan Argentinië, dat nu moet beslissen
over vervolging.

De twee Nederlandse collega's van Poch die de zaak aan het rollen hebben
gebracht, lijken aan een media-offensief begonnen. Gisteravond bij Pauw &
Witteman op tv, vanmorgen in de Volkskrant. Zij voelen zich in het nauw
gebracht, vooral door de berichtgeving in De Telegraaf die partij heeft gekozen
voor Poch.

Zo mochten we eindelijk uit de eerste hand kennisnemen van de getuigenissen van
deze twee vliegers, Tim Weert en Edwin Reijnoudt Brouwer. Cruciale vragen konden
worden beantwoord. Vooral: wat was er volgens hen door Poch precies gezegd
tijdens dat informele pilotendinertje op Bali?

Dit: ,,We threw them in the sea." ,,They were terrorists! They didn't deserve
better!" ,,We should have killed them all!" En op de vraag of het niet erg
inhumaan was: ,,They were drugged, you know."

Deze als zelfrechtvaardiging klinkende tegenwerpingen kwamen me uiterst bekend
voor. In het voorjaar van 1978 was ik als verslaggever van de Volkskrant in
Argentinië. Officieel om het wereldkampioenschap hockey te verslaan, maar vooral
om de politieke situatie te peilen met het oog op het naderende
wereldkampioenschap voetbal. Als buitenstaander belandde je daar in een
politiestaat, waar tegenstanders van het regiem doodsbang waren om met je te
praten - wat ze soms overigens tóch deden. Ze vertelden over censuur,
arrestaties en verdwijningen.

Voor de andere kant van het verhaal kwam je terecht bij Argentijnse collega's,
diplomaten en ook wel gewone burgers. En dan hoorde je vaak: het zijn linkse
terroristen, ze plegen wrede aanslagen, Argentinië moet zich verdedigen. Het was
voor een deel nog waar ook: de verzetsbeweging van de Montoneros was weinig
kieskeurig in haar methoden.

Kortom, wat Poch tegen zijn Nederlandse collega's heeft gezegd was destijds het
standaardverweer van het Argentijnse establishment. Maar dat maakt hem nog niet
tot een actief deelnemer aan de staatsterreur. Als hij zegt: ,,We threw them in
the sea", kun je hem ook zien als iemand die deel was van de gevestigde orde en
daar nog steeds het idioom van hanteert. ,,We". Wij Argentinië. Ja maar, zeiden
De Weert en Reijnoudt Brouwer tegen Pauw en Witteman, je moet het ook zien in de
context van zijn lichaamstaal tijdens dat diner. Poch reageerde opgefokt, werd
kwaad op hen, zo hadden ze hem niet eerder meegemaakt. Maar daar zal de
Argentijnse justitie niet veel verder mee komen. Uit niets bleek dat de twee
Nederlandse piloten bij hun collega hebben doorgevraagd: ,,Begrijpen we je goed:
heb je zélf deelgenomen aan die tochten? Hoe en waar?" Dat het daar tijdens dat
diner niet van kwam, is nog wel te begrijpen, maar ze hadden het toch ook nog
daarna kunnen proberen voor ze hun ervaringen bij hun baas meldden?

Als de Argentijnse justitie geen hardere bewijzen tegen Poch vindt, zal hij niet
veroordeeld kunnen worden.

LOAD-DATE: January 13, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                               17 of 19 DOCUMENTS



                                NRC Handelsblad

                             7 januari 2011 vrijdag

Oh, Oh, hersenloos: het succes van de tv-hufter;
Wilfred Takken over televisie

SECTION: CULTUREEL SUPPLEMENT SELECTIE

LENGTH: 543 woorden


'Bende nie zo blij, en zitte in de put, dan kunde gij de groeten uit Brabant
krijgen, kut,' zingen de vijf besnorde aso's van New Kids in hun carnavalshit
Groeten uit Brabant. Premier Rutte wil ,,de samenleving terugveroveren op de
hufters," maar als je kijkt naar de grote tv-successen van 2010, geven die
hufters zich niet zo makkelijk over.

Met 728.000 bezoekers werd New Kids Turbo - gebaseerd op een comedyreeks over
Brabantse hufters - de best bezochte Nederlandse film van 2010. Ook Oh Oh Cherso
- een realitysoap over een groepje Haagse aso's op vakantie - werd een
onverwachte kijkcijferhit.

New Kids gaat over vijf asociale jongeren uit het dorp Maaskantje, die
Schültenbier drinken, frikadellen en 'broodjes Bakpao' eten, en vasthouden aan
volksmodes uit de jaren negentig: snor, matje en happy hardcore, botte, snelle
dansmuziek. Ze zijn brutti, sporchi, cattivi  en ook nog heel erg dom. En ze
gaan zeker niet wekelijks bij hun oude moeder eten, zoals premier Rutte. De
Haagse jongeren in Oh Oh Cherso zijn niet gewelddadig, meer gericht op een pino
met een woknok, en het programma gaat meer over hun domheid dan over hun
slechtheid. Ze zijn wel even drankzuchtig als de Brabantse neefjes. De
Cherso-gangers zitten momenteel in  de bergen om een aprés ski-vervolg te maken:
Oh Oh Tirol. Nog een overeenkomst: de grote populariteit van Oh Oh Cherso en New
Kids gaat gepaard met onbegrip en afgrijzen van de culturele elite.

Geef het volk bier en tieten. Wijst het succes van de tv-hufter op de
verhuftering waar Rutte zo bezorgd over is? Rutte's kabinet drijft deels op de
gedoogsteun van de befaamde brievenbusplasser en van een paar andere
veroordeelden die hun succes danken aan beledigen en gewelddadige beeldspraak.
Hij is wel de laatste die de oorlog tegen de hufters kan leiden. Maar los
daarvan wijzen de hoge kijkcijfers van hufters op tv niet per se op de toename
van de soort.

Zijn de mensen die van Oh oh Cherso en New Kids genieten zelf hufters?
Natuurlijk niet. De kijkers identificeren zich niet met Sterretje, Barbie,
Barrie Butsers of Richard Batsbak. Zij  lachen juist om het extreme en exotische
van de aso's. Oh oh, hersenloos! Oh oh, lelijk en slecht! Oh oh, wat een grappig
accent! Dát is het genot.  Hoogstens dient het kijken een louterend doel: zo erg
zijn wij nog niet. Nieuw is het niet. Vroeger hadden we Flodder, de Tokkies,
Door het lint, Probleemwijken, Ciske de Rat, en nog vroeger de aso-romans van
Zola, Gorki en Dostojevski.

Ja maar, denkt u nu, ik zie toch echt steeds meer van die types op tv en in het
parlement. Hoe zit dat dan? De elite heeft altijd al moeite gehad om de arbeider
te onderscheiden van de aso. Wat je wél steeds vaker op tv ziet, is de gewóne
man. Er is een  verschil tussen de gemoedelijke Brabo Ruud uit Big Brother en
zijn gevaarlijke neefjes van New Kids. De jongeren van Oh oh Cherso zijn
eigenlijk ook geen aso's: niet zo slim, maar ze veroorzaken geen overlast.

Wellicht is de opmars van de gewone man een nawee van de cultuurrevolutie van de
jaren zeventig, toen de elite plat ging praten en werkkleding van arbeiders ging
dragen. Misschien is het een teken van de nivellering die hoort bij democratie.
De Tocqueville schreef daar al over in 1840, met een mengeling van spijt en
berusting.

LOAD-DATE: January 7, 2011

LANGUAGE: DUTCH; NEDERLANDS

GRAPHIC: 'Brabantse hufters' in de film 'New Kids Turbo'
Foto: Benelux Film Distributors

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                               18 of 19 DOCUMENTS



                                NRC Handelsblad

                            6 januari 2011 donderdag

Kunst versus Rieu;
Reizende commentator

BYLINE: Anil Ramdas

SECTION: OPINIE; Blz. 8

LENGTH: 622 woorden


Hij stond daar gewoon, Joshua Bell. Deze keer niet met honkbalpetje op, zoals
vier jaar geleden, toen hij bij wijze van experiment van The Washington Post
drie kwartier als straatmuzikant speelde in de metro, meer dan duizend mensen
voorbij zag komen, maar slechts van heel enkelen even aandacht kreeg, en 32,17
dollar ophaalde. The  Post wilde  weten of kunst, net als gewone producten als
kleding en parfum, meer wordt gewaardeerd als de verpakking of de presentatie
chiquer oogt.

Gisteren stond Joshua Bell zonder honkbalpetje - niet in de metro van
Washington, maar op een podium in Amsterdam. Verder was er weinig verschil. Er
waren ook ongeveer duizend mensen. Deze keer doneerden ze helemaal niets. Het
was  een gratis concert: de  Openbare Repetitie op de woensdagmiddagen in het
concertgebouw in Amsterdam.

Aan niets was te merken dat de  vioolvirtuoos het erg vond dat deze mensen  geen
kaartjes hadden gekocht.  Bell speelde met overgave, met heel zijn lichaam,
zoals altijd; zijn driehonderd jaar oude viool, die naar schatting een waarde
heeft van vier miljoen dollar, deed wat een instrument in de handen van een
meester vermag: Max Bruchs eerste Vioolconcert in g, op. 26 verheffen tot de
romantische hoogte die Bruch in gedachten moet hebben gehad. Al had deze
magistrale compositie  Bruch in 1867 ook al niet zo veel opgeleverd. De
componist had de rechten in één keer verkocht aan een uitgever en kreeg geen
royalty's meer.

Het was wel een merkwaardige vertoning. Joshua Bell, Semyon Bychkov, de
vermaarde Russische dirigent, alle muzikanten van het Koninklijk
Concertgebouworkest: niet in knappe kostuums met vlinderdassen, geen lange
avondjurken, maar jeans, gympies, T-shirts en zelfs sweaters met capuchons,
zoals  hiphoppers op straat die dragen. De waardering van het publiek werd er
niet minder om, zoals bij het metro-experiment. Het had zelfs iets van een
voorrecht om de grote muzikanten te zien 'oefenen'. Alsof je in hun huiskamer
mocht.

Ook het publiek zag er trouwens alledaags uit. Sommigen hadden
boodschappentassen bij zich, een oud vrouwtje dat diep gebogen liep en behendig
voordrong, droeg een opvallende zilvergrijze rugtas en een mantel die zijn beste
tijd had gehad. Je zag aan haar dat ze ver boven trivialiteiten stond als
vlekjes op de mantel of wachten in de rij; ze was hier voor de wonderlijke
schoonheid van de muziek.

Dit soort gebeurtenissen kunnen snel verdwijnen, sinds het aantreden van het
huidige kabinet. De PVV wil cultuursubsidies afschaffen, omdat ze enkel de
culturele elites ten goede zouden komen. Zoals PVV'er Sietse Fritsma zegt:
,,Waarom moet jan modaal betalen voor een elitegezelschap dat een tromboneclubje
bezoekt?"

De veronderstelling is dat jan modaal en die arme Henk en Ingrid de
voorstellingen in het Concertgebouw niet kunnen betalen. In werkelijkheid hebben
bijna alle grote culturele instellingen   voorzieningen voor minvermogenden en
studenten, zoals deze 'openbare repetities' van het Concertgebouw. Wie geen
gratis concerten geven, maar kaartjes verkopen vanaf 85 euro, zijn De Toppers,
met hun veredelde karaoke, en André Rieu, met zijn mechanische nabootsing van
Strauss. Veel glitter en lichtjes en Disney-effecten: het is alleen verpakking.

Vreemd is dat: dat nep zo duur is en ware schoonheid gratis wordt aangeboden,
voorlopig althans. Het is waar dat je je moet inspannen voor schoonheid. Je moet
het aanleren en oefenen. De kunstjes van De Toppers en André Rieu zijn hapklaar:
iedereen kan meezingen, meedeinen en meeklappen. Niet nadenken. Lekker dom
blijven. Dat lijkt het ideaal te zijn van dit kabinet.

Na afloop zag ik het vrouwtje met de zilvergrijze rugtas weer lopen. Net zo
gehaast als daarnet, alsof ze de kabinetsplannen voor wilde blijven.

LOAD-DATE: January 6, 2011

LANGUAGE: DUTCH; NEDERLANDS

GRAPHIC: AnilRamdas

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

                               19 of 19 DOCUMENTS



                                NRC Handelsblad

                            6 januari 2011 donderdag

De intolerante islam groeit in Pakistan

SECTION: OPINIE; Blz. 9

LENGTH: 1065 woorden

SAMENVATTING

Verarmde Pakistanen voelen zich in de steek gelaten. Ze zien de VS en hun eigen
overheid als vijand. Vandaar de tevredenheid over een politieke moord,
betoogtJan Breman.

VOLLEDIGE TEKST:

De gouverneur van Punjab, het politieke hart van Pakistan, is eergisteren
doodgeschoten door een van zijn lijfwachten. Salman Taseer werd vermoord om zijn
kritiek op de Blasfemiewet, waarmee  Zia-ul-Haq in de jaren tachtig een
religieuze wending had gegeven aan zijn militaire dictatuur.  Zia-ul-Haq bracht
de Mujaheddin-beweging op gang, die ten strijde trok, bewapend en betaald door
de Amerikanen, tegen het goddeloze Sovjetleger in Afghanistan.

De Blasfemiewet is sindsdien gebruikt om tegenstanders van een
militant-fundamentalistische islam het zwijgen op te leggen.  Zoals Asia Bibi,
een eenvoudige boerenvrouw van christelijke huize, die bij een ruzie op het veld
de naam van de Profeet zou hebben onteerd. Beschuldigd van heiligschennis is zij
ter dood veroordeeld, een vonnis dat zal worden voltrokken als het wordt
bevestigd  in hoger beroep. Niet de vrouw, maar de wet overtreedt de code van
goed gedrag, zei de gouverneur, die zijn moedige voorstel om het blasfemieverbod
te hervormen, heeft moeten bekopen met zijn leven.

De islam munt niet uit door verdraagzaamheid en respect voor andere
godsdiensten. Het is niet moeilijk voor die stelling bewijsmateriaal te vinden
in alle samenlevingen waar deze godsdienst zich een dominante positie heeft
verworven, van Indonesië via het Midden-Oosten tot Nigeria.

Daarbij moet  wel worden bedacht dat behalve aanhangers van andere geloven -
hindoes, boeddhisten, bahai en christenen van divers pluimage - ook
minderheidsstromingen binnen de eigen gezindte blootstaan aan fanatieke
vervolging. Bovendien is godsdienstige intolerantie geenszins een kenmerk
waarmee de islam zich onderscheidt van andere wereldgodsdiensten. In de loop van
mijn antropologische veldwerk in diverse delen van Azië ben ik geregeld gestuit
op steile predikers van 'het ware geloof'. Het waren soms sektarische
christenen, ingevlogen uit Korea, Japan of rechtstreeks uit de Amerikaanse bible
belt, boeddhistische lekenpriesters of hindoeactivisten, die geen  andere leer
dulden dan de eigen.

Gebruik van geweld wordt daarbij niet altijd geschuwd. Zo was ik in het voorjaar
van  2002 in de Indiase deelstaat Gujarat getuige van een haatzaaicampagne van
staatswege, waarbij in steden en dorpen enkele duizenden moslims werden
afgeslacht omdat zij moslims waren.

De vervreemding die inherent is aan het mondialiseringsproces, dat zich in
versneld tempo doorzet, lijkt te appelleren aan een godsdienstig verlangen naar
'oorspronkelijke' zuiverheid en gescheidenheid, een reveil  dat geen ruimte laat
voor vermenging tot een land met verschillende geloven. Zo heb ik, ook in
Pakistan, de omvorming gadegeslagen van wat een volksgodsdienst  met een sterk
soefistische inslag was naar een wahabitische doctrine, aan de man gebracht met
geld en kennis  uit Saoedi-Arabië. Wat  voor terugkeer naar eigenheid doorgaat,
is juist  verlies eraan, de vervanging van wat al bestond, door een strenge
heilsleer die wordt gepropageerd van buitenaf.

De opkomst van godsdienstig fundamentalisme staat ook in Pakistan ten dienste
van politieke doeleinden en is sterk bevorderd vanuit partijen en voormannen die
een islamisering voorstaan van de samenleving. De uitwerking van de aanslag moet
daarom worden beoordeeld  in het licht van de diepe crisis waarin het land
verkeert. De terreurdaad komt slechts enkele dagen nadat de regering haar
parlementaire meerderheid heeft verloren. Twee van de coalitiegenoten zijn
overgelopen naar de oppositie, waardoor de toch al zwakke positie van premier
Gilani en president Zardari nog verder aan het wankelen is gebracht.

In de ogen van velen is de aanslag een daad van verzet, waarvoor op Facebook al
vele honderden blijken zijn verschenen van voldoening en bijval met de
moordenaar. Die reacties laten zich alleen begrijpen door vast te stellen dat in
dit land met 180 miljoen inwoners een toestand van oorlog is ontstaan, waarbij
de leiding van de staat zich ziet gesteld tegenover een groeiend deel van de
bevolking dat elk vertrouwen in de overheid heeft verloren. De blijken van
burgerlijke ongehoorzaamheid en ontrouw dateren niet van gisteren, maar zijn de
uitkomst van een regime dat zich sinds de onafhankelijkheid op geen enkele wijze
heeft ingespannen om verbetering te brengen in het lot van de gewone man. De
extreem ongelijke verdeling van eigendom en macht, zowel in de steden als op het
platteland, heeft een politiek-economisch bestel opgeleverd waarin de
bevoorrechting van een vrij kleine elite schril afsteekt tegen de uitsluiting
van een enigszins fatsoenlijk bestaan voor een erg grote onderlaag. Het is niet
een godsdienstige heilsverwachting die steeds meer mensen ertoe brengt de kant
van de Talibaan te kiezen, maar hun maatschappelijke marginaliteit die doorslaat
in regelrechte verpaupering.

Pro-Talibaan dus, maar waarom anti-westers? Ook dat gevoel is wijdverbreid.
Alweer, de oorzaak ervoor ligt in een verleden waarbij vanuit het Westen een
opmerkelijk begrip is getoond voor het gareel van onvrijheid, ongelijkheid en
rechteloosheid waarin de bevolking gevangen is gehouden, terwijl het nooit heeft
ontbroken aan steun uit het buitenland voor de leidende kaste - tot op de dag
van vandaag.

Deze vijandige sentimenten worden gevoed door de dagelijkse berichtgeving over
het aantal slachtoffers dat valt door drones, de onbemande vliegtuigen waarmee
de Amerikanen in de grensstreken tussen Pakistan en Afghanistan hun
tegenstanders elimineren. Het komt maar al te vaak voor dat de slachtoffers niet
de terroristen zijn waarvoor zij worden uitgemaakt, maar dorpelingen die geen
kans zien zich te weren tegen deze luchtaanvallen.

Daarbij komt nog de aanwezigheid van Amerikaanse commando's en
inlichtingendiensten door het hele land heen voor het  opsporen en aanhouden van
subversieve elementen.  Het gevolg is dat de publieke woede zich zowel richt
tegen de eigen overheid als tegen het Amerikaanse management ervan.

De bevolking heeft geen zeggenschap over wat er in en met het land gebeurt. Wat
van bovenaf komt, wordt ervaren als bezetting. Die perceptie leidt ertoe de
Talibaan eerder te zien als bondgenoot dan als onderdrukker. Jammer genoeg.

Het regime laat zich niets gelegen liggen aan het lot van de gewone Pakistani

LOAD-DATE: January 6, 2011

LANGUAGE: DUTCH; NEDERLANDS

NOTES: Jan Breman is emeritus hoogleraar sociologie aan het Amsterdam Institute
of Social Science Research.

GRAPHIC: Illustratie Ruben L. Oppenheimer

PUBLICATION-TYPE: Krant

JOURNAL-CODE: NRC Handelsblad


                         Copyright 2011 NRC Media B.V.
                              All Rights Reserved

