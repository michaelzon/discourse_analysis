
                               1 of 102 DOCUMENTS

                                Algemeen Dagblad

                               December 31, 1998

Held van de Turkse gemeenschap

BYLINE: DOOR NICO HEEMELAAR

SECTION: kunst; Pg. 19

LENGTH: 537 words

DATELINE: Amsterdam


    Zijn vrouw en tweejarige zoon zijn hem het dierbaarst, hij drinkt bij
voorkeur appelsap, begon zijn carriere in een staalfabriek en is van Turkse
afkomst. Alle niet-stereotiepe antecedenten voor een diskjockey zijn van
toepassing op DJ Quicksilver. Zijn echte naam is Orhan Terzi, hij boekte
internationaal succes met de hits Bellissima en Planet Love en met remixes voor
groepen als Faithless, Jam & Spoon en Enigma en is de held van de Turkse
gemeenschap in Duitsland. Vanavond draait hij op de Radio 538 New Years Eve, een
grote houseparty in Gelredome in Arnhem.

    "Op mijn 15de kreeg ik van mijn ouders mijn eerste plaatje: Master Blaster
van Stevie Wonder', zegt Orhan Terzi (34). "Toen ik niet lang daarna een
documentaire op televisie zag over dj's in The Bronx in New York wist ik waar
mijn toekomst lag.'

    Van zijn 18de tot mijn 28ste heeft Terzi als staalarbeider in een fabriek in
het Duitse Roergebied gewerkt. Een aanbod van een Turkse voetbalclub om als
doelman in de tweede liga te spelen sloeg hij af, simpelweg omdat de baan in de
staalfabriek 2000 mark per maand opleverde en een voetbalcarriere in zijn
vaderland amper de helft. De in Trabzon (Oost-Turkije) geboren en in 1969 naar
Duitsland verhuisde migrantenzoon begon op 20-jarige leeftijd met een bijbaantje
als dj in een club in Bochum. Daar wist hij zoveel geld mee te verdienen dat hij
zijn baan in de fabriek kon opzeggen. Hij begon een eigen platenzaak in Bochum,
gespecialiseerd in melodieuze dansmuziek (trance). De winkel groeide uit tot
trefpunt aller ravers en technofreaks in het Roergebied.

    "De Turkse gemeenschap in Duitsland is trots op mij', zegt Terzi. "Ik word
vaak op straat aangeklampt. Ze vinden het geweldig dat 'iemand van hen' het
heeft gemaakt. In Turkije ben ik nagenoeg onbekend. Ik hoor mijn muziek vaak op
de achtergrond bij programma's op de Turkse tv, maar geen mens associeert het
met Quicksilver. Het uitgaansleven in Turkije is ook heel anders. In West-Europa
zijn het jongeren die naar party's gaan. In Turkije moet je veel geld hebben om
een discotheek binnen te gaan. De jeugd en het gewone volk komen er niet. Alleen
de elite kent mij daar.'

    Quicksilver ontleent zijn naam aan een gewonnen talentenjacht in het Turkse
Antalya. Omdat hij zes jaar geleden nog geen artiestennaam had, werd de prijs
van beste dj opgedragen aan 'Mr. Quicksilver' naar het kledingmerk dat de
competitie sponsorde. Orientaalse invloeden zijn slechts sporadisch in zijn
muziek terug te vinden. Zijn trance-mixes zijn geent op de symfonische rock van
Jean Michel Jarre, Klaus Schulze en Vangelis. "Maar ik maak ook gebruik van
andere muzieksoorten, omdat twee uur trance achter elkaar stierlijk vervelend
is', zegt hij. "Ik ben niet zoals de meeste dj's die vijf minuten tevoren binnen
komen, hun plaatjes afraffelen, de hand ophouden en weer snel verdwijnen. Ik ben
er vaak al een uur eerder om sfeer te proeven en kijken waar het publiek van
houdt. Een dj moet weten wat er op de dansvloer gebeurt. Daarom zal ik tijdens
mijn werk ook nooit alcohol of drugs gebruiken. Dat doe ik trouwens al helemaal
niet. Ik krijg mijn kick al van muziek.'

    Foto: DJ Quicksilver: 'Ik krijg mijn kick al van muziek.' Foto Epic

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                               2 of 102 DOCUMENTS

                                Algemeen Dagblad

                               December 30, 1998

Soberder op weg naar 2000

BYLINE: DOOR DRS. RUURD HIELKEMA; DE AUTEUR IS DIRECTEUR VAN TRENDBOX, BUREAU
VOOR STRATEGISCH MARKTONDERZOEK.

SECTION: tp; Pg. 11

LENGTH: 980 words


    HET ZAG ER aan het begin van dit jaar nog allemaal zo mooi en zeker uit. De
economie floreerde, de consument ondervond daar na jaren poldermatig wachten ook
de voordelen van, met het milieu liep het wel los en het millennium ach, dat was
nog zo ver weg. Maar gaandeweg het jaar werd duidelijk hoe bepalend de
economische onderbouw nog steeds is voor wat er zich aan de oppervlakte van de
maatschappij afspeelt. Want zekerheid heeft inmiddels plaatsgemaakt voor
twijfel.

    Een belangrijke graadmeter is daarbij het vertrouwen dat de consument in de
Nederlandse economie heeft. In 1990 meende slechts 8 procent van de bevolking,
dat het binnen een jaar beter zou gaan met de Nederlandse economie. In de jaren
daarna steeg dat vertrouwen gestaag, tot 31 procent in 1997. Cijfers uit oktober
van dit jaar laten echter een keiharde trendbreuk met het verleden zien: nog
maar 14 procent voorziet nu een doorgaande groei, een halvering ten opzichte van
mei van dit jaar. En dat betekent dat de consument zich nu weer achter de oren
krabt, een gewoonte die overigens prima past bij een fin de siecle.

    'De toekomst is voor mij ongewis', is het nieuwe paradigma, en daar is ook
alle aanleiding toe. Zo ontgaat het de consument niet dat er over de kwestie
Schiphol, alle Kamerbrede debatten ten spijt, nog steeds geen daadkrachtige
besluitvorming heeft plaats gevonden. Politieke worstelpartijen zijn er ook over
alles wat te maken heeft met de bestrijding van de criminaliteit en over de
sociale zorg, de belangrijkste aandachtspunten op de maatschappelijke kalender
van de Nederlander.

    De 'pluk ze'-aanpak, het zonder pardon confisqueren van boevengeld, blijkt
vooralsnog een fiasco. Dat geeft weinig vertrouwen. Onlangs werd ook bekend dat
de 'rugzak'-regelgeving, het verstrekken van persoonsgebonden budgetten aan
gehandicapten, weer met een jaar vertraagd is. De integratie van gehandicapte
kinderen in het normale onderwijs verloopt mede daardoor nog steeds niet naar
wens. En van een samenleving die niet snel en correct voor haar minder bedeelden
kan zorgen, worden mensen ook niet vrolijk. Laat staan dat ze van mening zijn,
dat er voor de problematiek van allochtonen of asielzoekers al adequaat beleid
gevoerd wordt.

    Ook op individueel niveau zijn er talloze problemen die oplossing behoeven.
Zo werden de files dit jaar weer langer, maar lijken flexibele arbeidstijden en
het actief stimuleren van telewerken verder weg dan ooit. In 1998 was er sprake
van een geboortegolf, voor 1999 geldt dezelfde voorspelling maar voor het
moederschap werd opnieuw later gekozen dan ooit: valreepouders vormen een nieuwe
doelgroep van substantiele omvang. Niet alleen managers van bedrijven, maar ook
gewone Nederlanders kampen in toenemende mate met het probleem van de
'infostress'. Nieuwe tv-zenders rijzen als paddestoelen uit de grond, zappen
staat al bijna gelijk aan tv-kijken, het aanbod van lifestyle en
specialinterestbladen neemt explosief toe en mensen zonder internetaansluiting
lopen hopeloos achter, tellen niet meer mee. Zegt men. We weten niet meer of we
tanken bij de supermarkt, of boodschappen doen bij het pompstation. We weten
niet goed wat we met de steeds groeiende groep van senioren aanmoeten. Hoe we
vrouwen echt en volwaardig kunnen integreren in het arbeidsproces. Wat we van
puur beledigende of als erotisch bedoelde tv-programma's moeten vinden. Bier kan
tegenwoordig helderblauw zijn, Ajax mosgroen en de PvdA dieppaars. Het
traditionele geloof wordt allengs vervangen door een hoogstpersoonlijk
allegaartje van ideeen, overtuigingen en principes, maar alternatieve stromingen
als new age of antroposofie hebben de plaats van de kerk nog niet daadwerkelijk
kunnen innemen. Er is wel belangstelling voor, maar die is over het algemeen
vrijblijvend en beinvloedt het gedrag niet in fundamentele zin. De Celestijnse
Belofte moge een bestseller zijn geweest, vraag is of veel mensen verder zijn
gekomen dan het instemmend lezen ervan. Iedereen knutselt zo zijn eigen
levensbeschouwelijke pakketje bij elkaar, de ultieme manifestatie van de trend
naar individualisering in de maatschappij.

    'Vrouwen en kinderen eerst' is inderdaad al lang niet meer het adagium, het
is de tijd van individuele besluiten. Een daarvan, die in de Nederlandse
samenleving in toenemende mate zijn beslag krijgt, is de keuze voor meer vrije
tijd in ruil voor wat minder inkomen. Een tijd lang is er nogal geschamperd over
deze ontwikkeling, maar het aantal mensen dat hiervoor kiest is in tien jaar
tijd van 25 naar 35 procent gestegen. Natuurlijk is dat een logische
ontwikkeling, zeker in een tijd waarin het aanbod op de arbeidsmarkt steeds
krapper wordt: mensen kunnen die keuze gemakkelijk maken. Maar het CBS meldde
deze maand ook dat een op de tien werknemers tegenwoordig getroffen wordt door
een burn-out, dat ze opgebrand raken door het werk en last hebben van ongewone
vermoeidheid en uitputting. Ofwel: uit zelfbehoud moeten steeds meer mensen die
keuze ook maken.

    Selecteren, beslissingen nemen en versoberen: dat is wat er in 1999 zal
moeten en zal gaan gebeuren. Het zal de maatschappij er in principe niet minder
aangenaam op maken, tenzij egocentrisme de bovenhand krijgt. Gelukkig wijst tien
jaar trendonderzoek daar nog niet op. Het groene denken, de zorg voor het milieu
is weer in opkomst. Het bezig zijn met een carriere wordt steeds minder
belangrijk, wat niet betekent dat mensen geen ambitie meer zouden hebben. Maar
een beetje minder mag van hen wel. De klassieke man-vrouwrolpatronen ontwikkelen
zich nog steeds, de combinaties vrouwen & topbanen en mannen & zorgtaken worden
steeds minder een utopie. En meer mensen willen weer iets aan vrijwilligerswerk
doen. Kortom: er worden al behoorlijk wat keuzes gemaakt en besluiten genomen.
En zeker niet louter en alleen in het belang van het individu.

    Infographic: In, Uit (trends)

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                               3 of 102 DOCUMENTS

                                Algemeen Dagblad

                               December 28, 1998

Roep om berechting Rode Khmer-leiders groeit

BYLINE: REUTERS, AP

SECTION: bui; Pg. 7

LENGTH: 368 words

DATELINE: Phnom Penh


    In en buiten Cambodja gaan steeds meer stemmen op om de Rode Khmer-leiders
Khieu Samphan en Nuon Chea, die zich hebben overgegeven aan de regering, te
berechten wegens misdaden tegen de menselijkheid en volkenmoord.

    In kringen van de regering-Hun Sen werd gisteren gezegd dat het tweetal in
ruil voor hun overgave amnestie zouden krijgen maar leden van de oppositie
alsmede activisten voor de mensenrechten in binnen- en buitenland wezen erop dat
pas sprake kan zijn van nationale verzoening als zij worden berecht.

    Khieu Samphan en Nuon Chea maakten tussen 1975 en 1979 deel uit van het
schrikbewind van Pol Pot dat aan naar schatting twee miljoen mensen het leven
kostte. Zij waren gisteren nog in Pailin, in het westen van Cambodja.

    Pailin staat onder controle van de regering, maar het bestuur bestaat vooral
uit oud-leden van de Rode Khmer. Een legerofficier in Pailin zei dat de twee pas
naar Phnom Penh zullen gaan als de autoriteiten garanties geven dat zij niet in
het buitenland terecht hoeven staan. Zij lieten in een brief aan premier Hun Sen
weten dat zij weer 'als gewone burgers' wensen te leven.

    Organisaties voor de mensenrechten roepen Hun Sen op daar niet aan toe te
geven. "Als de regering hen genade wil geven na een berechting door een
internationaal hof, dan is dat begrijpelijk. Maar hen meteen toestaan om terug
te keren naar een burgerleven, alsof een van de ergste slachtingen nooit heeft
plaatsgevonden, is ondenkbaar', aldus Human Rights Watch.

    Vermoed wordt dat Samphan en Chea zich de laatste tijd ophielden in buurland
Thailand. Hoge Thaise functionarissen, in het bijzonder in de strijdkrachten,
hebben door de jaren heen nauwe contacten aangeknoopt met de Rode Khmer.

    Begin deze maand gaf het laatste groepje Rode Khmer-strijders dat nog in de
jungle actief was, zich over. Een van de lagere commandanten zei toen dat
Samphan, Chea en de militaire commandant, de eenbenige Ta Mok, 'met pensioen'
waren gegaan. Samphan was tijdens het schrikbewind president, Nuon Chea was de
partij-ideoloog en 'Broeder Nummer Twee, de plaatsvervanger van de dit jaar
overleden Pol Pot. Alleen generaal Ta Mok, bijgenaamd 'De Slager', is nu nog
voortvluchtig.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                               4 of 102 DOCUMENTS

                                Algemeen Dagblad

                               December 24, 1998

Het jonge volk vreet BNN

BYLINE: DOOR THOMAS HENDRIKS; THOMAS HENDRIKS WAS ONDER MEER HOOFDREDACTEUR VAN
YES EN WEBBER EN TV-PRODUCENT VAN HET JONGERENPROGRAMMA MAXIMAAL VAN NO LABEL
PRODUCTIONS. ONLANGS RICHTTE HIJ EEN COMMUNICATIEBUREAU OP.

SECTION: rtv; Pg. 5

LENGTH: 1176 words


    JAN Marijnissen vindt dat veel programmamakers het verstandelijk vermogen
van de kijker onderschatten. Ineen mooi gemaakt reclamefilmpje voor de NCRV zegt
de fractievoorzitter van de SP wat de omroep wil horen: 'ze laten mensen in hun
waarde bij de NCRV'. Die omroep doet meer om leden te werven, want vorige week
worstelde ik me door een paginavullende tekst in de krant waarin het woord
'respect' centraal stond. Ik citeer: 'En wat ook respect is, wederzijds respect,
dat is programma's ontwikkelen die de makers zelf ook graag zouden zien en geen
programma's maken met die vreselijke mentaliteit van: wij vinden het zelf ook
niks, maar het volk vreet het'. Het zou me niet verbazen als met name dat
laatste inmiddels vet onderstreept in heel wat tv-redactielokalen hangt.

    En bij BNN prijkt dit statement zelfs, mooi ingelijst, aan de muur in het
kantoor van Bart de Graaff. Misschien heeft tekstschrijver Frank Pels het daar
wel gepikt, want die 'vreselijke mentaliteit' hanteert BNN al sinds de jongste
omroep van Nederland in september met uitzenden begon.

    En met succes, want BNN is een hit. Met een eigen publiek (ruim een miljoen
mensen, elke zondag) en een haast ongeevenaard bereik onder jongeren.

    Het percentage jongeren van 13 tot 19 jaar (35%) is bij BNN net zo groot als
het percentage 65-plussers dat naar het jongerenprogramma Honk! van de VARA
kijkt.

    Toegegeven, het is een zure constatering van iemand die zelf
verantwoordelijk was voor een jongerenprogramma bij Veronica dat het begin dit
jaar niet veel beter deed. Maar hoe verklaar je het succes van BNN? Waarom trekt
BNN wel jongeren en lukt dat de andere voor jongeren gemaakte programma's niet
of nauwelijks? Mijn verklaring heeft te maken met de manier waarop ik jongeren
met communicatie zie omgaan. Ze halen uit de diverse media precies datgene wat
ze nodig hebben om een eigen identiteit te vormen. En het aanbod is zo enorm dat
jongeren het zich kunnen veroorloven om achterover te leunen en af te wachten.
Een houding die ten onrechte vaak 'lui' wordt genoemd.

    Wanneer komen jongeren dan wel in actie? Als het ze uitkomt en ze er iets
aan hebben: 'what's in it for me?'. Natuurlijk willen zij tv kijken, maar dan
moeten ze er wel mee vermaakt worden. Anders is het zonde van de tijd.

    En daar scoort BNN! Want BNN gaat nergens over. BNN biedt jongeren
vertrooiing en dat is precies waar ze behoefte aan hebben. BNN bewijst bovendien
dat je programma's voor jongeren niet voor negen uur 's avonds moet uitzenden.
En BNN bewijst dat je helemaal niet lang hoeft na te denken over wat je gaat
uitzenden.

    Toen de jongste omroep in september begon, heb ik geprobeerd me een
voorstelling te maken van een redactievergadering bij BNN. Half elf 's ochtends,
poten op tafel, sigaretten en koffie binnen handbereik, Bart loopt even langs en
roept 'Jullie zijn allemaal ontslagen!' en de hoofdredacteur opent de
vergadering. "OK, jongens, wat gaan we doen?' Vervolgens somt iedere redacteur
elk idee op dat hij of zij ooit bij een vroegere werkgever in Hilversum of
Aalsmeer heeft bedacht, maar nooit heeft mogen uitvoeren.

    Binnen een half uur zijn vijftien onderwerpen uitgezet en drie line-ups
(indelingen van een uitzendavond) gemaakt. Twee uur later heeft Bart zijn vragen
op een papiertje en diezelfde avond worden de eerste items gedraaid.

    Bart schopt een beetje in het rond, lacht erg hard om zijn eigen grappen en
ondertussen denkt de eindredacteur al aan dat lekkere CD'tje uit de jaren
tachtig dat hij thuis heeft liggen en straks in de montage onder de beelden gaat
zetten.

    Televisie maken is helemaal niet moeilijk! Een omroep zijn is moeilijker.
Tot nu toe is het BNN namelijk niet gelukt om zich te profileren als een
publieke omroep die verschillende programma's uitzendt. De zondagavond van BNN
is gewoon een uur BNN. Daar zullen ze zich echter geen zorgen over maken. Want
eerst moeten ze tenminste 150.000 leden binnenhalen voor een officiele C-status
en dat lukt niet. Ze zitten nu ongeveer op het tempo van Webber (500 per week)
en dat is niet genoeg. Idee: word tientjeslid van BNN (voor 12,60)!

    Televisie maken is makkelijk, dat heeft BNN de afgelopen drie maanden
aangetoond. In die periode hebben we Bart ouderwets Bekende Nederlanders zien
uitdagen. Maar we hebben hem ook zien stuntelen met Onbekende Nederlanders. We
moesten wennen aan Eddy Zoey, die al trots mag zijn als hij uiteindelijk net
zoveel uitstraling kan opbouwen als de kleine teen van Dennis Pennis. En het
enige wat we ons al die tijd zaten af te vragen was: waar blijft de babe?
Wanneer komt BNN met een lekker wijf waar alleen Bart aan mag zitten?

    BNN kwam met Ruud de Wild.

    Na drie maanden werd het tijd voor een verandering van het programma.
Pardon, een verandering in de programmering van de omroep. Ik kijk weer even mee
bij een redactievergadering. Tien uur 's ochtends (de werktijden zijn wat
scherper gesteld), Bart loopt langs en roept: 'Zijn jullie er nou nog steeds?'
en de hoofdredacteur steekt van wal: "OK, jongens. We gaan wat dingen
veranderen. Bart heeft bijna iedereen wakker gemaakt en we weten allemaal dat
hij niet zoveel heeft met Onbekende Nederlanders. Ruud ook niet, dus gaat Eddy
voortaan op verzoek gewone Nederlanders uit hun rem-slaap rammen. En ik wil
vuurwerk, drumbands, nachtelijke hardrock-concerten en vijftig hitsige hanen op
straat!

    Erik, jij kan toch zo goed Jos Bergen Henegouwen (gewezen stem van RTL 4,
red.) nadoen? Jij doet voortaan de voice-over van BNN! Verder wil het
bedrijfsleven wat aandacht, dus gaan we stages volgen. En omdat Bart aan
vakantie toe is gaan we vooral hele verre stages volgen. Ruud en Eddy doen er
ook een paar. En verder gaat Ruud met zijn drive-in show het land in om feesten
te bezoeken. Ik zag laatst op drie zenders iets over die bierpartijen in de
Achterhoek. Dat is wild, man! Laten wij dat ook doen!'

    Arme Ruud de Wild. DJ van het jaar bij 538 en recalcitrante VJ van TMF.
Opeens moest hij verslaggever spelen ('Tering, he'). Het is voor hem te hopen
dat hij snel DJ's Sven en Dave op radio 3 mag aflossen om BNN ook in de ether
smoel te geven. En dat zal niet zomaar gaan, omdat Ruud nog een contract heeft
met 538. Wellicht dat BNN ook met Erik de Zwart een financiele regeling kan
treffen, net zoals ze dat met Veronica hebben gedaan voor het gebruik van de
naam BNN.

    De nieuwe programmering had de afgelopen twee weken nauwelijks effect op de
kijkcijfers: die bleven hoog. Bart schopt nog steeds tegen de schenen van
Bekende Nederlanders die graag even meewerken; de superstage is een handig
vehicle om de plaatje/praatje-methode in het buitenland toe te passen en zo lang
er feesten in de Escape worden gehouden hoeft Ruud zich geen zorgen te maken.

    BNN is het succes van pretentieloze tv. Met programma's die het vooral goed
doen bij mannen. Ruim zeventig procent van de jonge kijkers is man. Kom daar
maar eens aan bij een tijdschrift! BNN is het schoolkrantje dat beter gelezen
wordt dan de dure jongerenbladen.

    Tekening: Illustratie Berend Vonk

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                               5 of 102 DOCUMENTS

                                Algemeen Dagblad

                               December 24, 1998

Ouwehoeren is ook een kunst

BYLINE: DOOR PAMELA HEMELRIJK

SECTION: k; Pg. 7

LENGTH: 1013 words


    Met de feestdagen in het vooruitzicht breekt menigeen het zweet al uit. Waar
moet je in hemelsnaam over converseren op al die kerstborrels en
nieuwsjaarsrecepties? Het kon niet uitblijven: ook daar bestaat nu een cursus
voor. Converseren met je tafeldame is niet moeilijk. Als je er tenminste 1500
gulden lesgeld voor wilt neertellen.

    GELOOF HET of niet, maar massa's mensen met een leidinggevende functie
hebben slapeloze nachten als zij naar een personeelsfeestje moeten.
Vergaderingen leiden en onderhandelingen voeren, daar draaien zij hun hand niet
voor om, maar het zweet breekt hen uit als zij aan zien komen dat zij een hele
avond over koetjes en kalfjes moeten leuteren met hun ondergeschikten.

    Zij praten dan wel smalend over hun echtgenote, die urenlang met de
buurvrouw kan bazelen over niets, maar in diepste wezen zijn zij jaloers. Want
als er geen spijkers met koppen geslagen behoeven te worden, dan weten zij bij
god niet wat ze tegen iemand moeten zeggen. Lekker weer? Wat woont u hier leuk?
Wat heeft u een leuke stropdas om? Houdt u ook zo van poezen?

    In sommige gevallen leidt dit zelfs tot ziekelijk vermijdingsgedrag bij het
topkader. Zij laten hun zakenrelaties bij de draaideur door de secretaresse
afhalen omdat zij bang zijn om in een dodelijk stilzwijgen samen met zo'n
wildvreemde vent de lift naar boven te moeten nemen. Zij proberen onder
informele borrels uit te komen met de smoes dat zij principieel werk en
priveleven gescheiden houden. Sommigen studeren zelfs van tevoren wat tekst in
voor noodgevallen: 'Woont u hier al lang? Heeft u kinderen? Wonen ze nog thuis?'
'Zozo. Welwel. Tjongejonge.' Maar na vraag drie vallen ze droog, en dan slaat de
paniek toe: HOE KOM IK HIER WEG???

    Jeu Consten (47) komt de eer toe dit gat in de markt te hebben ontdekt. Zijn
firma Schouten en Nelissen in Zaltbommel organiseert sinds kort
'babbeltrainingen' voor het bedrijfsleven. Gebleken is dat volksstammen managers
grif 1500 gulden over hebben voor een tweedaagse cursus converseren over koetjes
en kalfjes. Het is immers toch aftrekbaar. De eerste cursus, in een hotel in
Berg en Dal, was een succes fou, aldus Consten. "Vooral de techneuten, de beta's
zal ik maar zeggen, die hebben er moeite mee', ouwehoert Consten geroutineerd.
Zelf heeft hij het kouten, naar eigen zeggen, met de paplepel ingegoten
gekregen. Zijn vader was acteur en regisseur bij het Zuidlimburgs Toneel, en als
er iets gedaan moest worden in het openbaar was hij van jongs af aan de klos.
"Op mijn derde stond ik al op het toneel. Ik speelde een oude grijsaard. Ik heb
ook meegewerkt aan de jeugdfilms van Henk van der Linden. Mijn grootste rol was
Pietje Bell. Aan de toneelschool had ik geen behoefte: acteren kon ik toch al,
dus leek het me beter om een echt vak te leren. Zo ben ik in de organisatie- en
adviesbureausector beland. Daarnaast speelde ik elk jaar mee in een jeugdfilm,
meestal als schurk. Tot 1982; toen is Van der Linden ermee gestopt. Nu doe ik
alleen nog het cabaret van Schouten en Nelissen, en zit ik in de huisband.

    "Het probleem met de cursisten is: ze denken dat alles wat ze zeggen
verstandig, origineel, wereldschokkend of logisch moet zijn. De mens is au fond
een dierlijk wezen, en die small talk is toch een wezenlijk onderdeel van het
sociaal verkeer. Volgens Midas Dekkers vervult bij ons het kwebbelen over niks
dezelfde functie als het elkaar vlooien bij apen. "Als je de kunst van de small
talk niet machtig bent is dat een grote handicap. De maatschappij mag dan steeds
verder individualiseren, maar ondertussen. Sociale vaardigheden zijn
belangrijker dan ooit. De cruciale beslissingen worden nu eenmaal niet in
plenaire vergaderingen genomen. Dat gebeurt in de wandelgangen, dat weet
iedereen.

    "We oefenen met rollenspellen, die we op video opnemen. En als je dan de
band terugdraait kun je zien hoe de mensen in hun zenuwen allerlei kansen voor
open doel laten liggen. Dat komt meestal doordat ze niet luisteren naar wat hun
gesprekspartner vertelt. Ze hebben het veel te druk met het instuderen van hun
volgende vraag. Dan lopen ze hopeloos vast. In zuidelijke landen kunnen de
mensen het veel beter. In Brazilie en CuraCao bijvoorbeeld, daar loopt nooit
iemand met een paraplu, terwijl het twee keer per dag regent. Als er weer eens
een bui valt staan ze met z'n allen in portieken te schuilen, en daar ontstaat
dan een grote verbroedering, met oorverdovend onderling getetter en gesnater.
Bij ons gebeurt dat niet; zelfs in de wachtkamer van de dokter hangt altijd een
wurgende stilte. In een overvolle lift is het ook altijd akelig stil. Tot 'ie
blijft hangen: dan breekt het ijs, want dan hebben ze een gemeenschappelijk
probleem. Ze kunnen het heus wel, maar ze hebben een zetje nodig. En dat krijgen
ze van mij.

    "'t Kost wel een paar centen, dat is waar. Ja, goedkoop is anders, wat u
zegt, maar dat kan ik niet helpen. Ik bepaal de prijs niet. Dat doet Schouten en
Nelissen, want die heeft gemerkt dat cursisten bereid zijn die prijs te betalen.
De cursisten zijn tot nu toe erg tevreden. Een directeur van een bedrijf heeft
me verteld dat hij onmiddellijk na de training op twee wildvreemden is
afgestapt, om te oefenen. Hij kneep hem als een ouwe dief, maar hij heeft er
prompt twee zeer lucratieve zakelijke contacten aan overgehouden. Dus dat
cursusgeld had hij er alweer uit. Je kunt het eigenlijk net zo goed een cursus
tegen verlegenheid noemen. En het wemelt van de verlegen chefs en directeuren.
Geloof mij maar.

    "De training staat in principe open voor iedereen, maar het is vooral het
hogere kader dat erop afkomt, omdat het vooral de top is die met dit soort
problemen worstelt. We geven overigens ook een cursus praktisch communiceren,
voor mensen met lagere functies. De mensen die van hun baas nooit naar een
training mogen, zal ik maar zeggen. Persoonlijk vind ik dat een groot onrecht.
Waarom mogen alleen het middenkader en de top altijd op kosten van het bedrijf
naar een cursus positief denken? Heeft de gewone man soms geen problemen?'

    Tekening: Illustratie Gerrie Hondius

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                               6 of 102 DOCUMENTS

                                Algemeen Dagblad

                               December 24, 1998

De nieuwe politicus huist in een glazen paleis

BYLINE: DOOR JAAP VAN GINNEKEN; DE AUTEUR IS PSYCHOLOOG EN COMMUNICATIEKUNDIGE.

SECTION: tp; Pg. 13

LENGTH: 1082 words


    WIE IS DE Man of de Vrouw van het jaar? Wat mij betreft is Monica Lewinsky
overduidelijk de Vrouw van het Jaar. Dat is geen waardeoordeel, maar simpelweg
de constatering van een feit. Er is niemand die zo buiten iedere proportie
aandacht van de media en het publiek heeft gekregen, en met zoveel gevolgen.
Want het is vooral interessant wat dit zegt over de positie van de machtigste
man in het machtigste land van de wereld. En wat deze hype in het voorlaatste
jaar van de eeuw zegt over leiderschap rond het jaar 2000.

    Leiderschap functioneert volledig anders dan twee generaties geleden, dan 40
jaar terug. Om maar niet te spreken van 20 generaties geleden, of 400 jaar
terug. De leiders die de grote westerse naties gemaakt hebben tot wat ze zijn,
die de grote westerse politieke partijen gemaakt hebben tot wat ze zijn, zouden
nauwelijks op hun plaats zijn in de huidige elektronische democratie. Die
democratie lijkt aan de ene kant superieur: nog nooit lijken zoveel burgers
zoveel invloed te hebben uitgeoefend op hun leiders. Maar die democratie lijkt
aan de andere kant ook inferieur: nog nooit was de manoeuvreerruimte van die
zelfde leiders zo klein.

    De oerpoliticus van de oude stempel was gericht op beheersing. Eerst bouwde
hij een eigen regionale of sectorale machtsbasis op. Hij poogde deze uit te
bouwen door canvassing: het vermoeiende dag-in dag-uit van huis tot huis gaan,
van vergadering naar vergadering, met een bus of een trein of een vliegtuig. Hij
was bovendien een backroom politician, een wheeler-dealer, die in de rokerige
achterzaaltjes van cafes achter de schermen handjeklap bedreef met de
plaatselijke power brokers, met de makelaars van de macht. Hij was een
organization man, die de een na de andere afdeling veroverde, steun verwierf. En
die triomfeerde op het partijcongres, dat hij met luide stem en grote beloften
in zijn ban kreeg.

    De oerpoliticus van de nieuwe stempel is daarentegen gericht op vaagheid, op
fuzzy logic. Hij cultiveert een dubbelzinnig personage, dat tegelijkertijd A en
B is, wit en zwart. Hij is een leider die zich laat leiden, door de imperatieven
van de machtbalans van het moment. Denk aan de 'derde weg' van de Europese
sociaal-democratie: aan Wim Kok, Tony Blair, Lionel Jospin, Gerhard Schroder. De
wereld is gecompliceerder geworden, imperatieven en allianties veranderen
voortdurend. Hij is een aanvoerder die niet weet waar het heen zal gaan, die
eenvoudig het beste pad volgt dat zich aanbiedt. Hij masseert mensen, groepen,
belangen: langzaam, geduldig, voorzichtig. Hij toont daarbij ook zijn
onzekerheid, zijn menselijkheid. Hij is als een wolk aan de hemel, waarin allen
zien wat ze willen zien: de media, het publiek. Hij wordt (zoals Reagan of
Clinton) op zijn sympathieke uitstraling gekozen door de opiniepeilingen,
gevierd in tv-uitzendingen.

    De oude politicus stond op een zeepkist, op een spreekgestoelte, op een
podium. Hij moest schreeuwen om zich verstaanbaar te maken, en gebaren om
zichtbaar te zijn. Hij moest larger than life zijn. Zijn gehoor stond of zat aan
zijn voeten: een massa van gelijkgestemden, dicht opeengepakt, opgewonden.

    De nieuwe politicus zit daarentegen in een kastje, in de huiskamer, en is
zelfs iets kleiner dan in het echt. Als een konijn in een hok. We kijken niet
tegen hem op, maar op hem neer. Het gewone alledaagse leven gaat rustig door
terwijl hij het woord voert: we drinken een biertje, eten een nootje, gaan naar
de wc en komen weer terug. Hij moet rustig praten, en vooral gewoon doen, want
anders wordt hij met een soeverein gebaar door ons weggezapt. Televisie heeft zo
de oude scheidslijnen in de maatschappij doen vervagen: tussen publiek en prive,
tussen hoog en laag, tussen oud en jong. Iedereen kan in principe van alles zien
en horen en weten van iedereen. De professionals hebben hulp gekregen van
amateurs, die het leven integraal registreren. De camera's zijn overal,
verborgen of openlijk, met telelens of digitale zoom. De microfoons zijn overal,
open of dicht, met richtprofiel of digitale versterking. Linda Tripp nam de
telefoongesprekken met haar 'vriendin' Monica op, zonder dat die dat wist.
Informatie wordt zo overal vastgelegd, en is overal toegankelijk. Zelfs als de
media dat zouden willen, dan kunnen ze niet meer als filter optreden, en de
machtigen tegen zichzelf in bescherming nemen. Newsweek probeerde op het
nippertje de 'primeur' van het schandaal tegen te houden, maar het hele verhaal
stond al op internet.

    Surveillancecamera's leggen overal vast wat we doen, onze betaalkaarten
leggen vast wat we kopen, onze computer legt vast met wie we contact hebben, en
waarover. De Colombiaanse drugshandelaar Pablo Escobar werd opgespoord via zijn
satelliettelefoon, het alibi van de Franse magnaat Bernard Tapie stortte ineen
door een benzinebon. Ons hele leven wordt zo steeds transparanter, en voor de
hoogste leiders geldt dat in beginsel net zozeer als voor gewone burgers. Het
publiek had misschien destijds ook wel willen weten of Thomas Jefferson nu echt
iets had met zijn slavin, en of koningin Victoria nu echt iets had met haar
kamerheer, maar dat speelde zich af achter vele dikke muren en deuren en
gordijnen, en in een sfeer van opperste discretie. De huidige heersers (en hun
stagiaires) leven daarentegen in een glazen paleis.

    Dat heeft voordelen en nadelen. Enerzijds worden ze daardoor
controleerbaarder. Anderzijds strekt die controle zich steeds meer uit tot
allerlei aspecten die eigenlijk helemaal niet ter zake doen. Natuurlijk vinden
we het leuk om te weten wie het stiekem met wie doet, en hoe dan wel. Maar
daardoor wordt het deftige wereldnieuws meteen tot een ordinaire kasteelroman.
En heeft de machtigste man ter wereld dit jaar het overgrote merendeel van zijn
tijd verspild met welles-nietes, met bluffen en draaien, in plaats van met
regeren, met leiding geven, met een visie gestalte geven. Het midden van zijn
tweede ambtstermijn, de beste window of opportunity om iets groots te
verrrichten, is daarmee in stilte (of met veel lawaai) voorbijgegaan.

    Het conflict in Joegoslavie, de confrontatie met Irak, het vredesproces in
Israel, hebben geen enkele voortgang geboekt. De Aziatische financiele crisis
heeft zich langzaamaan naar de rest van de wereld uitgebreid. Terwijl de
Amerikaanse president voor zijn hachje vocht. Een enkel slippertje heeft zo de
loop van de wereldgeschiedenis ingrijpend veranderd. Monica Lewinsky is dus de
Cleopatra van het 20ste fin du siecle.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                               7 of 102 DOCUMENTS

                                Algemeen Dagblad

                               December 19, 1998

Fortis boetseert moeizaam aan nieuw gezicht

BYLINE: DOOR TON KRUIJT

SECTION: eco; Pg. 17

LENGTH: 609 words

DATELINE: Rotterdam


    Fortis-topman Hans Bartelds verzuchtte twee jaar geleden: "Een op de drie
gezinnen in de Benelux is klant van ons, maar niemand kent ons.' Daar is
intussen weinig verandering in gekomen. Het ontbreekt Fortis al jaren aan een
eigen, voor de klant herkenbaar gezicht.

    Dat moet nodig veranderen. Met een sterke titel is het mogelijk veel meer
producten en diensten kwijt te raken. Op 1 januari moet dat voor elkaar zijn.
Dan staat er een ander Fortis; geen kerstboom meer met een voor iedereen
onbekende verzameling van bedrijven en soms dubbele diensten en producten. Het
concern moet dan overzichtelijk verdeeld zijn in een banken- en een
verzekeringstak, die elkaars producten verkopen. Maar vooral moet Fortis dan een
smoelwerk hebben gekregen.

    De bonus is groot. Fortis schat dat [f] 1,5 miljard extra kan binnenkomen
door de klant een totaalpakket te bieden. De bankenkant kan zowel
spaarrekeningen, effectenhandel als superfusies doen. De verzekeringskant kan
naast (levens)verzekeringen ook bancaire diensten zoals vermogensbeheer
aanbieden.

    Maar om van de bestaande en de nieuwe bedrijfsonderdelen een herkenbaar
geheel te maken, blijkt een grotere krachttoer dan Fortis had verwacht. Fortis
heeft nu de beschikking over honderden bankkantoren van de Nederlandse VSB,
MeesPierson, Generale Bank en de Belgische ASLK. Door de organisaties in elkaar
te schuiven en door het herverdelen van werk, moet een slagvaardige organisatie
ontstaan die begin volgend jaar aan de slag kan. Dat proces is echter nog lang
niet afgerond. De VSB Bank weet pas sinds deze week dat ze wordt samengevoegd
met Generale Bank Nederland. Het is dus kort dag voor het personeel in de
honderden kantoren, dat straks goed moet samenwerken met de 90 kantoren van
Generale Bank Nederland.

    Voor VSB is het wel een gouden kans om binnen te komen in het marktsegment
waar ze voorheen faalde. VSB is vooral bekend als spaarbank voor de gewone
Nederlander. Pogingen om een positie op te bouwen in het lucratieve deel van de
zakelijke kredietverlening voor het midden- en kleinbedrijf faalden. Generale
Bank Nederland (de voortzetting van Slavenburg Bank en Credit Lyonnais
Nederland) opereert al in het midden- en kleinbedrijf, maar ziet geen kans goed
door te breken door het gemis van een web van kantoren en heeft nu in VSB de
sleutel om daar in te breken.

    Kansen genoeg dus als het lukt om een duidelijke Fortis-organisatie neer te
zetten. Maar zelfs als dat ene gezicht er is, biedt dat nog geen garantie voor
succes. Of de bankpoot van Fortis samen met de verzekeringspoot een goede
positie verwerft in de Benelux, zal in hoge mate afhangen van de kennis die er
is van de klant, zegt Gerard Otten van Deloitte Consulting. Hij werkte mee aan
een studie naar de toekomst van financiele dienstverlening.

    "Als je het goed doet, ken je de klant. Stel: iemand heeft tal van
producten: een hypotheek, een creditcard, een dijk van een levensverzekering,
een paar ton op zijn effectenrekening. Je jaagt zo'n klant weg als je hem een
klein krediet weigert omdat-ie rood staat op zijn rekening. Je kunt een bepaalde
categorie klanten waarop weinig wordt verdiend voor het opnemen van geld
verwijzen naar de automaat buiten. Maar de klant aan wie wel veel wordt
verdiend, moet je natuurlijk wel een stoel in het kantoor aanbieden. Die stuur
je voor het opnemen van 300 gulden uiteraard niet naar buiten. Het personeel
past zich het ware aan bij het profiel van de klant.'

    "Alle financiele instellingen beweren dat zij dat kunstje onder de knie
hebben. Op dat vlak moet Fortis in de nabije toekomst het gevecht met de andere
instellingen leveren.'

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                               8 of 102 DOCUMENTS

                                Algemeen Dagblad

                               December 10, 1998

Mensenrechten: meer dan een woord

BYLINE: DOOR BRAM VERSTEEGT

SECTION: bui; Pg. 7

LENGTH: 937 words

DATELINE: Rotterdam


    "De Universele Verklaring van de Rechten van de Mens?' Voor het Centraal
Station in Rotterdam duikt Straatkrant-verkoper Simon weg in de kraag van zijn
jas. "Weet je wat ik vind? Die Verklaring is er om de zwakken het idee te geven
dat zij beschermd worden en de machtigen het gevoel dat zij machtig zijn.'Het is
duidelijk: voor de dakloze Simon is de 50 jaar oude Verklaring een stuk papier
dat zelfs niet groot genoeg is om je in een koude nacht onder te slapen te
leggen.

    De Algemene Vergadering van de Verenigde Naties probeerde 10 december 1948
met deze Verklaring een wereld van van vrede en medemenselijkheid te scheppen.
Maar voor de dak- en thuislozen in Nederland, de Indiase landloze
slavenarbeiders - de dalits - de Thaise vrouwen die verhandeld worden als
prostituee of de kindsoldaten in Angola, zijn de 30 artikelen van de Verklaring
dode letters.

    Vandaag wordt in heel de wereld met allerlei manifestaties het jubileum
gevierd. President Mandela kreeg kippenvel toen hij een halve eeuw geleden
artikel 1 las: "Alle mensen worden vrij en gelijk in waardigheid en rechten
geboren. Zij zijn begiftigd met verstand en geweten, en behoren zich jegens
elkander in een geest van broederschap te gedragen.' Het was als poezie voor de
zwarten, want kort daarvoor was de apartheid ingevoerd. "Dat was een sprankje
hoop in een van onze donkerste momenten', zei hij vorig jaar.

    Gelijke rechten voor iedereen, een verbod op discriminatie, politieke
vrijheid en een scala van sociale, economische en culturele rechten. Het klonk
als muziek in een wereld die op de drempel stond van de Koude Oorlog.

    Maar ook Mandela moest ontdekken dat er een kloof was tussen droom en
werkelijkheid. Ook in zijn land. Zo erkent de Verklaring het recht op onderwijs,
maar in Zuid-Afrika zijn onvoldoende scholen.

    Voor de Zuid-Afrikaanse zwarte dominee Danny Chetty is de Verklaring dan ook
een levenloze tekst. "Wij moeten de woorden leven inblazen. Niet op papier het
recht op onderwijs verlenen, maar de middelen geven om scholen te bouwen', zei
hij in Nederland tijdens een jubileumconferentie van de Interkerkelijke
organisatie voor Ontwikkelingssamenwerking.

    Het was de Canadese rechtsgeleerde John Humphrey die in precies schrift op
gelijnd papier de eerste versie schreef van de tekst die geldt als een norm voor
wat de wereld moet nastreven.

    Eleanor Roosevelt, de voorzitter van de VN-commissie voor de Mensenrechten
had hierom gevraagd. Humphrey, een enigszins tragische figuur, die op jonge
leeftijd door een ongeluk werd verminkt, schreef 48 artikelen. Hiervan werden er
uiteindelijk 30 goedgekeurd door een wereldgemeenschap die murw was gebeukt door
een wereldoorlog waarin onvoorstelbare wreedheden waren begaan. Slechts de
communistische staten, Saudi-Arabie en de Unie van Zuid-Afrika onthielden zich
van stemming.

    Wat kwam er terecht van de ideale wereld die Humphrey voor ogen stond?
Tweehonderd grote en kleine oorlogen en gewelddadige politieke conflicten
woedden in het afgelopen jaar. Dertig landen gleden door oorlogs- en politiek
geweld nog verder weg in armoede. Dus toch een levenloze tekst?

    Hans Abma, bestuurslid van de Nederlandse afdeling van Amnesty
International, schudt het hoofd. De Verklaring is het fundament voor een reeks
verdragen, waarvan die inzake Economische, Sociale en Culturele rechten en die
inzake burger- en politieke rechten de eerste waren, zegt hij. Hij geeft ook een
ander voorbeeld van de wijze waarop de Verklaring doorwerkt: "Amnesty
International hamert er al jaren op dat dictators niet ongestraft mogen blijven.
Vier jaar geleden demonstreerden wij voor het Amstel-hotel in Amsterdam, waar
Pinochet verbleef. In ons land, dat op mensenrechtengebied toch niet achterlijk
is, dienden wij zonder succes een klacht tegen hem in. Nu zien wij hoe nota bene
Groot-Brittannie, dat op het gebied van de mensenrechten toch altijd een
tamelijk conservatief beleid voerde, Pinochet vasthoudt. Nu kan het dus wel.
Andere landen, zoals Frankrijk en Zwitserland hebben aanklachten tegen Pinochet
ingediend. Dat werd vier jaar geleden toch niet voor mogelijk gehouden.'

    Toch waarschuwen, net als Staatkrant-verkoper Simon, organisaties op het
gebied van ontwikkelingssamenwerking ervoor dat de Verklaring valse hoop kan
geven aan mensen die zich willen ontworstelen aan uitbuiting en terreur. Jacques
Willemse van de Stichting Oecumenische Hulp: "Een slecht betaalde dagloner die
in opstand komt, wordt vervolgens in elkaar geslagen door een ingehuurde
maffia-achtige figuur. Zijn situatie gaat er alleen maar op achteruit. In
theorie kan de dagloner een klacht indienen bij de VN-commissie voor de
Mensenrechten, maar zo werkt het natuurlijk niet. Die Verklaring is onbereikbaar
voor de gewone man. Hij heeft geen advocaat om in begrijpelijke taal een brief
te sturen naar de VN.'

    Toch vindt Willemse dat een brug moet worden geslagen tussen de zo
theoretische Verklaring en de veldwerkers die het ontwikkelingswerk onder hun
handen afgebroken zien worden door oorlog, dictatuur en discriminatie. Hij noemt
als voorbeeld een Peruaanse collega, Carlos Monge. Monge vertaalt voor de
indianen die klem zitten tussen het leger en de terroristen van Lichtend Pad hun
rechten in de taal van de gewone mensen, zodat wij weten wat zij kunnen doen als
zij worden onderdrukt.

    Willemse: "Ik weet het, het is dweilen met de kraan open, maar er gebeurt
tenminste iets. Want anders vallen die mensen in hun onmacht terug op het enige
dat zij hebben: hun vuisten. En in die vuisten klemmen zij steeds vaker
Kalasjnikov-geweren.'

    Op pagina 9: Commentaar

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                               9 of 102 DOCUMENTS

                                Algemeen Dagblad

                               December 10, 1998

Republikeinen formuleren aanklachten tegen Clinton

BYLINE: VAN ONZE REDACTIE BUITENLAND

SECTION: bui; Pg. 8

LENGTH: 568 words

DATELINE: Washington


    De Republikeinse leden van de juridische commissie van het Amerikaanse Huis
van Afgevaardigden hebben gisteren vier aanklachten geformuleerd op grond
waarvan een afzettingsprocedure tegen president Clinton in gang gezet zou moeten
worden. Ze willen dat de commissie nog deze week stemt over de aanklachten, die
meineed (tweemaal), belemmering van de rechtsgang en machtsmisbruik behelzen.

    Het Congres is met reces. De 435 afgevaardigden moeten minimaal 48 uur
tevoren een oproep krijgen voor de vergadering. De justitiecommissie van het
Huis, waar advocaten van Clinton gisteren voor de tweede dag zijn zaak
bepleitten, stemt vermoedelijk morgen of zaterdag over de aanbeveling aan het
Huis. De Republikeinen willen dus dat de president behalve voor meineed en
obstructie van de rechtsgang ook wordt aangeklaagd voor misbruik van zijn macht
in verband met het verbloemen van zijn overspelige relatie met Witte
Huis-stagiaire Monica Lewinsky.

    Henry Hyde, voorzitter van de justitiecommissie, heeft de Democraten
toegezegd op hun verzoek ook te laten stemmen over een voorstel dat tot doel
heeft Clinton uitsluitend te berispen. Dit wordt evenwel gezien als een loos
gebaar, aangezien de Republikeinse meerderheid in de commissie slechts genoegen
neemt met een afzettingsprocedure, uitgevoerd door de Senaat.

    Op de tweede dag van het verweer door het Witte Huis nam zowaar een
Republikeinse getuige het op voor de president. William Weld, oud-gouverneur van
Massachusetts, liet weten dat een afzettingsprocedure tegen Clinton afbreuk doet
aan 'de waardigheid van het land'. "Willen we dit zo netjes mogelijk afhandelen,
dan moeten we deze man niet uit zijn functie ontheffen', zei de voormalige
justitiele adviseur van president Reagan.

    Weld adviseerde de juridische commissie alternatieven voor de nagestreefde
afzettingsprocedure te bekijken. Hij suggereerde een hoge geldboete en een
schriftelijke schuldbekentenis. Bovendien, zo zei hij, is er de mogelijkheid dat
Clinton, zodra hij in 2001 het Witte Huis verlaat, als eenvoudig staatsburger
alsnog zal worden vervolgd wegens meineed.

    Net als andere getuigen stelde de oud-gouverneur gisteren niettemin dat de
aanklachten tegen Clinton volgens hem nooit voldoende reden zou zijn voor een
officier van justitie om een gewone burger te vervolgen. "Mijn voorstellen zijn
dan ook politieke suggesties, die deel uitmaken van een politiek proces', aldus
Weld, die eerder vergeefs door Clinton werd voorgedragen als ambassadeur in
Mexico. Deze voordracht werd geblokkeerd door de Republikeinen.

    Speculaties over de stemming in het Huis nemen met de dag toe. De
Republikeinen hebben 228 zetels, de Democraten 206 en er is een onafhankelijk
lid, dat doorgaans met de Democraten meestemt. De krant Congress Daily tekende
uit Republikeinse bron op dat 12 tot 20 Republikeinen tegen impeachment zullen
stemmen en dat 8 tot 12 Democraten voor zijn. Ongeveer 20 Republikeinen en 15
Democraten zouden hun standpunt nog niet hebben bepaald.

    Clintons advocaten stuurden de justitiecommissie deze week een document van
184 pagina's, waarin zij ingaan op het rapport van onafhankelijk aanklager
Kenneth Starr. "Wij geloven dat uit een zorgvuldige beoordeling van het
werkelijke verslag van deze zaak - niet de politieke aanvallen, maar het echte
verslag - blijkt dat impeachment niet is te rechtvaardigen', schrijven de
advocaten.

    Vierster

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              10 of 102 DOCUMENTS

                                Algemeen Dagblad

                                December 9, 1998

Tipgeld

BYLINE: TEA VAN 'LEVEN, ZONNEMAIRE.

SECTION: tp; Pg. 11

LENGTH: 177 words


    Ik ben boos en verbaasd over de dubbele manier van het vaststellen van
tipgeld bij een zwaar misdrijf. Het is immers zo (zegt justitie) dat
rechtsgelijkheid in ons democratisch bestel hoog in het vaandel staat. Maar dat
daar zomaar van kan worden afgeweken! En niet voor Jan met de pet, nee, maar
voor een bekend iemand uit het handelscircuit. Voor mevrouw Boonstra vind ik het
vreselijk wat ze heeft meegemaakt; maar ze leeft!

    Drie maanden geleden is in Arnhem, zomaar, koelbloedig, een vrouw (mijn
schoonzuster) doodgeschoten; een tweede vrouw raakte ernstig gewond. Die heeft
het overleefd en leeft nu net als mevrouw Boonstra met angsten die niemand
gegund zijn. Alleen was het zomaar een slachtoffer, dus geen 50.000 gulden
waard, maar volgens justitie 25.000Voor de familie is dit onbegrijpelijk; voor
haar was deze waardevolle vrouw, echtgenote en moeder van kinderen en oma van
kleinkinderen, net zoveel waard als andere slachtoffers van een misdrijf. Voor
mij gaat het absoluut niet om die 50.000 gulden, maar om de rechtsongelijkheid.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              11 of 102 DOCUMENTS

                                Algemeen Dagblad

                                December 8, 1998

Duitsland weigert nog langer te boeten

BYLINE: DOOR ONZE CORRESPONDENT AD VAESSEN

SECTION: vp; Pg. 1

LENGTH: 1028 words

DATELINE: Bonn


    Lachen, gieren, brullen om Duitslands rol in de Tweede Wereldoorlog. Dat kan
in de voorstelling 'Finalissimo' van de cabaretier Matthias Deutschmann. "Twee
verloren wereldoorlogen, drie keer wereldkampioen voetballen, hiermee kunnen wij
leven', roept hij uit.

    Het overwegend linkse publiek in Bonn beloonde de venijnige kunstenaar met
een lachsalvo en een klaterend applaus. Zijn morbide opmerkingen lijken
symbolisch te zijn voor de breuk die stukje bij beetje ontstaat. Uitgerekend de
generatie van 68'ers, die de oud-nazi's en de neo-nazi's te vuur en te zwaard
heeft bestreden, neemt afstand van de herdenkingsroutine van de afgelopen 50
jaar.

    Kanselier Gerhard Schroder weigerde een paar weken geleden tijdens een
bezoek aan Polen oorlogsslachoffers te eren. "Kransen leggen is iets voor
diplomaten', zei hij in kleine kring. Een kwart eeuw geleden viel de toenmalige
kanselier Willy Brandt op zijn knieen voor het oorlogsmonument in Warschau. Zijn
partijgenoot Schroder, geboren in 1944, wil niet langer boete doen voor de
zonden van zijn voorvaderen. Hij weigerde mee te doen aan een Franse
plechtigheid ter ere van de gevallenen van de Eerste Wereldoorlog.

    Was de Bonner Republiek synoniem met herdenken en schuld belijden, de
Berlijnse Republiek staat voor heden en toekomst, voor een normaal, zelfbewust
Duitsland. Het afbrokkelen van de consensus over het herdenken wordt treffend
weerspiegeld door de bittere polemiek tussen de joodse leider Ignatz Bubis en de
schrijver Martin Walser. De auteur zei dezer dagen dat hij de afgelopen jaren
wel 20 keer de televisie heeft uitgezet, omdat hij beelden over holocaust en
concentratiekampen niet meer wilde zien.

    "Walser kan niets meer zien, horen of lezen over de holocaust', zei Bubis.
"Dit zeggen ultra-rechtse leiders ook. Als een lid van de geestelijke elite dit
verkondigt, nemen anderen dit over. Derhalve is dit geestelijke brandstichting.'

    Walser zei gisteren dat hij niets voelt voor een verzoenend gesprek met
Bubis, zolang deze zijn 'absurde beschuldigingen' niet inslikt.

    Inmiddels hebben zich andere intellectuelen, schrijvers, politici,
columnisten en het gewone volk in het debat gemengd. Oud-president Von
Weizsacker waarschuwt dat het debat 'gevaarlijke' vormen begint aan te nemen.
Gevaarlijk met het oog op de Duitse jeugd. De jongeren moeten niet worden besmet
met het 'virus dat wegkijken en vergeten veroorzaakt'. Het is ook gevaarlijk
voor het beeld van Duitsland in het buitenland.

    Veel Duitsers zullen zich met Walser identificeren. Tweederde van de
bevolking is rond 1930 geboren en heeft geen diep weggestopte herinneringen aan
de verschrikkingen van het Derde Rijk. Voor hen is de schuld verjaard, mede
doordat Duitsland tientallen miljarden aan Wiedergutmachung heeft betaald.

    Daar komt bij dat de verwerking van het oorlogsverleden in Duitsland
intensief is geweest. En nog steeds is. Vorige week nog marcheerden er bij de
publieke omroep op drie avonden SS-horden door de woonkamers.

    Hoe ambivalent de opstelling van de Duitsers is, blijkt uit de vele reacties
op Walsers pleidooi om de beelden uit het verleden te verdringen. Hij kreeg meer
dan 1000 positieve brieven de afgelopen weken. "Ik merk dat mijn rede bevrijdend
was', zei hij.

    Het conflict tussen Walser en Bubis rees twee maanden geleden, toen de
schrijver de Vredesprijs voor de Duitse boekhandel kreeg uitgereikt. Na afloop
van zijn rede beloonden de 1000 aanwezigen hem met een ovationeel appaus. Twee
mensen bleven zitten: Bubis en zijn vrouw. De groene afgevaardigde Antje Vollmer
vond het tekenend dat het enthousiaste publiek het tweetal volstrekt negeerde:
"De vaders, de daders, waren autistisch. De zonen eveneens.'

    Bubis was geschokt door de zinsnede dat 'Auschwitz wordt georkestreerd voor
hedendaagse doelen'. Walser sprak in dit verband van 'een morele knuppel'. De
joodse leider vatte dit op alsof joden de staat en het bedrijfsleven chanteren
om schadeloosstellingen binnen te halen of een teruggave van onteigend onroerend
goed te bereiken. De man wiens vader, broers en zussen in kampen stierven, valt
er ook over dat Walser van 'schande' spreekt en niet langer van 'misdaden'.
Hierop reageerde Walser wederom geirriteerd: "Bubis zegt wat goed en fout is,
maar ieder mens mag op zijn wijze herdenken. Anders ontstaat er een nieuwe
inquisitie.'

    Ignatz Bubis zal vandaag achter gesloten deuren discussieren met zijn
verklaarde tegenstander Klaus von Dohnanyi, oud-burgemeester van Hamburg en de
zoon van een vermoorde verzetsheld. Dohnanyi haalde zich de woede van Bubis op
de hals door de volgende vraag op te werpen: wat zouden de joden, als ze niet
waren vervolgd, hebben gedaan om zigeuners en zieken voor de nazi's te redden?
Bubis schold hem vervolgens uit voor latente antisemiet. "Niemand reageerde op
deze beschuldiging', zei Von Dohnanyi gekwetst. Het is 'een taboe' om Bubis aan
te vallen. "Dit is een geestdodende situatie.' De hevige emotionele discussie
valt samen met een reeks antisemitische incidenten. Op klaarlichte dag in
oktober rende er een klein varken over het Alexanderplein in Berlijn. Op zijn
rug prijkten een jodenster en de naam Bubis.

    De joodse bestuurder Michael Friedman, die dankzij een actie van Oskar
Schindler nog in leven is, krijgt maandelijks 50 tot 80 antisemitische reacties.
In tegenstelling tot vroeger vermelden afzenders hun naam.

    Voor ophef zorgen ook nieuwe onderzoekscijfers: 15 procent van de Duitsers
is openlijk antisemiet, zegt hoogleraar dr. Julius Schoeps van het centrum voor
Europees-joodse studies in Potsdam. Daar bovenop komen nog eens 30 procent
latente antisemieten. Kortom, antisemitisme lijkt weer salonfahig te zijn.

    Over 10, 15 jaar telt Duitsland geen oorlogsslachtoffers, geen daders, geen
getuigen meer. Zal de cultuur van het herdenken, die de Bondsrepubliek aanzien
verschafte, worden vervangen door het Grote Vergeten? Hoe kunnen herinneringen
levend worden gehouden als het volk en zijn leiders niet langer willen
herinneren? De Tweede Wereldoorlog is verleden tijd, maar het pijnlijke debat
over hoe die 'erfenis' in de toekomst moet worden beheerd, is nu pas begonnen.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              12 of 102 DOCUMENTS

                                Algemeen Dagblad

                                December 7, 1998

Villa gruwt van 'geldmachine' ; Haat en liefde domineren Engelse topper

BYLINE: DOOR MARK VAN RIJEN

SECTION: sport; Pg. 15

LENGTH: 1022 words

DATELINE: Birmingham


    Het duurt nog een halve dag voordat lijstaanvoerder Aston Villa het opneemt
tegen de nummer twee van Engeland, Manchester United. Maar de mooie meid in het
kraampje op de hoek van Trinity Road heeft al volop klandizie en bakt zich
helemaal suf aan hamburgers.

    De Villa-fans zijn op deze zaterdag veel vroeger dan gewoonlijk naar Villa
Park gekomen. Een logische zaak vinden ze, want vandaag hebben hun helden extra
steun nodig. Ze willen erbij zijn als de spelers op het stadion arriveren. Een
warm welkom aanbieden is belangrijk. Het geven van een beetje liefde heeft al
vaker wonderen gedaan, nietwaar.

    Als Dion Dublin uit zijn auto stapt, heffen de supporters uit volle borst
een lied voor hem aan. De topscorer, zeven treffers in 4 duels, bloost. Vorige
maand voetbalde Dublin nog bij het modale Coventry City. Hij is de vervanger van
Dwight Yorke, die de overstap maakte naar ManUnited.

    Vandaag keert Mighty Dwight voor de eerste maal terug op de grasmat, waaraan
hij zoveel dierbare herinneringen bewaart. Als broekie van 18 kwam Yorke naar
Aston Villa en negen seizoen lang voelde hij zich met hart en ziel verbonden aan
de club. Maar voor het gros van de Villa-aanhang is hij geen vriend meer, maar
een vuile verrader.

    Ook al ontving Aston Villa de recordsom van 12,6 miljoen pond voor Yorke, en
kostte de nieuwe held Dion Dublin 'slechts' 5,75 miljoen pond, de transfer was
hartstikke fout. Want door ja te zeggen tegen het aanbod boog Villa voor de
macht van het grootkapitaal. En juist daar wordt men in Birmingham onpasselijk
van.

    De houding van multinational Chelsea, dat de ene na de andere Italiaanse
ster naar Londen lokt, is al een doorn in het oog. Ook Ruud Gullits Newcastle
United wordt gezien als een poel van verderf. De tribune dreigt daar het
exclusieve domein te worden van de elite, de happy few, terwijl de 'gewone man'
een kaartje moet kopen voor de voetbalbios.

    Maar ManUnited verloedert het ergst vinden de Villa-fans. De rode brigade is
geen footballclub maar een moneymachine. Of het nu de merchandising is, de
Europese Superliga, pay-per-view of aandelenverkoop, met alles waarmee geld te
verdienen is, loopt Manchester United voorop.

    Aston Villa doet zelf ook mee aan de moderne zakelijkheid. Het heeft
skyboxen voor de lords of business, het heeft ook een van rariteiten uitpuilende
fanshop. Maar in acht seizoenen 23 keer van shirt veranderen, zoals ManUnited
heeft gedaan, zo'n commerciele truc zal Aston Villa nooit met zijn fans
uithalen, hoe koopziek die ook zijn.

    Aston Villa wil love and devotion zijn. De selectie bestaat bijna louter uit
Britten en dat is zeker geen toeval. Villa is bang dat het met buitenlandse
sterren het Paard van Troje in huis haalt. Het wil geen Italianen of Fransen,
die lachen zolang de zakken met geld klaarstaan, maar daarna met de noorderzon
vertrekken. Villa houdt het graag bij ouderwetse kerels, die ook na hun carriere
nog kriebels voelen voor claret and blue en met plezier de gang naar Villa Park
maken.

    Zoals zaterdag. De wedstrijd staat op het punt van beginnen, als voorzitter
Doug Ellis (volgende week precies 30 jaar in functie) de microfoon pakt en Paul
McGrath het veld oproept. De Ier maakt deel uit van de eregallerij van Aston
Villa; in de periode '89-'96 speelde hij 315 wedstrijden voor Villa, "Paul is
een levende legende', roept Ellis. Het publiek staat massaal op en geeft
McGrath, bijnaam God, een minutenlange ovatie.

    De wedstrijd is typisch Engels: een hoog tempo en veel strijd. ManUnited is
compleet. Aston Villa mist de offensieve daden van Paul Merson (rug) en Stan
Collymore (schorsing), maar is veruit de gevaarlijkste ploeg. Dion Dublin, die
saxofoon speelt en daarom door de tabloids is gebombardeerd tot de man van Saxy
Football, is niet een keer dichtbij een treffer. Toch is hij een plaag voor
ManUnited, omdat hij zijn ploegmaats van veel bruikbare passes voorziet. Yorke
valt vooral op omdat hij bij ieder aanraking van de bal wordt weggehoond door de
Villa-aanhang.

    De 'geldmachine' komt pal na de pauze verrassend op voorsprong (Scholes).
Maar de defensie, met Jaap Stam als degelijk Hollands stootblok in het centrum,
kan niet voorkomen dat Villa acht minuten later alweer langszij komt (Joachim).
Villa jaagt op meer, maar het blijft 1-1. Villa behoudt de leiding met een punt
voorsprong op ManUnited.

    De persconferentie van de trainers wordt gehouden in een onverwarmde ruimte
waar iedereen blauwbekt. Eerst komt Alex Ferguson. De grote baas van ManUnited
zit zoals altijd strak in pak. Vragen van de Engelse pers ontwijkt hij zo veel
mogelijk. Dat Villa op deze zaterdag het betere team was, kan hij niet over zijn
lippen krijgen. Evenmin dat Villa een geduchte concurrent is in de
kampioensrace. "Die weg is nog lang. Maar elk team dat zo hard werkt als Villa
vandaag deed, verdient mijn respect.' Hij roept nog snel 'ok' en weg is
Ferguson.

    Namens Villa komt Steve Harrisson opdraven. Hij draagt een zwart joggingpak
en heeft alle tijd. Zijn club vindt het prachtig om in de spotlights te staan,
want de laatste landstitel dateert al weer van 17 jaar geleden. "Tegen de reus
ManUnited zijn we moeiteloos overeind gebleven. Natuurlijk maken we een grote
kans op de titel', zegt Harrisson.

    Het is inmiddels ruim twee uur na de wedstrijd. Buiten is het aardedonker
als Dion Dublin zijn bolide komt ophalen. Het kenteken verraadt dat de blauwe
Jaguar met superbrede banden van hem is: S9 DUB. Twee fans hebben de kou en de
lichte sneeuwval getrotseerd voor Saxy Dion. Van achter het hek zien ze hem
aankomen. Het gekke is dat ze niets zeggen, ze kijken alleen maar naar hem. Met
grote, vragende ogen.

    Dion Dublin voelt dat de bal bij hem ligt. Hij schraapt zijn keel. "I'm
sorry. Wat ik graag wilde, scoren, lukte vandaag niet'.

    De fans zeggen dat ze het hem vergeven. "Als je ons maar nooit verlaat om
voor United gaat spelen. Want dan trappen we je mooie wagen in elkaar.'

    Foto: Dion Dublin van Aston Villa (r) duelleert met Wesley Brown van
Manchester United. De spits van Birmingham slaagde er niet in te scoren en de
topper eindigde in 1-1. Foto AP

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              13 of 102 DOCUMENTS

                                Algemeen Dagblad

                                December 7, 1998

Ethiek is het buzzwoord

BYLINE: DOOR CAREL BRENDEL

SECTION: bui; Pg. 7

LENGTH: 1178 words


    DRS. ARCO C. ten Klooster mag zich de gelukkige representant noemen van een
groeibranche. Hij is consultant bij de 'accountantsfabriek' Pricewaterhouse
Coopers. Zijn thuisbasis is het Atrium, de om zijn vierkantemeterprijzen
vermaarde kantoorkolos bij het Amsterdamse station Zuid WTC.

    Ten Klooster houdt zich niet alleen bezig met het goed- of afkeuren van de
jaarrekeningen van de clientele. Steeds meer bedrijven en instellingen willen
tegenwoordig meer dan een handtekening onder de financiele stukken, maar ook een
goedkeuring op ethisch gebied. Ten Klooster: "Ethiek is momenteel een buzzwoord
onder accountants.'

    Geschrokken door pijnlijke affaires (beursfraudes, speculatie door
medewerkers, milieuschandalen) leggen organisaties hun morele gedrag in de
etalage. Bij die ethische reflectie, betoogt Ten Klooster, hoort ook een
verantwoording tegenover de buitenwereld. De consultant is graag bereid te
helpen bij deze 'ethical auditing', ander woord voor 'het bewaken van
beheersingsmaatregelen en de verificatie van sociale jaarverslagen of de
naleving van gedragscodes'.

    Gedragsregels, beroepscodes, integriteitsmanagement. De vraag naar
dergelijke nieuwigheden neemt sterk toe. Zo begon de Amsterdamse effectenbeurs
vorig jaar met sessies over ethiek bij effectenbemiddeling. De morele scholing
begon op een moment dat de beursvloer op zijn kop stond door een omvangrijk
schandaal. Maar dat was louter toeval, aldus een woordvoerder van de Amsterdam
Exchanges.

    De beurswereld, ook nu weer in opspraak door te handige jongens en te snelle
winsten, is niet de enige sector, waar de behoefte bestaat om de teugels
strakker aan te halen. De politie in Rotterdam - in het verleden geplaagd door
het fenomeen van de 'platgemaakte smeris' - doet zijn agenten op een cursus, die
duidelijk moet maken welke gedragingen absoluut niet door de beugel kunnen. De
provincie Utrecht besloot onlangs tot de herinvoering van de ambtseed -
herinnering aan het feit dat werknemers van de overheid onkreukbare dienaren van
het volk behoren te zijn. De journalistiek blijft niet buiten schot. Fout of
onvolledig citeren, reportages verzinnen, de privacy van verdachten of
slachtoffers schenden, dat alles bezorgt de rechtbanken en de raad voor de
journalistiek handenvol werk, gevolgd door verhitte discussies in de vakpers.

    Ethiek wordt steeds vaker verplichte kost tijdens een opleiding aan
universiteit of hogeschool. Het is niet meer het exclusieve domein van medici,
die aan het ziekbed loodzware beslissingen moeten nemen over leven en dood; of
van biologen, die ingrepen kunnen doen in het erfelijk materiaal van mens en
dier. Ethiek doet zijn intrede aan de technische universiteiten, omdat ook
ingenieurs, fysici en chemici voor morele dilemma's komen te staan. "Wegens het
belang van techniek in veel ethische kwesties, kan de universiteit er niet meer
omheen', zei dr. ir. P.A. Kroes, hoogleraar filosofie aan de subfaculteit der
Wijsbegeerte en Technische Maatschappijwetenschappen (WTM) van de TU Delft, toen
daar besloten werd ethiek tot verplicht vak uit te roepen.

    "De maatschappij is ingewikkelder geworden', verklaart dr. Henk Zandvoort,
docent filosofie bij WTM, de behoefte aan het vak ethiek. "De samenleving is
ongerust over de bijwerking van moderne technieken en stelt scherpere eisen ten
aanzien van veiligheid, gezondheid en milieu. De ingenieur staat regelmatig voor
een dilemma. Hij heeft meer informatie over eventuele misstanden dan de gewone
burger, maar wordt wel geacht bedrijfsgeheimen binnenskamers te houden.
Overtreding daarvan kan ontslag op staande voet betekenen.'

    De bouw van roll-on/roll-offpassagiersschepen is voor Zandvoort een typerend
ingenieursdilemma. Het scheepstype was een commercieel succes, maar daarbij werd
voorbijgegaan aan de enorme kwetsbaarheid van de veerboten - tot de rampen met
de Herald of Free Enterprise en de Estonia (respectievelijk 193 en 852 doden).

    "Het ontwerp ging langs de rand van de veiligheidsvoorschriften en het is de
vraag of die adequaat waren. De regels worden altijd achteraf veranderd als
reactie op een grootschalig ongeluk. Veel moeilijker is het om vooraf als
eenling zo'n ontwerp ter discussie te stellen. In dit verband kan het goed zijn
dat bijna-ongelukken worden bekendgemaakt. Dat maakt het gemakkelijker met
kritiek naar voren te komen.

    "Een ander voorbeeld zijn de milieuvriendelijke koelkasten. Die zijn pas
ontwikkeld onder druk van de publieke opinie. Van binnenuit is het vaak moeilijk
om gehoor voor zo'n ontwerp te krijgen. Daar geldt vaak: het moet eerst
profijtelijk zijn voor er iets mee gedaan wordt.'

    Zandvoort heeft niet de illusie dat ethieklessen en gedragscodes zaligmakend
zijn. "Belangrijk is dat de mensen zich bewust worden van de ethische en
maatschappelijk aspecten van hun vak, en leren op een heldere manier te
redeneren. Als iemand een brede blik ontwikkelt en goed is geinformeerd, dan
staat hij steviger in zijn schoenen in individuele situaties.'

    Gedragscodes en bedrijfsregels kunnen voor werknemers in gewetensnood een
handvat zijn om met hun gewetensproblemen voor de draad te komen. Maar een mooi
handboek kan ook een doekje voor het bloeden zijn. En het paradoxale is: hoe
gedetailleerder de 'blauwe boekjes', des te groter het gevaar dat er in de
praktijk van alledag de hand mee wordt gelicht.

    Consultant Ten Klooster: "Ik kan in zo'n code, als ik dat wil, het strengste
van het strengste schrijven. Bijvoorbeeld met de regel om geen fles wijn aan te
nemen als relatiegeschenk. Zo krijg je pas discussie over wat werkelijk zinvol
is in een gedragscode. Organisaties staan voor een dilemma. Enerzijds doet men
graag aan reflectie, verantwoordelijkheid en zingeving, maar tegelijk wil men
alles aftimmeren in regeltjes en procedures.' De multinational Shell, drie jaar
terug nog zwaar beschadigd door de affaire met de Brent Spar, geldt inmiddels
als een lichtend voorbeeld voor bedrijven op zoek naar een ethisch reveil. De
'verklaring van algemene beleidsuitgangspunten' bevat tegenwoordig ook
paragrafen over milieu en mensenrechten. Het blauwe boekje is overigens bewust
kort en krachtig gehouden, vertelde topjuriste Karen de Segundo onlangs op een
'ethisch symposium' van de stichting Vrouwennetwerk Nederland. "We hebben
besloten ons te beperken tot negen richtlijnen, liever dan de uitgebreide en
dwingende regels waar andere organisaties de voorkeur aan geven. Het is altijd
mogelijk om een ontsnappingsgaatje te vinden als je wilt. De kunst is ervoor te
zorgen dat de mensen dat niet willen.'

    Shell heeft niet de pretentie dat met de negen principes alle misstanden
zijn uitgebannen. Vorig jaar nog werden 23 werknemers van het concern de laan
uitgestuurd wegens corruptie. De Segundo: "Maar de mensen weten nu wel waar ze
aan toe zijn. En de buitenwereld weet waarop ze ons kan beoordelen.'

    Foto: De ramp met de Herald of Free Enterprise toonde de enorme
kwetsbaarheid van veerboten aan. De bouw van roll-on/roll-offpassagiersschepen
is een typerend ingenieursdilemma. Foto Cor de Kock

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              14 of 102 DOCUMENTS

                                Algemeen Dagblad

                                December 7, 1998

Maltezer Ridders krijgen fort terug

BYLINE: VAN EEN ONZER REDACTEUREN

SECTION: vp; Pg. 1

LENGTH: 663 words

DATELINE: Den Haag/Valetta


    Voor de 140 Maltezer Ridders in Nederland kwam het nieuws dat hun orde mag
terugkeren naar Malta gisteren onverwacht. Napoleon had de orde 200 jaar geleden
verbannen van de eilandengroep in de Middellandse Zee. In Den Haag toonde de
Nederlandse kanselier baron De Loe zich 'aangenaam verrast' over het besluit van
de regering van Malta.

    De viering van het 900-jarig bestaan van de Soevereine en Militaire Orde van
Malta, zoals het Riddergenootschap officieel heet, kon daardoor zaterdag
beginnen op het eiland waar de opmars van het Ottomaanse Rijk in Europa in 1565
een halt werd toegeroepen. De plechtigheden krijgen een vervolg op Rhodos en
eindigen in Jeruzalem, waar de orde werd opgericht. Premier Eddie Denech Adami
van Malta en de grootkanselier van de orde, graaf Carlo Marullo di Condojanni,
bereikten vrijdag een akkoord over de teruggave van het kleine fort Sint Angelo
bij de hoofdstad Valetta. De Franse Ridder Jean de La Valette leidde zijn
troepen daar naar een zege tegen de Turken. Het oude fort zal voor humanitaire
en culturele doeleinden worden gebruikt.

    In ruil voor de historische terugkeer naar Malta maakte de orde bekend dat
voortaan ook vrouwen lid mogen worden. De 'Dames' kunnen net als de mannelijke
leden, de Ridders, doordringen tot de hoogste rangen van de orde.

    Baron De Loe: "De Nederlandse leden zijn alleen van rooms-katholieke adel,
maar gewone burgers kunnen ook lid worden. In de VS bijvoorbeeld zijn ook leden,
maar daar heb je geen adel.'

    Het hoofdkantoor van de orde, met afdelingen in 37 landen, is gevestigd in
Rome. De Maltezer Ridders tellen ongeveer 12.000 leden, die onder leiding staan
van de Schotse aristocraat Andrew Bertie. Hij stamt van moederskant af van het
vorstenhuis van Stuart. De Soevereine en Militaire Orde van Malta wordt erkend
door 81 landen, waarmee zij diplomatieke betrekkingen onderhoudt.

    De Ridders genieten nog allerlei voorrechten, zoals het slaan van munten,
het afgeven van paspoorten en het accrediteren van ambassadeurs. Sinds 1994
heeft de eeuwenoude charitatieve orde de waarnemersstatus gekregen bij de
Verenigde Naties. De orde exploiteert vele honderden ziekenhuizen,
poliklinieken, ambulancediensten in roerige gebieden, zoals in het
Midden-Oosten.

    De talrijke afdelingen doen veel liefdadigheidswerk. De Nederlandse afdeling
bijvoorbeeld begeleidt gehandicapten naar het Franse bedevaartsoord Lourdes.
Voedsel, medicijnen, kleding en andere hulpgoederen worden naar rampgebieden
gestuurd. Het achtpuntige witte Maltezer Kruis is daardoor voor miljoenen mensen
symbool voor troost en hulp aan de armen en de zieken in de wereld.

    De oorsprong van het 'katholieke Rode Kruis' ligt in de twaalfde eeuw, toen
vertegenwoordigers van rijke christelijke families in Europa besloten pelgrims
te beschermen op hun reis naar Jeruzalem. Na de verovering door Jeruzalem
verhuisde de orde, die toen nog de Johanniterorde heette, naar de schutspatroon
Johannes de Doper, eerst naar Acco, daarna naar Cyprus en aan het begin van de
veertiende eeuw naar Rhodos. Ondertussen hadden de Maltezer Ridders veel
bezittingen verworven.

    Op Rhodos capituleerden de Maltezer Ridders voor de Turken. Zij kregen pas
een nieuwe hoofdzetel toen Karel V hun de eilanden Malta, Gorzo en Comino schonk
tegen de jaarlijkse huur van een valk.

    Sindsdien noemen de Johanniters zich Maltezer Ridders. Voor Napoleon aan hun
macht een einde maakte, hadden de Ridders Malta en de nabijgelegen eilanden
Gorzo en Comino 268 jaar bestuurd.

    Bij de Vrede van Amiens in 1802 werd bepaald dat de eilanden weer aan hen
moesten worden teruggegeven, maar dat is nooit gebeurd.

    Zaterdag, na de mis in de Maltezer hoofdstad Valetta, liepen leden van de
orde in processie door de straten, gekleed in een zwart habijt, met daarop het
achtpuntige kruis.

    De processie werd geleid door Andrew Bertie en de Italiaanse president
Francesco Cossiga, die een van de hoogste rangen bekleedt van de orde.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              15 of 102 DOCUMENTS

                                Algemeen Dagblad

                                December 5, 1998

Speciaal voor de linten ; Naam: Cornelis (baron) van Heerdt, Leeftijd: 84 jaar,
Beroep: geen (was Hoofd Bureau Decoraties)

BYLINE: DOOR PAMELA HEMELRIJK

SECTION: za; Pg. 3

LENGTH: 1565 words


    De hele loopbaan van Cornelis baron van Heerdt, bijgenaamd Blikken Cees,
stond in het teken van de Grootkruisen, Versierselen en Ridderordes. Hij deed
het vooronderzoek als iemand in aanmerking kwam voor een lintje. Er gebeurde wel
eens een ongelukje. "D'r lopen wel een paar mensen per vergissing met een
ridderorde rond. Nee! Natuurlijk ga ik u niet zeggen wie dat zijn. Kom nou!'

    BLIKKEN Cees serveert eigenhandig koffie, met zware massief zilveren
lepeltjes, die nog zijn uitgegeven door het Nationaal Crisis Comite. In de
tuinkamer van zijn ouderlijk huis 't Benthuijs te Baarn dansen de stofdeeltjes
in de najaarszon.

    "Ik woon hier allang niet meer', verontschuldigt hij de stofnesten achter de
velours gordijnen. "Het grootste deel van dit huis is verhuurd aan een bedrijf.
Tja, d'r moest geld op tafel komen voor de successierechten. Ik heb nog de
beschikking over enkele vertrekken, maar ik kom hier eigenlijk alleen maar af en
toe om mijn belangen waar te nemen. Vindt u het park mooi? Dan had u 't vroeger
eens moeten zien, toen mijn moeder nog leefde. Zij was een echte liefhebber van
tuinieren. Daar in het midden was haar rozentuin, en rechts de moestuin, en
daarginds de boomgaard. Dat was niet meer te doen natuurlijk. We hebben hem nu
onderhouds-arm gemaakt, zoals dat heet. Ziet er toch wel aardig uit, he, met die
surrealistisch aandoende coniferen. Beetje Alice in Wonderland. Ik heb het zelf
zo bedacht. Hoe we aan die lepeltjes komen weet ik niet meer. De famille heeft
in elk geval niet veel te lijden gehad van de Grote Crisis van 1929. Hoewel,
mijn vader is toen wel afgestapt van elke dag een glas wijn, als ik me goed
herinner.'

    Blikken Cees - vooral niet te verwarren met Nikkelen Nelis - heet eigenlijk
Cornelis baron van Heerdt. Zijn bijnaam ("Werd ik zo genoemd? Daar wist ik niks
van!') dankt hij aan zijn functie als hoofd van het Bureau Decoraties van
Buitenlandse Zaken. Decennia lang was hij de laatste official die zijn paraaf
moest plaatsen onder de voordracht voor een lintje. Hij deed het vooronderzoek,
zogezegd. Pas als hij zijn fiat had gegeven, kon het voorstel door naar de
minister, en tenslotte naar Majesteit.

    Een groot deel van zijn loopbaan stond in het teken van Koninklijke
Onderscheidingen. Zelfs na zijn pensioen in 1979 werkte hij nog door als
medewerker voor Antilliaanse en Arubaanse Zaken. "Speciaal voor de linten',
zoals hij het zelf uitdrukt. "Dat kwam, ze hadden in 1980 iemand nodig om in
onze overzeese gebiedsdelen de medailles toe te kennen ter gelegenheid van de
inhuldiging van Beatrix. Dus ben ik met Majesteit meegereisd naar de Antillen,
en van het een kwam het ander. Ik heb het zeven jaar gedaan. De herziening van
het stelsel heb ik niet meer meegemaakt. Ik heb er wel ideeen voor gespuid, maar
men heeft niet naar mij willen luisteren, helaas.'

    De heer van Heerdt is helaas niet over te halen tot een expose over wat er
allemaal niet deugt aan het huidige decoratiestelsel. Het systeem voldoet niet,
en heeft aanleiding gegeven tot opgetrokken wenkbrauwen bij 'sommige
autoriteiten'. Meer is er niet uit hem te krijgen. Noblesse oblige.

    "Waarom ik de aangewezen persoon was voor die functie? Ach, het was een
ongezochte gelegenheid. Ik ben niet zo'n belangrijk iemand, maar ik wist wel wie
wie was in Nederland. Ik ging wel eens naar Haagse recepties en diners. Het was
niet essentieel, maar wel gemakkelijk.

    "Dat neemt niet weg dat we soms de Versierselen al klaar hadden liggen, en
dan - godverdorie - bleek toch nog dat de genomineerde lid van de NSB was
geweest. Of iets dergelijks. 't Is ook wel eens gebeurd dat iemand 'em al had
als we daarachter kwamen. Nee, dan was er niks meer aan te doen. Je kunt iemand
z'n lintje niet meer afpakken. Vaak? Nee, 't is niet zo vaak gebeurd. Maar d'r
lopen toch wel een of twee mensen per vergissing met een ridderorde rond, bij
mijn weten. Nee!! Natuurlijk ga ik u niet vertellen wie dat zijn! Stel je voor!'

    De herkomst van het lintje, deelt hij mee, gaat al terug op de Romeinen. De
term is afgeleid van het Latijnse 'ordo' oftewel 'rij'. In de Romeinse high
society hoorde je er pas echt bij als je mocht 'sedere in quattordecim', oftewel
plaatsnemen op de eerste 14 rijen in de Senaat, of de arena, of de schouwburg,
of what have you.

    "De herkomst is eigenlijk militair, maar in de Middeleeuwen kreeg het woord,
als gevolg van de Kruistochten, tevens een kerkelijke lading. Denk maar aan al
die Christian soldiers als de Rozenkruisers en de Albigenzers en dergelijke. Bij
ons had je oorspronkelijk alleen onderscheidingen in de Orde van de Nederlandse
Leeuw. Er waren maar drie graden: Ridder, Commandeur (met ster) en het
Grootkruis.

    "De rest is erbij gekomen door toedoen van Koning Willem III. Die wilde veel
meer lintjes opspelden, maar daarvoor had hij de instemming van de
verantwoordelijke minister nodig. Nou wilde het geval dat Willem III nog een oud
zwaardleen bezat; hij was tevens groothertog van Luxemburg. En uit dien hoofde
mocht hij de 'Orde van de Eikenkroon' uitreiken. Zo kon hij de minister
omzeilen. Dat zwaardleen was niet overerfbaar, dus na Willems dood in 1892 is
toen de Orde van Oranje Nassau gesticht. Om het beleid van Willem III te kunnen
voortzetten.

    "Nee, nee en nog eens nee! Hoe vaak moet ik dat nou nog zeggen! Lintjes
hebben niks te maken met rangen en standen! Uitsluitend met de
verantwoordelijkheid in de uitoefening van je werk. Lintjes zijn net zo goed
voor the butcher, the baker en the candlestickmaker. Nou ja, toegegeven, een
slager heeft weinig kans om een Grootkruis Leeuw te krijgen, maar hij draagt ook
niet zoveel verantwoordelijkheid als, laat ons zeggen, een scheidende
ambassadeur.

    " Verpleegsters, ja daar heeft u gelijk in, die dragen ook veel
verantwoordelijkheid, maar die brengen het meestal toch niet verder dan Ridder
Oranje Nassau. Tenzij ze van het kaliber Florence Nightingale zijn, zal ik maar
zeggen. Ja, de hierarchie speelt ook mee, en het prestige van de functie, en het
nationaal belang. Een van mijn voorvaderen is nog onderscheiden met de Militaire
Willemsorde. In 1830 had je de afscheiding van Belgie, en daar is toen zwaar
gevochten. De MWO is een zuiver militaire onderscheiding. Een van de laatsten
die 'em gekregen heeft, bij mijn weten, was generaal Epke, voor zijn
verrichtingen in Korea. Van Heutz had er misschien ook wel eentje. Zeker weet ik
dat niet meer, mijn geheugen sukkelt achteruit. De volgorde: nou, eens en voor
al dan: onderaan heb je Ridder 6e graad in de Orde van Oranje Nassau (Lid). Die
is in de plaats gekomen voor de medailles, die nu zijn afgeschaft. Dat is voor
de gewone man, die geen kans heeft gehad zich te onderscheiden dan door 40 jaar
trouwe dienst. Dan krijg je Ridder 5e graad ON (Ridder), 4e graad (Officier), 3e
graad (Commandeur), 2e graad (Grootofficier), en 1e graad (Grootkruis).
Daarboven zitten dan Ridder 3e graad in de Orde van de Nederlandse Leeuw
(Ridder), 2e graad NL (Commandeur) en tenslotte Ridder 1e graad NL (Grootkruis).
Zelf ben ik Officier ON, meer niet.

    "Ik heb oorspronkelijk economie gestudeerd. Niet voltooid; de oorlog kwam
ertussen. Maar eigenlijk had ik veel liever kunsthistoricus willen worden. Ik
heb vrij veel gezien en zo, ik durf me over veel kunst wel een oordeel aan te
meten. Vooral over de 17de en 18de eeuw. Van 19de-eeuwse kunst houd ik ook heel
veel, maar daarna vind ik het mager worden. Luns zei ooit tegen mij dat wat hem
betreft de Impressionisten de laatste grote opbloei van de schilderkunst
vertegenwoordigden. En dat ben ik in grote lijnen wel met hem eens.

    "Het zit me trouwens nog altijd dwars dat de regering Zjozeph nooit Minister
van Staat heeft gemaakt. Met zijn staat van dienst! Terwijl Van Mierlo, die het
er vrij matig vanaf heeft gebracht, het wel is geworden. Maar goed; in de 20ste
eeuw is het met de kunst in grote lijnen toch wel bergafwaarts gegaan, in mijn
ogen dan.

    "Als je alleen maar kijkt naar de architectuur! Soms denk ik: dan konden de
moffen het bij wijze van spreken nog beter. Kent u de Julianakazerne en het
Haags Gemeentehuis? Allebei door de moffen gebouwd, net als het gebouw van de
Handelsmaatschappij in de Vijzelstraat. Heel Duits zijn die dingen hoor, streng
en bars, maar toch: schitterend. In elk geval een stuk mooier dan dat nieuwe
Haagse stadhuis.

    "En ondertussen raken hier de historische buitenhuizen in verval, of ze
worden verkocht aan reclamebureaus. In Engeland zijn ze er zuiniger op. Daar heb
je de National Trust. Heike Kamerlingh Onnes heeft hier wel geprobeerd iets
dergelijks van de grond te krijgen: een stichting Particuliere Historische
Buitenhuizen.

    "Maar daar heeft de overheid geen geld voor over. Hier heersen andere
prioriteiten. Ik kan daar erg treurig van worden. Mijn vader heeft dit huis
gekocht toen ik zes jaar was. Kijk! Ligt het er niet prachtig bij, op deze foto?
Elke keer als ik ernaar kijk, dan denk ik: wat ben ik blij dat we dit niet
hebben hoeven verkopen. D'r zit zoveel geschiedenis achter he. Neem nou onze
tuinman, die hier bijna zijn hele leven heeft gewerkt. Wij hebben ervoor gezorgd
dat hij na 40 jaar trouwe dienst een lintje kreeg: bronzen medaille. Hij was er
niet van onder de indruk; het was nogal een dwarse man. Hoe hij het vond, vroeg
ik nog. 'Ja baron', zei hij plichtmatig. 'Wel leuk'.'

    Foto: Cornelis (baron) van Heerdt. Foto Jacqueline de Haas

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              16 of 102 DOCUMENTS

                                Algemeen Dagblad

                                December 2, 1998

Wetenzappen, omdat het moet

BYLINE: DOOR ARNOUT JASPERS

SECTION: Media; Pg. 25

LENGTH: 1091 words


    De ware wetenschapsfanaat kan op 27 december weer examen doen door te kijken
naar de Nationale Wetenschapsquiz. Hij of zij zal dan wel aanzienlijk meer
moeten weten dan in populair-wetenschappelijke programma's op de Nederlandse
televisie wordt opgediend. Want daar blijft het schipperen tussen educatie en
amusement. Zelfs Teleac raakt uit koers.

    Hilversum - 'Wetenschap op televisie, voor de meeste omroepen zal het altijd
een 'moetje' blijven, net als die tuttige kunstprogramma's die ze van de
Omroepwet in hun pakket moeten hebben. Nogal wiedes dat de commercielen ze
allebei links laten liggen: Jan Modaal grijpt meteen naar de zaplat als er een
witte jas in beeld komt. Oke, als je het vast kunt knopen aan een giframp of een
enge ziekte wil het nog wel scoren, maar dan stop je het natuurlijk in een
gewoon nieuws-programma.'

    Vorig seizoen leek het even of al deze gangbare wijsheden over wetenschap op
televisie op de helling moesten. De eerste keer dat ik naar Wouters Wondere
Woensdag keek, wist ik niet of ik geschokt of gefascineerd moest zijn, maar dat
laatste kreeg al na een kwartier de overhand: professoren die worden toegejuicht
als quizmasters, een Aalsmeerse tribune vol klapvee in extase door de
demonstratie van een nieuw soort smeerolie, wie had dat kunnen dromen? Als je
het maar echt goed aanpakt, op z'n Joop van den Endes, dan kan het dus toch, een
breed publiek enthousiast maken voor de verworvenheden van wetenschap en
techniek.

    Maar helaas: zelfs het kijkcijferkanon Rolf Wouters wist met WWW nauwelijks
meer dan een half miljoen mensen te bereiken, dus verdween het van het scherm.
Naar verluidt was de hele programma-formule voor Wouters zelf trouwens ook een
moetje.

    Wetenschapsverslaggeving op de Nederlandse televisie beperkt zich dit
seizoen dus weer hoofdzakelijk tot het dichten van een paar kieren tussen
Sesamstraat en soap. Afgelopen zondagmiddag startte Teleac met een nieuwe serie
op dat gebied, 'Wetenshoppen'. De formule is duidelijk: drie onderzoekers worden
gevolgd tijdens hun werk, dat zich juist niet in een stoffig geachte locatie als
een lab of een bibliotheek mag afspelen.

    Deze eerste aflevering, 'Onderzoekers in de nacht', toont antropoloog Paul
van Gelder, die op het Amsterdamse Centraal Station het leven van mannelijke
prostitues in kaart brengt, bioloog Rombout de Wijs die op zoek gaat naar
vleermuizen en bioloog Louis Peperzak, die op een schip de dag- en nachtcyclus
van algen op zee onderzoekt.

    Voor elk item was in totaal maar een minuut of tien zendtijd beschikbaar,
maar zelfs dat is blijkbaar voor de hedendaagse kijker een te lange
spanningsboog. De drie items zijn in stukjes van een a twee minuten gehakt en
door elkaar heen gemonteerd, zodat je continu verplicht aan het 'wetenzappen'
bent.

    Daardoor valt een zekere pre-occupatie van presentatrice Katarina Rejger des
te meer op: onvermijdelijk dat het bij Van Gelder over seks gaat ("Zijn al die
jongens homo? Niet dat dat erg zou zijn, natuurlijk!'), nog wel logisch dat het
onderwerp ter sprake komt bij de vleermuizen, maar zelfs Peperzaks plankton moet
er aan geloven. "Hoe zit het nou met het seksleven van die algen?', vraagt ze
terwijl de camera haar onschuldige reeen-ogen in beeld brengt.

    Ooit, zeg maar in de tijd dat Rolf Wouters nog huiswerk moest maken, waren
de tv-programma's van Teleac gericht op educatie, en daar hoorde dan een
degelijk cursusboek voor zelfstudie bij. Het vederlichte Wetenshoppen past
daarentegen naadloos in de trend waarbij Teleac steeds meer afglijdt tot een
soort Tellsell voor het eigen assortiment populair-wetenschappelijke boeken.

    Ook Rob van Hattum, eindredacteur van VPRO's Noorderlicht, heeft z'n
twijfels over de branchevervaging bij Teleac: "Is het nu nog educatie wat ze
doen, of voorlichting, of wat? Bij de voorganger van Wetenshoppen, Kwintessens,
vroeg ik me dat ook al af. Cursussen over quantummechanica of DNA, prima, maar
zulke populair-wetenschappelijke programma's horen niet tot de taak van een
educatieve omroep.'

    Noorderlicht, wekelijks een half uur op zondagavond, geldt in z'n soort als
het meest hoogwaardig en trekt gemiddeld zo'n 300.000 kijkers. Voor de VPRO is
dat een zeer respectabel aantal. "Als het over dolfijnen gaat zijn het er nog
meer', aldus Van Hattum. "Onze kijkers zijn middelbaar of hoger opgeleid, maar
ze zijn wel gelijkmatig verdeeld over mannen en vrouwen en over alle leeftijden
boven de 25. De groep daaronder, zowel qua leeftijd als opleiding, is bijna niet
te pakken door dit soort programma's.'

    Noorderlicht heeft de reputatie 'te moeilijk' te zijn voor de doorsnee
kijker, maar dat geldt zeker niet voor elke aflevering. Neem die van afgelopen
zondag, over economie. Een glashelder verhaal, met een duidelijke boodschap waar
iedere kleine belegger meteen z'n voordeel mee kan doen: het grootscheepse
handelen in aandelen en alle daarmee gepaard gaande heisa op de beursvloer is
grotendeels onzin. Mensen die speculeren in aandelen of opties doen dat omdat ze
zich inbeelden dat ze slimmer zijn dan andere speculanten, wat aantoonbaar
onjuist is. Simpel zat, maar wellicht toch impopulair omdat de doorsnee kijker
z'n eigen irrationaliteit liever niet uitgemeten krijgt.

    Over de maatschappelijke impact van populair-wetenschappelijke programma's
maakt Van Hattum zich niet al te veel illusies: "Televisie blijft in essentie
een amusementsmedium. Maar er is toch een ruime groep van zo'n 700.000
potentiele kijkers die echt wat te weten wil komen. Daarvan horen we: 'ik kom er
in de kranten niet aan toe en hier krijg ik het wetenschappelijke nieuws
kant-en-klaar opgediend.'

    Met Noorderlicht achter de waan van de dag aanjagen is wel het laatste wat
Van Hattum wil: "Alleen tijdens de BSE-crisis (de epidemie van gekke
koeien-ziekte) zijn we ingehaakt op de actualiteit. Voor de rest proberen we
heel eigenzinnig trends in de wetenschap te ontdekken voordat ze in de krant
staan. We zijn de actualiteit vaak een half jaar voor.'

    Met de actuele wetenschapsverslaggeving is het volgens hem droevig
gesteld:"Het is toch raar dat bij radio en tv nauwelijks wetenschapsjournalisten
te vinden zijn. Elke actualiteitenrubriek heeft een politiek redacteur, maar
voor wetenschap denken ze 'dat doen we er wel effe bij'. En dan krijg je dus
telkens dat opgeklopte circus in de media over wetenschappelijke 'doorbraken',
terwijl het meestal om nep-nieuws gaat. Wil er weer zo'n bedrijf publiciteit
omdat het binnenkort naar de beurs gaat.'

    Tekening: Illustratie Pieter Dorrenboom

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              17 of 102 DOCUMENTS

                                Algemeen Dagblad

                               November 28, 1998

Avond sublieme lol van de Vliegende Panters

BYLINE: DOOR RUUD MEIJER

SECTION: KUNST; Pg. 43

LENGTH: 414 words

DATELINE: Amsterdam


    Het cabarettrio de Vliegende Panters is volwassen geworden. Geen jongetjes
in korte broek meer die, zoals in hun debuutprogramma Sex, op zoek waren naar
het mysterie van het leven en de dood. Nee, hier staan drie gehaaide yuppen op
het podium die de ultieme hype willen ontketenen.

    Daarom noemden Rutger de Bekker, Diederik Ebbinge en Remko Vrijdag hun
langverwachte tweede programma gewoonweg 'Hype'. En als de Vliegende Panters nog
geen hype waren, dan zullen zij dat met deze geweldige nieuwe show zeker worden.

    Naast de drie gehaaide yuppen - Xander, Xavier en Marnix (alias Triple X) -
komen er in de wereld van de Vliegende Panters heel wat vreemde figuren voor.
Het platte vermaak wordt geleverd door de Turbo Twins, een trio van het soort
dat we kennen van bruiloften en partijen. Na het openingslied Hitler was dat nou
nodig? ('Hitler had een hekel aan Sam en Moos/ Hitlertje, waarom nou zo boos?')
zit de stemming er meteen goed in.

    Triple X ontvouwt daarna het plan om de ultieme hype te creeren door door te
dringen in de ziel van de gewone man. Xander, Xavier en Marnix proberen zich
daartoe te verdiepen in de muzikale smaak van het gewone volk. Wanneer zij het
nummer Ik wil een tongzoen hebben gezongen, is het duidelijk dat de Vliegende
Panters het mysterie van de popsong tot in de kleinste details hebben doorzien.
Het nummer is een van de vele genadeloos accurate en briljant uitgevoerde
parodieen die in Hype de revue passeren. Alleen al wat de muziek betreft is de
nieuwe show van dit begenadigde trio een avond vol puur plezier. Maar er is
meer. Ook de alledaagse prietpraat waaraan wij ons allen schuldig maken, wordt
bijna pijnlijk nageaapt. Iedereen heeft wel eens met een geliefde of met
vrienden naar de sterren liggen kijken. Iedereen herinnert zich de oprechte
gemeenplaatsen ('wat voel je je dan nietig he?') die dan worden gedebiteerd.

    Dit nummer, dat krioelt van het foutieve taalgebruik ('vaccinerend he, die
sterren') behoort naast een sketch over zappende jongeren op de bank tot de
knallers van Hype. De Vliegende Panters laten het publiek gieren van het lachen.
De meeste nummers worden niet alleen met applaus beloond, maar ook met gejuich
en gejoel, iets wat je maar zelden meemaakt in het theater.

    Cabaret. Vliegende Panters met Hype. Tekst, muziek, spel: Rutger de Bekker,
Diederik Ebbinge en Remko Vrijdag. Regie: Ruut Weissman. Gezien: Nieuwe de la
Mar Theater, Amsterdam. Tournee t/m 15-5. Beoordeling: Klasse

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              18 of 102 DOCUMENTS

                                Algemeen Dagblad

                                November 5, 1998

Justitie (2)

BYLINE: H. BOS, NIJVERDAL.

SECTION: TP; Pg. 9

LENGTH: 192 words


    Er is begrip voor op te brengen dat door stijging en complexiteit van het
aantal criminele zaken, de justitie meer capaciteit nodig heeft om alle
strafzaken te behandelen en dat berechting van deze zaken wel iets langer kan
duren. Helemaal geen begrip is er voor op te brengen dat in de gevallen van
doodslag op goedwillende en vredelievende mensen als Kloppenburg en Tjoelker het
'tuig' nog steeds vrij rondloopt, doordat het begrip 'collectief' straffen in
ons Wetboek van Strafrecht niet voorkomt.

    Het ware te wensen dat er in onze rechtspraak wat meer flexibiliteit en
creativiteit zou zijn, hetgeen ook het jurisprudentierecht ten goede zou komen.
Nu zijn er door onze verouderde rechtspraak alleen verliezers. In eerste
instantie de justitie zelf, daar de normale burger geen begrip kan opbrengen
voor de rechtsongelijkheid op verschillende terreinen van ons rechtssysteem.
Vervolgens de politie, die altijd maar wordt geconfronteerd met het commentaar
dat zij te creatieve methoden hanteert om de misdaad te bestrijden en tevens met
het feit dat arrestanten snel weer vrij rondlopen. Ten slotte de slachtoffers en
hun verwanten.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              19 of 102 DOCUMENTS

                                Algemeen Dagblad

                                October 28, 1998

'Albert Cuyp' ziet de bui al hangen

BYLINE: DOOR MARTIJN BENNIS

SECTION: eco; Pg. 13

LENGTH: 619 words


    Rotterdam - Zal de economie de komende maanden verslechteren of verbeteren?
Vraag het 1000 mensen en je zult het weten. Dat is althans de veronderstelling
van het Centraal Bureau voor de Statistiek (CBS).

    Medewerkers van het CBS trekken er elke maand op uit om deze vraag (en een
paar andere) voor te leggen aan gewone Nederlanders _ bij wijze van spreken de
bezoekers van de Amsterdamse Albert Cuypmarkt. Niet dat het CBS de economische
deskundigheid van deze ondervraagden zo hoog acht; het idee is dat pessimisten
minder spullen kopen. En minder kopen betekent minder produceren, minder
werkgelegenheid en minder (nationaal) inkomen. Hoe sterk is de 'feel good
factor' als voorspeller van de economische ontwikkeling?

    Het oordeel van de consument moet niet worden onderschat, zo blijkt. Volgens
een onderzoek van De Nederlandsche Bank, gepubliceerd in het blad Economisch
Statistische Berichten, heeft de indicator van het consumentenvertrouwen 'een
duidelijke samenhang met de groei van het particuliere verbruik'. Als de waarde
van de indicator daalt, zoals nu het geval is, kan dat worden geinterpreteerd
als een voorteken van dalende groei. Volgens het onderzoek duurt het ongeveer
een jaar voordat het afgenomen consumentenvertrouwen ook daadwerkelijk leidt tot
minder bestedingen.

    Maar het verwarrende van de cijfers die het CBS gisteren publiceerde is dat
de indicator van de koopbereidheid van consumenten in oktober nauwelijk is
afgenomen, terwijl het consumentenvertrouwen in recordtempo daalde. Ook het
oordeel over de eigen financiele situatie is onverminderd gunstig. De vraag is
dan ook of het pessimisme beklijft. Soms worden de antwoorden op de CBS-vragen
sterk beinvloed door kortstondige sentimenten. "Toen begin 1996 Fokker failliet
ging, daalde het vertrouwen in de economie. De consument kocht er echter geen
koelkast minder om', zegt Peter Oomens van het CBS.

    De onzekerheid over de economie is op dit moment groot. Hoe zal de consument
reageren op de start van de Economische en Monetaire Unie op 1 januari 1999? Wat
zijn de gevolgen van de milleniumbug? Zal de productie in Azie weer op gang
komen? Al deze factoren kunnen het pessimisme versterken of, als er goed nieuws
wordt gemeld, weer doen omslaan in optimisme. Daar komt bij dat de conjunctuur
in Nederland zich in een merkwaardige positie bevindt waardoor de interpretatie
van de CBS-cijfers wordt bemoeilijkt. Volgens de gangbare ideeen zou de
economische voorspoed van de afgelopen jaren zich nu sowieso in de laatste fase
bevinden. Daarin zijn de consumptieve bestedingen de belangrijkste trekker van
de economische groei. In de eerste fase van de conjuncturele opgang neemt de
export toe, waardoor bedrijven meer gaan investeren. Via meer werkgelegenheid en
hogere inkomens stijgt de koopkracht van consumenten. Door toegenomen
bestedingen en krapte op de arbeidsmarkt ontstaat inflatie. Dat leidt vervolgens
tot een hogere rente en dus een rem op de economie.

    Door de Azie-crisis is de vrees voor inflatie volledig weggevallen. De rente
is lager dan ooit. De omstandigheden voor een 'doorstart', een verlengde periode
van hoge economische groei, lijken dus aanwezig zolang de onzekerheden de
bestedingen maar niet te zeer afremmen.

    Het Centraal Planbureau (CPB) houdt vooralsnog geen rekening met scherpe
groeidalingen. De verandering van het bruto binnenlands product (bbp) komt
volgens CPB dit jaar nog uit op vier procent en zal volgend jaar uitkomen op
drie procent. Deze visie staat haaks op die van andere deskundigen. Jaap van
Duijn van Rabo-dochter Robeco bijvoorbeeld, is somber en houdt wel rekening met
een recessie. De bezoekers van de Albert Cuyp geven hem op dit moment gelijk.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              20 of 102 DOCUMENTS

                                Algemeen Dagblad

                                October 24, 1998

Voor we de hogere kringen vergeten

BYLINE: DOOR PAMELA HEMELRIJK

SECTION: za; Pg. 7

LENGTH: 1159 words


    Schrijfster en historica Ileen Montijn heeft een boek geschreven over het
leven van de betere kringen in het fin-de-siecle. Met z'n omgangsvormen,
tafelmanieren, dejeuner dinatoires en z'n eeuwige strijd om goed personeel te
vinden: 'Wat ik in dit boek heb geprobeerd, is om althans een deel van die
verloren wereld vast te leggen. Te beschrijven hoe er werd geleefd en gedacht in
de huizen van de dominee en de notaris, de burgemeester - en de rest van de
Nederlandse bovenlaag'.

    MEVROUW BEELAERTS van Blokland, geboren jonkvrouwe Agnies Pauw van
Wieldrecht, heeft slechts een piepklein onnauwkeurigheidje kunnen ontdekken in
Leven op stand, het boek dat historica en NRC-columniste Ileen Montijn heeft
geschreven over de zeden en gebruiken van de betere kringen anno 1890-1940. Het
kuise inzetje dat in japonnen met V-hals werd gedragen om de boezem aan het oog
te onttrekken, heette geen guimpe, maar een modestie. Een guimpe, dat was een
kraagje dat rondom de hals omhoog stond, gesteund door baleintjes. Want een dame
werd geacht niet meer van haar huid te laten zien dan die van haar gezicht en
haar handen. Althans, rond 1900.

    Montijn heeft zich dus wel zeer secuur van haar taak gekweten. Want Agnies
Pauw van Wieldrecht is van adel, oftewel 'is rode boekje', en als zij apres tout
geen op- of aanmerkingen heeft, wie dan wel. De doorgewinterde aristocrate mocht
het eerste exemplaar van Leven op stand in ontvangst nemen. En petit comite,
uiteraard. Pour epater le bourgeois.

    Ileen Montijns voorouders behoorden tot de notabelen. Haar grootvader van
moeders kant was jurist, haar overgrootvader was dominee. Haar grootouders van
vaders kant wisten ook alles van savoir-faire, in hun notarishuis aan de Delftse
gracht. Ze had dus om te beginnen al een heleboel waardevol bronnenmateriaal bij
de hand. 'Als dit boek een nostalgische inslag heeft', schrijft ze in haar
voorwoord, 'geldt het heimwee niet naar het leven zoals het toen was, maar het
veilige gevoel dat erbij hoorde.' (...) 'Een van de mooie dingen van vroeger die
verloren zijn gegaan is de aandacht voor de dingen. Onze groot- en
overgrootmoeders verzorgden, repareerden en koesterden hun zorgvuldig uitgekozen
bezittingen (of droegen dat op aan hun personeel) op een manier die nauwelijks
meer is na te voelen. Toen ik klein was, zat mijn grootmoeder als zij bij ons
logeerde uren te verstellen om mijn moeder te helpen: lakens die dun waren
geworden, werden in de lengte doorgeknipt en met de buitenranden weer aan elkaar
gezet.' (...) 'Ik zie er iets moois in. Niet dat ik lakens verstel zoals mijn
grootmoeder deed, maar ik wil het wel graag opschrijven, zodat iemand er nog
over kan lezen als niemand het zich meer herinnert.'

    Ileen Montijn is net op tijd met haar boek, want wie herinnert zich nog dat
het ondenkbaar was om zonder handschoenen in het openbaar te verschijnen? In elk
geval niet de regisseur van Karakter, de onlangs verfilmde roman van Bordewijk.
"Daarin zag je de creme de la creme op een diner dansant rondlopen zonder
handschoenen! Dat was volslagen onmogelijk. Dat was een affront.' En wie
herinnert zich nog dat het getuigde van mauvais gout om in de Kalverstraat iets
op te rapen dat men had laten vallen? Behalve als het, par exemple, een kostbaar
gouden monocle was. Want als je dat niet opraapte verraadde je jezelf als een
parvenu. Iemand een hand geven bij de eerste ontmoeting was absoluut not done.
Quel horreur! Alleen bij zeer intieme vrienden en naaste bloedverwanten was deze
aanraking toegestaan. Pas rond de jaren 20 deed de handdruk op grote schaal zijn
intrede in het sociaal verkeer.

    Ileen Montijn: "Toen de vader van Annie Schmidt in 1951 stierf - ze
beschrijft het in haar herinneringen - slaakte zijn weduwe een zucht van
opluchting: 'Goddank. Het is gelukt. Hij heeft nooit mijn benen gezien'. En ze
voegde eraan toe: 'Ik geloof trouwens dat in mijn tijd studenten in de
godgeleerdheid niet eens wisten dat meisjes benen hadden'. Pudeur beheerste het
leven van alledag in een mate die wij niet goed kunnen navoelen.'

    De Hogere Kringen hadden, vanzelfsprekend, ook hun eigen dialect. De Taal
Als Statussymbool, zoals Agnies Pauw van Wieldrecht het noemt in haar amusante
boekje Het dialect van de adel, eveneens uitgegeven door Thomas Rap. Daarin kun
je onder andere, alfabetisch gerangschikt, alle aan het Frans ontleende termen
vinden die hier ook wel bekend stonden als 'Hagois', oftewel de taal van de
Haagse elite. Zoals apres boire zijn (lichtelijk beschonken), absence
(lichtelijk in de war zijn), cache misere (hoed om vreselijke haren te
bedekken), le droit du canape (ereplaats op de canape, meestal naast de
gastvrouw), plaque sur son derriere (iemand die niet op wil staan) en wat een
toupet (lef, brutaliteit). Veel van dit 'Hagois' is tegenwoordig weer
gemeengoed, vooral in krantenkolommen. Zoals douceurtje, flux de bouche,
jalousie de metier, menage a trois, mer a boire, opportuun, piece de resistance,
plan de campagne, prestige, prix d'ami, plus royaliste que le roi, tour de force
en c'est le ton qui fait la musique. En Agnies Pauw van Wieldrecht constateerde
een jaar of 15 geleden tot haar verbazing dat woorden als krakkemikkig,
opkalefateren en voorschotelen hun come-back hadden gemaakt.

    De breuk kwam na de Eerste Wereldoorlog. Voor die tijd had je de
aristocratie en het proletariaat, en daartussen zat niets. Maar in de jaren 20
worstelde zich een rijke middenklasse naar boven, die door de bezitters van 'oud
geld' met grote argwaan werd bekeken. Dat leidde tot een radicale omwenteling in
de levensstijl, vergelijkbaar met wat er in de jaren 60 is gebeurd. Rokken
werden korter, haren werden afgeknipt, de trui, de kimono, de onderbroek van Dr.
Jaeger, de directoire, de step-in en de beha deden hun intrede, alsmede de
properheid in de vorm van ontharingscremes, tandpasta, oplosbaar maandverband
(dat er ruim 60 jaar over heeft gedaan om ingeburgerd te raken, vooral omdat er
geen reclame voor kon worden gemaakt) en, last but not least, het
voorbehoedsmiddel (dat aanvankelijk nadelig werd geacht voor de maatschappij,
omdat het zou leiden tot non-survival of the fittest: juist mensen uit de betere
standen, hoger opgeleid en ontwikkeld, zouden hun kindertal beperken, terwijl
het gewone volk zich ongeremd bleef voortplanten).

    Ileen Montijn heeft voor haar kroniek, behalve met de eerdergenoemde Agnies
Pauw van Wieldrecht, gesprekken gevoerd met talloze mensen met dubbele namen, en
stapels literatuur doorgespit, van Ina Boudier-Bakkers Armoede tot Cissy van
Marxveldts Joop ter Heul, en van de etiquette-experts Egbertina C. van der
Mandele tot Amy Groskamp-ten Have. Naar eigen zeggen heeft ze nog nooit eerder
met zoveel plezier research bedreven. Nu maar afwachten of het boek een succes
fou zal worden.

    Ileen Montijn: Leven op stand 1890-1940, uitg Thomas Rap, isbn 906005539x,
prijs [f] 35; Foto's afkomstig uit de familiealbums van de familie Koch

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              21 of 102 DOCUMENTS

                                Algemeen Dagblad

                                October 23, 1998

De simpele missie van Urbanus

BYLINE: DOOR GERRIT DEN AMBTMAN

SECTION: kunst; Pg. 23

LENGTH: 1428 words


    RTL 4 zendt morgen (20 uur) de registratie uit van Hiep Hiep Rahoe, de
theatershow van de Vlaamse komiek Urbanus. Met dat programma is de Belgische
solist de afgelopen drie seizoenen in 247 uitverkochte Nederlandse theaters voor
in totaal 180.000 bezoekers opgetreden. De lachshow, die volgens Urbanuswerkt
als 'aspirine voor de gewone man', is in het Luxor Theater in Rotterdam
opgenomen.

    Hilversum - Urbain Servrancxs (49) knutselt op zijn geheel eigen wijze een
nieuw programma. Urbanus denkt nog. Vast staat alleen dat de eerste officiele
voorstelling in januari in de schouwburg van Roermond is geboekt en dat 80
procent van de kaarten voor het eerste seizoen van de Nederlandse tournee al is
verkocht.

    Zelfs over de titel van de one-man-show heeft de Vlaming zich nog geen
gedachten gemaakt. "Het vervelende is dat de administratie altijd een jaar
voorloopt op de creatie', zegt de komiek laconiek. Voorlopig verzamelt hij
alleen nog wat losse grappen, bladert hij in moppenboekjes en noteert hij losse
flodders op een kladbok.

    Een werkbezoek aan een rij stand-up comedians in Londen heeft weinig kunnen
bijdragen. Urbanus: "Negen van de tien gasten grijpen naar vulgair. Ik heb niks
tegen vulgair, als de humoristische vondst maar groter is dan de vulgariteit. De
meesten willen bewust shockeren. Het is veel leuker om alleen de slechte
gedachten bij mensen te laten werken.'

    Servrancxs maakt zich over in de invulling van zijn programma nog geen
zorgen. De inspiratie komt vanzelf. Ook als hij tijdens het als interview
bedoelde gesprek ontspannen aan een tafeltje zit lijkt het alsof hij in het
theater staat. Als Urbanus geen weerwoord krijgt, regeert de automatische
piloot. De monoloog over een wirwar van onderwerpen dendert gewoon door. Zot
gebabbel, zonder diepgang of pretentie, humoristisch en Vlaams.

    Een deel van de vaste schare die Urbanus in Nederland volgt ligt alleen al
bij de verschijning van de in een te groot pak gestoken artiest in een deuk. Als
hij dan ook nog eens over een 'plastronneke' in plaats van een stropdas zevert,
is zijn gehoor geheel gepaaid. En als een 'moeilijke' zaal desondanks nog niet
op gang wil komen gooit 'het manneke' er een gewaagde grap tegenaan. Da's altijd
prijs. "Om een zaal in beweging te krijgen is na minuten sleuren soms een
seksmopje of een scheet nodig', weet de routinier, die dit seizoen zijn 25-jarig
jubileum voorbij laat gaan.

    De solo moet kolderiek zijn. Een serieuze Urbanus is ongewenst. "Als ik iets
maak dat niet om te lachen is ben ik 95 procent van mijn klanten kwijt.'

    Urbanus vertrouwt in bijna alles op zijn ervaring. En houdt daarbij ook
nadrukkelijk zijn eigen tempo aan. De cd, die het Nederlandse televisie-optreden
van Urbanus zou omringen, heeft de winkel nog niet bereikt omdat de artiest nog
een hoesje moet ontwerpen. Bovendien wacht zijn manager, in verband met de
reclame, ongeduldig op de naam van zijn nieuwe programma. "Nederlanders hebben
altijd titels nodig', verzucht de artiest. Een mogelijke werktitel verzint hij
ter plekke: "Ginder kloten ze altijd met de titel.'

    Urbanus kloot regelmatig met de klok. Dat weten de honderden
schouwburgdirecteuren, uitbaters, zaaleigenaren en andere organisatoren die al
eens op hem hebben gewacht. Menigeen heeft rond het aangekondigde aanvangsuur
van de voorstelling met het zweet in de handen gestaan omdat de tobbende Vlaming
zich nog niet had gemeld.

    Urbanus: "Ik kan er ook niets aan doen dat ik maar drie minuten nodig heb om
me op een optreden voor te bereiden. Ik begrijp de zenuwen van al die mensen
wel. Ze zijn meer gewend aan gewichtige toneelspelers die anderhalf uur voor het
begin van de voorstelling in hun kleedkamer yoga-oefeningen doen. Ik bewaar
liever een diepe kalmte als ik ergens nog net op tijd binnenstap, terwijl
iedereen van de zenuwen door het dak gaat. Men heeft die kalmte weleens hautain
genoemd. Daarom doe ik tegenwoordig net alsof ik heel zenuwachtig ben. Dat komt
wat sympathieker over.'

    De Belg heeft het theater bijna een decennium gemeden en in die tijd voor
film en televisie gekozen.

    Urbanus, april 1993: "Een terugkeer in het theater zit er absoluut niet in.
Als je voor de 27ste keer in Doetinchem moet optreden begint het zo
langzamerhand lopende band te lijken. Ik heb er geen trek in om 's nachts weer
dezelfde routes achter natte vrachtauto's aan te rijden.'

    Maar de entertainer rijdt al sinds drie jaar, ook vanuit Doetinchem, weer
braaf achter natte vrachtauto's aan. Alleen, zwijgend en weer met plezier.

    Urbanus, oktober 1998: "Ik kies voor wat ik op een gegeven moment het minste
beu ben. Optreden in het theater is gemakkelijker. Film en tv zijn honderd keer
arbeidsintensiever en meer visueel dan verbaal. Ik moet telkens dertig, veertig
mensen uitleggen wat ik precies wil. Als de kijkcijfers goed zijn, staat
iedereen mee te buigen. Als succes uitblijft, sta ik alleen. In het theater ben
ik alleen verantwoordelijk. Ik neem een gitaar mee en een mal pakje, meer heb ik
niet nodig. Al wat niet in de kofferbak past, vind ik geen goede grap.'

    "Meestal ga ik na een voorstelling terug naar huis. Zelfs als ik de volgende
dag weer in dezelfde plaats moet zijn. Alkmaar-Lelystad is daarvoor ongeveer de
grens. Ik vind het niks om in een hotel te blijven. Ik stap 's morgens om 9 uur
uit bed en vraag me dan wanhopig af wat ik de rest van de dag moet doen. Liever
rijd ik terug naar huis. Daar is de ideale plek om een optreden uit te wissen.
Die schoonmaak heb ik nodig. Anders ga ik sommige grappen twee keer vertellen.'

    Urbanus kent bijna alle zalen in Nederland en Vlaanderen. Tot en met Carre.
Hij kan smakelijk verhalen over het begin van zijn loopbaan. Met voorstellingen
in sporthallen, waar driekwart van de toeschouwers niets kon zien, waar kinderen
heen en weer renden en het podium beklommen. Soms was er een 'zatte kloot' die
brallend de voorstelling verstoorde. "Dan had ik een truc. Ik liet zogenaamd de
stroom uitvallen en riep alleen 'zevende rij, vierde van links.' Als het licht
weer aanfloepte was die stoorzender in het duister verdwenen. In vergelijking
daarmee is de sfeer in Carre heel ontspannen. Ik moet altijd overal doen alsof
ik zenuwachtig ben of bang, maar dat ben ik helemaal niet.'

    Hij vertelt over Steenwijk, waar ooit drie stijfkoppen tijdens het
slotapplaus demonstratief bleven zitten terwijl de rest van de zaal - zoals de
Belg dat noemt - 'recht ging staan.' Ze hadden zich waarschijnlijk aan zijn
grappen over het geloof gestoord. De artiest besloot schertsend de zaaleigenaar
uit te foeteren: waarom hij slechts drie goede stoelen had neergezet en waarom
al die anderen niet fatsoenlijk mochten zitten.

    Tot zijn trouwe volgelingen behoren, vooral in Belgie, ook gehandicapten,
die Urbanus als 'spastici en mongolen' benoemt. Tijdens de opname van zijn show
voor de Vlaamse televisie bezette dat deel van zijn aanhang tegen de afspraak in
de eerste rijen in het theater. De artiest was er op dat moment niet gelukkig
mee. "Ze lachten te vroeg en gingen niet met de pointe mee. Ik kon onmogelijk
net doen alsof ze er niet waren. Op storende elementen tijdens een voorstelling
moet je durven ingaan. Je kunt in zo'n geval moeilijk de underdog spelen en
kwaad worden. Dat zou pas dom zijn.'

    Urbanus noemt het vaste bezoek in Nederland minder breed dan in Vlaanderen.
Hier begroet hij jongeren en 'typisch theatervolk'. In Belgie is hij populair
bij ouderen en kinderen, die hem ook kennen van de strips waarvan inmiddels 73
albums zijn verschenen.

    "In Nederland word ik veel beter aangekondigd. Theaterdirecteuren in Belgie
leunen achterover als de subsidie binnen is. Ze doen hun best niet om een zaal
vol te krijgen. Daar was ik bij mijn laatste tournee pas talk of the town als ik
alweer was vertrokken. Niemand wist dat ik zou komen. Dat had lege zalen tot
gevolg. Totdat de mondreclame ging werken. Nederlanders begrijpen ook beter wat
een try-out is dan Vlamingen. Na zo'n probeer-voorstelling klagen ze altijd dat
ze Urbanus wel eens sneller en scherper hebben gezien. En dan hadden ze maar
twintig frank hoeven te betalen.'

    Urbanus zegt op twee talenten te vertrouwen. Verzinnen en uitvoeren. Dat
laatste gaat volgens hem als vanzelf. Hij probeert zijn publiek alleen de indruk
te geven dat juist die avond allerlei toevalligheden gebeuren. De toon van de
missie is simpel. "Mijn taak is volbracht als de mensen lachen', zegt hij.

    Foto: Urbanus in actie: "Ik kan er ook niets aan doen dat ik maar drie
minuten nodig heb om me op een optreden voor te bereiden.'

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              22 of 102 DOCUMENTS

                                Algemeen Dagblad

                                October 1, 1998

Politiek Duitsland tintelt van opwinding

BYLINE: DOOR ONZE CORRESPONDENT AD VAESSEN

SECTION: bui; Pg. 7

LENGTH: 779 words


    Bonn - Het land tussen Rijn en Oder is ontwaakt. Na jaren van lethargie
onder kanselier Helmut Kohl tintelt Duitsland van opwinding. Politiek is na de
klinkende overwinning van de sociaal-democraat Gerhard Schroder weer spannend.

    De toekomstige regeringsleider (54) domineert de voorpagina's, maar ook de
economiepagina's en de culturele katernen. Elk tv-journaal opent met
verklaringen of plannen van zijn hand. Bij de bakker op de hoek, tijdens
geschiedenisles op school, steeds weer valt zijn naam.

    Angst voor een rood-groene regering bestaat er kennelijk niet. Het
boulevardblad Bild, de stem des volks, stelt zijn 16 miljoen lezers gerust. Het
voert de deskundige dr. Peter Losche op: "Schroder is een pragmaticus. Hij wil
realiseren wat haalbaar is en gelooft niet in een utopie.'

    De verslagen christen-democraten hebben de enigszins hysterische
waarschuwingen voor een 'volksfrontregering' gestaakt. Deemoedig aanvaarden zij
de ingrijpendste koersverlegging in de naoorlogse politiek.

    Schroder en zijn staf werken in een hoog tempo aan de wisseling van de
macht. Hij wil zijn eerste grote optreden beleven op de EU-top aan de fraaie
Oostenrijkse Worther See (24 en 25 oktober). De regeringsleider van het laatste
grote Europese land dat rood wordt ingekleurd, krijgt dan een groots welkom van
zijn elf linkse collega's. "De SPD is niet langer de arme tante uit het
buitenland', zegt partijvoorzitter Lafontaine trots.

    Amper twee etmalen na de verkiezingen ligt de lijst met ministers
grotendeels klaar. Buitenlandse Zaken wordt zo goed als zeker geleid door de
Groenenleider Joschka Fischer. Binnenlandse Zaken gaat naar de SPD'er Otto
Schily, ooit advocaat van leden van de terreurgroep RAF.

    Schroder komt handen te kort. Hij was gisteren in Parijs. Komende week
bezoekt hij president Clinton om daarna naar Rusland te reizen voor een
ontmoeting met Jeltsin. Fractieleider Scharping vervangt hem op het
partijcongres van de Britse Labourpartij.

    Intussen werken specialisten aan het plan om Jan Modaal zo spoedig mogelijk
een extraatje van 2800 gulden op jaarbasis - een verkiezingsbelofte - te
betalen. Dit moet de binnenlandse economie aanzwengelen, die door de crises in
Azie en Rusland minder groei vertoont. Schroder en Lafontaine overrompelen
menigeen met hun snelle besluiten. Dat is opzet, want zij weten dat de helft van
de eigen aanhang de voorkeur geeft aan een coalitie met de CDU.

    De sceptici worden voor voldongen feiten geplaatst. De kanselier in spe wil
bovendien met tastbare resultaten de goede stemming op de financiele markten
zien te handhaven. Dat is een les uit het verleden. Eind jaren 60 waren de
verwachtingen onder de nieuwe, charismatige kanselier Willy Brandt eveneens
hooggespannen. Toen succes na enkele maanden uitbleef, zakte de beurs ineen.

    Centraal in Schroders beleid staat de bestrijding van de werkloosheid. Het
Nederlandse poldermodel zal hierin een grote rol spelen. Hij wil, net als in het
kleine buurland, voor een reeks van jaren afspraken maken over lonen en
werkgelegenheid. Dankzij een meerderheid in beide Kamers van het parlement kan
Schroder wetsontwerpen in korte tijd doordrukken.

    De uitgelaten stemming van medewerkers die de mouwen hebben opgestroopt,
staat in schril contrast met de crisissfeer waarin de CDU is gedompeld. Het
verlies van macht, invloed en status doet pijn.

    Alleen al gisteren traden drie hoge bestuurders af, onder wie
partijsecretaris Peter Hintze. Eerder legden partijvoorzitter Kohl en de Beierse
CSU-voorzitter Waigel, minister van Financien, hun functie neer.

    Tegelijkertijd woedt er een hevige strijd tussen de oude garde, aangevoerd
door fractieleider Wolfgang Schauble en de zogeheten 'jonge wilden'. Hiertoe
behoren de regionale leiders Christian Wulff (Nedersaksen) en de Hamburger Ole
von Beust; beiden zijn net zo sjiek gekleed en gecoiffeerd als Schroder.

    De veelgeprezen kroonprins Schauble wordt nog slechts gezien als een
overgangspaus. Kopstukken zeggen met sombere gezichten dat het 12 jaar kan duren
eer de macht wordt heroverd. Schauble zou dan 68 zijn, zo oud als Kohl nu.

    Een half jaar geleden, zo verluidt in Bonn, drong Schauble er bij de
kanselier op aan af te treden, omdat de CDU anders de verkiezingen zou
verliezen. Helmut Kohl wees de man in de rolstoel bars de deur. De 'jonge
Turken' verwijten Schauble, minister Ruhe (Defensie) en andere oudgedienden, dat
niemand Brutus durfde te spelen.

    Foto: De Franse president Jacques Chirac (links) en de kandidaat-kanselier
Gerhard Schroder vermaken zich opperbest tijdens het eerste bezoek van de
winnaar van de Duitse verkiezingen aan Parijs. Jacky Naegelen/Reuters

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              23 of 102 DOCUMENTS

                                Algemeen Dagblad

                               September 28, 1998

Gerhard Schroder belooft heel veel

BYLINE: DOOR JAN ROBBEMOND

SECTION: BUI; Pg. 7

LENGTH: 832 words

DATELINE: Bonn


    In 'De Barak', het hoofdkwartier van de SPD in Bonn, gaat na de eerste
prognoses van de uitslag een gejuich op dat tot over de Rijn te horen moet zijn.
De opluchting is door de meeste SPD'ers met geen pen te beschrijven.

    Het wantrouwen wint het aanvankelijk, al kunnen de gestaalde kaders hun
honger naar het pluche van de regeringszetels niet verbergen. Als de winst waar
blijkt en ook nog groter is dan zij hadden durven dromen, volgt de ontlading.

    Buiten trekken SPD-jongeren massaal op naar het feestterrein, waarop een
tent staat die de menigte niet kan bergen. Zij dragen grote rode en groenen
ballonnen met zich mee en roepen: "Kohl is weg, rood-groen, rood-groen.' De
ballonnen kiezen het luchtruim en de SPD'ers heffen het glas. Er is 600 liter
wijn en 500 liter bier ingeslagen.

    Klaus Staeck, de bedenker van de SPD-affiches, haalt tot grote hilariteit
van omstanders zijn laatste aanplakbiljet tevoorschijn. Daarop is de
vertrekkende kanselier op de rug te zien: "Meneer Kohl, vergeet u alstublieft
niet na de verkiezingen de sleutel af te geven bij de portier. De kiezers.'

    De graficus is meer dan tevreden: "Schroder is de vierde kandidaat op rij.
Als het nu niet was gelukt Kohl en de CDU te verslaan, wanneer dan wel? Ik had
winst verwacht, maar durfde er eigenlijk toch niet op te rekenen. Ergens in mijn
achterhoofd was ik bang dat ik het affiche niet hoefde uit te pakken.'

    Bernd Muldau is een gepensioneerde ambtenaar en al 30 jaar lid van de SPD.
Zijn vrouw werkt voor de partij en om die reden mag hij het feest bijwonen. "Er
waren medewerkers die hadden aangekondigd dat zij zichzelf door het hoofd zouden
schieten bij een nieuwe nederlaag. Zover zou ik niet zijn gegaan, maar het was
niet makkelijk geweest de bitterheid weg te slikken.'

    Staeck heeft de afgelopen maanden ruim 80 verkiezingsbijeenkomsten
bijgewoond en geconstateerd dat de stemming in Duitsland anders was dan vier
jaar geleden. "Het ging natuurlijk ook ergens om. De mensen konden Kohl en
consorten niet meer zien. Maar dat is natuurlijk niet genoeg voor een wisseling
van de wacht. Het is goed voor de democratie, omdat deze verandering
ongetwijfeld, en dat is los van de persoon van Schroder, zijn eigen dynamiek zal
hebben. Het gaat om sociale rechtvaardigheid en een rechtvaardiger
belastingstelsel. De tijd is er rijp voor.'

    Tot onuitsprekelijk genoegen van professor dr. Staeck en dr. Muldau heeft de
nieuwe SPD-kanselier de angst voor veranderingen, die diep is geworteld in de
Duitse samenleving, weggenomen. Hij heeft zich met succes op het 'nieuwe midden'
gericht en veel zwevende kiezers over de streep getrokken. Tot gisteren ging dat
om zo'n 20 procent van het electoraat.

    Staeck: "Het waren 16 moeilijke jaren onder de CDU/CSU-regering. Ik heb
vanavond voor het eerst sinds lange tijd weer plezier.' Muldau: "Ik ben tot ik
de uitslag hoorde bang geweest voor de lakeien-mentaliteit in dit land. Kohl
heeft er altijd garen bij gesponnen dat werknemers dachten dat het met hun goed
zou gaan als het met hun baas goed ging. En om die reden dan toch maar op de CDU
stemden. Maar de werknemers moesten steeds meer belasting betalen en bedrijven
droegen de laatste jaren niet of nauwelijks vennootschapsbelasting af. In dit
land werden tegelijk met de bekendmaking van enorme winsten, massaontslagen
aangekondigd.'

    Nu de harde oppositiebanken kunnen worden omgewisseld voor de comfortabele
regeringszetels kan Schroder aan de slag om zijn beloftes waar te maken. In de
eerste 100 dagen van zijn kanselierschap wil de 'man zonder inhoud' 100.000
banen voor jongeren creeren. "Wij moeten hen weghalen uit de klauwen van drugs
en alcohol en verre houden van het gedachtengoed van rechts-radicalen.'

    "Het is gemakkelijker een pudding tegen de muur te spijkeren dan Schroder op
een concreet voornemen te betrappen', aldus Kohls kroonprins Schauble. De Duitse
Jan Modaal rekent er op dat hij er dankzij een door de nieuwe kanselier
toegezegde belastingverlaging 200 gulden netto per maand op vooruit zal gaan.
Schroder: "Ik doe geen loze, niet financierbare beloftes.' Ook zal hij zich
beijveren voor een 'Pact voor arbeid', met de werkgevers en de vakbonden.

    Als dertiger rammelde de ambitieuze jurist Schroder als voorzitter van de
jongerenafdeling van de SPD, de Juso, eens aan de hekken van de bondskanselarij.
Hij was aangeschoten en riep: "Ik wil erin.' Toen hem werd gevraagd wanneer hij
voor het eerst aan het kanselierschap dacht, antwoordde Schroder: "Volgens mijn
moeder al toen ik acht maanden jong was.'

    Technocraten en pragmatici zijn volgens de sociaal-democratische kanselier
de nieuwe visionairen. Zelf heeft hij zich ontwikkeld van marxist tot
pragmaticus die de bijnaam kreeg van 'Kameraad van de bazen'. Als hij ontspannen
is, citeert Schroder, die te boek staat als een politieke kameleon, gedichten
van Rilke. Al voor de verkiezingsdag lagen er boeken over hem klaar met de
titels 'De man die teveel wilde' en 'De kanselier'.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              24 of 102 DOCUMENTS

                                Algemeen Dagblad

                               September 16, 1998

Kijken naar dingen die je liever niet ziet

BYLINE: DOOR HANS DE BROUWER

SECTION: BIN; Pg. 3

LENGTH: 709 words


    Prinsjesdag heeft gisteren in Den Haag tussen de 40.000 en 45.000
belangstellenden getrokken. Angst voor natte voeten hield waarschijnlijk velen
thuis, want vorig jaar kwamen er 60.000 kijkers. Volgens de politie werden twee
mensen langs de route onwel, van wie er een is overleden.

    Den Haag - Mevrouw draagt een oranje colbert, een dito hoedje met
rood-wit-blauwe strik en houdt een pakje koninginnesoep gereed. Na verloop van
tijd wordt ook nog een voorraad sinaasappels uit de tas opgediept.

    Een goede voorbereiding is het halve werk. Dat deze Oranje-fan op het
Binnenhof vergeet de puntjes op de i te zetten en niet met haar pakje soep
zwaait als de vorstin passeert, is daarom extra jammer.

    Beslagen ten ijs komt ook het echtpaar Wils uit Den Haag zelf. Enkele
minuten voordat de Gouden Koets de bocht op de Kneuterdijk passeert, arriveert
het met een (oranje) keukentrapje. De routine waarmee dat wordt geinstalleerd en
het stabiele evenwicht dat Frans Wils en zijn echtgenote na enkele ogenblikken
weten te bewaren, verraden een jarenlange ervaring. "Wij doen dit bijna elk
jaar. We wonen hier vlakbij, dus het is een kleine moeite', bevestigt Wils. "We
zijn niet de enigen met een trapje, hoor', verzekert zijn vrouw, om te
benadrukken dat we hier niet met excentriekelingen van doen hebben.

    Wie geen keukentrapje heeft, maar alles toch goed wil zien, moet aanpappen
met Van Lanschot of een andere bankier met een eigen bordesje op het Lange
Voorhout. Daar blijkt dat de tweedeling van de maatschappij echt bestaat. Langs
de kant het gewone volk, dan een meter of twee niets en op de stoep voor
Diligentia de donkere pakken van de genodigden van de bankier.

    Als de Socialistische Partij het maar niet ziet. Die houdt helemaal niet van
ongelijkheid en laat kort voor de echte troonrede een alternatieve versie
voorlezen door de Rotterdamse Hennie Sneevliet. "We zijn net een kalkoen vlak
voor Kerstmis', vertelt Sneevliet. "Denken dat het lekker gaat, maar intussen
blind voor het naderend onheil. Wacht maar tot de economie instort.'

    Daarmee is toehoorder FranCois Elbers het wel eens. De 65-jarige Hagenaar
heeft grijs haar tot op de schouders en een blinkend vredessymbool bungelt
prominent op de buik. Prompt heeft hij het over de PSP als hij de SP bedoelt.

    "Dat van die tweedeling klopt. Toch vertrouw ik de SP niet helemaal. Ze
hebben dictatoriale trekjes en dat maoistische verleden van de partij staat me
niet aan. Ik houd namelijk ook niet van communisten. Voor de PvdA moet je
trouwens ook op je hoede zijn. Ik was lid vanaf mijn 18de, maar vier jaar
geleden ben ik er uitgestapt. Als ze me niet te dictatoriaal waren, werd ik
misschien wel lid van de SP.'

    Uit pure wanhoop heeft Elbers bij de laatste verkiezingen maar op het
Gereformeerd Politiek Verbond gestemd. "Jazeker, het GPV. En weet je waarom?
Omdat ze tegen drugs zijn, net als ik. Ja, ik ben tegen drugs, kijk je van op
he?' Maar afgezien van het heldere GPV-standpunt inzake verdovende middelen,
weet Elbers niet meer wat hij aan politici heeft. "Ik ben weer een beetje
anarchistisch geworden. Nog net zo progressief als altijd! Dat koningshuis mag
van mij ook weg. Ik vind het vandaag wel leuk om naar die stoet te kijken hoor,
maar het is net als tv. Dan kijk ik ook naar dingen die ik liever niet zie.' Aan
zwaaien naar de koningin doet hij niet, zo dol is Elbers niet op Beatrix. "Toch
kun je beter dit hebben dan de communisten. Die hebben Marx geannexeerd en het
socialisme verraden.'

    Het leerzame aspect van Prinsjesdag dient niet te worden onderschat. Erg
verstandig van de scholen die van deze dag een educatief schoolreisje hebben
gemaakt. De kinderen steken er nog eens wat van op. Ze schreeuwen op het
Binnenhof door de troonrede heen, balanceren op dranghekken, klimmen in de
pilaren, jojoen, zitten elkaar achterna en maken ruzie. Vandaag moeten ze er
vast een opstel over schrijven. Het was een leuke dag geweest.

    Foto: 1. De traditionele balkonscene met koningin Beatrix als stralend
middelpunt. Verder v.l.n.r. prins Constantijn, kroonprins Willem-Alexander,
prins Claus, prinses Margriet, mr. Pieter van Vollenhoven en prins Friso. Foto
Paul Bergen, 2. Ook klederdracht hoort bij Prinsjesdag.Foto Hans Kouwenhoven

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              25 of 102 DOCUMENTS

                                Algemeen Dagblad

                               September 12, 1998

De zijden handschoenen van de reclassering

BYLINE: DOOR JAAP ROELANTS

SECTION: BUI; Pg. 9

LENGTH: 1149 words


    Bijna alle ruim 17.000 onvoorwaardelijke gevangenisstraffen tot zes maanden
die jaarlijks worden opgelegd, worden omgezet in dienstverlening. Maar heeft dit
milde alternatief inderdaad een opvoedende waarde, en appelleert het wel aan het
rechtsgevoel van de gewone burger? Zelfs de rechterlijke macht plaatste vorige
week bij monde van procureur-generaal Steenhuis zijn vraagtekens.

    Den Haag - Henri, een 34-jarige Hindoestaan, is veroordeeld tot twee maanden
onvoorwaardelijk. In de praktijk komt dat neer op twee weken taakstraf, die hij
in het Hergebruikcentrum van de Schroeder vd Kolkstichting in Den Haag
ondergaat. Wat hij heeft gedaan wil hij niet zeggen, wel dat hij stom was, fout
was en het niet zo gemakkelijk opnieuw zal doen. Hij is blij met de taakstraf,
waardoor hij in een normaal ritme kan komen. Hij repareert fietsen, doet dat
duidelijk met plezier. Hij wil na zijn straf aan het werk, liefst als schilder.
Als straf kan hij het werk dat hij doet niet zien. "Het is een kans', zegt hij.

    Door het uitdijen van het aantal taakstraffen tot 17.000 is de reclassering,
die voor werkplaatsen en toezicht moet zorgen, uitgegroeid tot een
justitiefabriek waarin meer dan 100 miljoen gulden omgaat. Alleen in Den Haag en
omgeving zijn er al 170 projecten waar gedetineerden hun straf van zich kunnen
afwerken. Reclasseringswerker Rob de Jager heeft een aantal van die projecten
onder zijn beheer, onder meer dat van het Hergebruikcentrum, waar Melkert-mensen
en gestraften tweedehands spullen zoals wasmachines, tv-toestellen en fietsen
weer geschikt maken voor de verkoop. De Jager is een welzijnswerker pur sang.
Niet alleen omdat hij in de zachte jaren 60 en 70 werd gevormd en zijn opleiding
kreeg, maar ook omdat 'het steeds weer nieuwe kansen geven aan mensen' in hem
zit. "Het is natuurlijk niet meer zo als vroeger, toen alles kon, dat besef ik
heel goed. Ik weet best dat er rotzakken bij zijn, die hier een paar weken komen
werken en er niks van opsteken. Ik ben misschien wel zacht, maar niet gek. Als
ze al te moeilijk doen, wijs ik ze er wel op hoe veel kansen ze eigenlijk
krijgen.'

    De Jager moet mensen plaatsen die geen enkel ritme in hun leven hebben, voor
wie een week taakstraf al bijna onoverkomelijk is om de doodeenvoudige reden dat
ze niet op tijd uit hun bed kunnen komen. Mensen die geen band kunnen plakken en
zich daarom moeten beperken tot het poetsen van een koelkast of een fiets. Maar
De Jager had laatst ook een notaris die in de fout was gegaan. "Die man zei:
geef mij maar eenvoudig werk, laat mij maar ergens in de keuken staan. Die heeft
daar prima werk geleverd en had het uiteindelijk fantastisch naar z'n zin.' De
vraag is dan of je in zo'n geval nog wel van een straf kunt spreken. De Jager
aarzelend: "Dat kun je je dus afvragen.'

    Procureur-generaal mr. D. Steenhuis heeft zich vorige week openlijk
afgevraagd of dienstverlening, of taakstraf zoals deze vorm van reclassering
tegenwoordig heet, bij verdere uitbreiding nog wel draagvlak heeft bij de
bevolking. Daarmee was hij de spreekbuis van een belangrijk gedeelte van de
rechterlijke macht, die vindt dat deze specifiek Nederlandse manier van straffen
uit de hand is gelopen.

    Buitenstaanders vinden het regime van de reclassering vaak zacht. Gevangenen
heten er clienten, die het moment waarop ze hun taakstraf doen min of meer zelf
kunnen bepalen. Een moeder mag eerst haar kinderen naar school brengen, iemand
met een baan mag zijn straftaak in zijn vakantie afwerken. De straf moet wel
binnen een jaar zijn uitgevoerd. Clienten behouden hun uitkering. Het roken van
een blowtje tijdens het verplichte werk is officieel verboden, maar wordt wel
gedoogd. Betrokkenen hebben het recht om 'in beklag' te gaan als ze het niet
eens zijn met de werkstraf.

    Mensen die na een werkstraf opnieuw in de fout gaan en worden veroordeeld,
krijgen niet automatisch een echte gevangenisstraf opgelegd, maar mogen weer
'dienstverlenen'. Op de projecten wordt hun privacy zoveel mogelijk beschermd.
Het personeel wordt niet verteld dat de 'uitzendkrachten' een taakstraf moeten
afwerken. Ze hoeven zich doorgaans dan ook niet te schamen voor hun optreden.
"Dat gebeurt echt heel zelden', zegt De Jager.

    Het is gebruikelijk dat verslaafde clienten buiten, in de plantsoenen,
worden ingezet en de overigen binnen, in keukens van verzorgingscentra of de
schoonmaakdienst van openbare gebouwen. Jessica de Booij, hoofd personeelszaken
van de Kesslerstichting die onder meer drie opvanghuizen voor daklozen
exploiteert, is een uitzondering. Ze is bereid ook gebruikers voor enkele weken
dienstverlening te ontvangen. Een zeer zware belasting, gezien het feit dat haar
reguliere taak, opvang van thuis- en daklozen, al vele problemen en onverwachte
situaties met zich meebrengt. "Hier gebeurt altijd wat', stelt ze dan ook bijna
vrolijk vast.

    Ze heeft inmiddels honderden taakgestraften zien gaan en komen. Verreweg de
meesten volbrengen hun opdracht naar behoren, zegt ze. Leren ze er wat van?
"Sommigen wel, van anderen weet je dat ze gewoon weer op hetzelfde pad verder
gaan.'

    Is het straf? "Niet in alle gevallen', zegt ze. "Een gevangenisstraf is
misschien zwaarder, vooral door de verveling. Maar de vraag is of ze daar meer
van zouden leren.'

    In haar pension aan De La Reyweg aan de rand van het centrum van Den Haag
hangt de naargeestige sfeer van het zwerversbestaan. Het is de andere kant van
de wondereconomie, hier komen de afvallers van de welvaartsmaatschappij die door
hun gebrekkige mogelijkheden tot communiceren de weg zijn kwijtgeraakt. Jessica
de Booij haalt de schouders op. "Voor de taakgestraften is het heel goed om eens
te zien wie hier rondlopen. Ze kunnen zien waar ze uiteindelijk terechtkomen als
ze zo doorgaan.'

    Op de grote projecten heeft de reclassering een eigen werkmeester, die de
prestaties van de clienten bijhoudt en rapporteert. In de andere gevallen wordt
die controle overgelaten aan iemand van de instelling: een keukenchef, hoofd van
de schoonmaakdienst of ploegleider van de plantsoenendienst. Ze krijgen er niet
extra voor betaald.

    Is de kans niet erg groot dat deze mensen, die nog wel wat meer aan hun
hoofd hebben dan een paar taakgestraften in de gaten te houden en hun
papierwinkel te ordenen, minder controle uitoefenen dan noodzakelijk is? De
Jager berustend: "Het zal wel eens gebeuren dat er niet accuraat gerapporteerd
wordt. Dat ze zich ongestraft kunnen ziek melden. Daar praten de mensen dan
over. Daarom voeren wij regelmatig controles uit. In het overgrote aantal
gevallen gaat het wel goed. Daarvan ben ik overtuigd.'

    Foto: 1. Jessica de Booij: 'Hier gebeurt altijd wat.', 2. Rob de Jager:
'Echt straf? Dat kun je je soms wel eens afvragen.', 3. Het Hergebruikcentrum in
Den Haag, waar mensen weer kunnen wennen aan geregelde arbeid. Ook
taakgestraften zijn hier welkom. Foto's Hans Kouwenhoven

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              26 of 102 DOCUMENTS

                                Algemeen Dagblad

                               September 12, 1998

Luchtvaartmuseum Texel: let niet op de verpakking

BYLINE: DOOR XANDRA VAN BAARLE

SECTION: T; Pg. 5

LENGTH: 741 words


    EEN TRACTOR sleept met een pruttelend genoegen een grasmaaier langs een
Starfighter, een eenmotorig toestel hobbelt naar de groene startbaan om
toeristen hun vakantiebestemming van de lucht uit te kunnen laten zien en uit
een blauwe helikopter stappen twee ferme jongens in een oranje vliegoverall vol
spannende zakken. Superman en Ken gaan even lunchen in het Vliegveldrestaurant.
Gewoon tussen het gewone volk. This must be Texel Airport!

    Dan scheren er ook nog regelmatig vliegende matrassen over het terras en
landen er parachutisten vlak voor je neus. Superman en Ken bestellen een Briesje
en een Sprongetje, zo heten hier de salades. Een jeep trekt een oude Rus naar de
hangar waar de tweedekker (een Antonov, mocht dat u iets zeggen) gecheckt wordt
voor de rondvlucht van vanavond. Superman en Ken stijgen weer op. Het
Vliegveldrestaurant bij De Cocksdorp op Texel, ik kan hier wel blijven kijken.
Waarom moest ik nou zo nodig een afspraak maken om Luchtvaartmuseum Texel te
bezoeken? Met dit lekkere weer - op het vasteland regende het, haha - dat maffe
gebouwtje in achter die platte piloot zonder gezicht? Inderdaad, leuk voor een
foto maar ik heb geen kop voor zo'n pak.

    "Ik geef toe', zegt Gelein Jansen, "dat het er aan de buitenkant niet
uitziet. Het is de oude schuur van de zweefvliegclub. Toen die leegkwam, zijn we
er zo ingedoken. Maar binnen hebben we het zo mooi mogelijk gemaakt. Bovendien
zijn er plannen voor een nieuw gebouw. Dat moet wel, want we krijgen sinds we
drie jaar geleden open zijn gegaan, steeds meer bijzondere voorwerpen. Uit de
hele wereld. Ik ben net nog voor een oude pilotenhelm naar Terneuzen geweest.
Een hele bijzondere en ik mocht 'm zo meenemen.'

    Jansen, een rasechte Texelaar, doet allemaal 'leuke dingetjes'. Hij is
historicus, verteller, schrijver (onder meer van het Texels woordenboek),
medewerker van het Maritiem en Juttersmuseum in Oudeschild, initiatiefnemer van
dit Luchtvaartmuseum en kweker van een nieuw aardappelras, de Texla. Ik hoef dus
geen vraag te stellen en volg hem ademloos - terwijl hij als de rattenvanger van
Hamelen steeds meer museumbezoekers achter zich aan krijgt, Engelsen, Duitsers,
Katwijkers, en die verstaan hem allemaal - door de geschiedenis van de
luchtvaart op Texel en die is veel boeiender dan je zou denken. In de jaren 30
bijvoorbeeld onderhield de KLM een succesvolle lijndienst naar Texel, retourtje
[f] 8.

    Wie zonder gids - een echte of een boekje - en zonder alle informatie te
lezen langs de collectie loopt, zal denken dat dit museum een dependance is van
het Juttersmuseum: een dennenappel, een vitrine vol foto's en medailles,
opgeviste propellors, motoren en andere onderdelen van vliegtuigen die tijdens
de Tweede Wereldoorlog bij Texel in zee zijn gestort.

    Dan hangen er modellen en een echt vliegtuigje boven je hoofd (blijkt de
beroemde PH COR te zijn die in 1969 zonder toestemming in Rotterdam is geland en
meteen aan de ketting werd gelegd, omdat deze combinatie van een Daf 33-motor,
kruiwagenwielen, ledikant, stofzuigerbuis en mallen van de Staatscourant geen
geldig bewijs van luchtvaardigheid had), er staan maquettes, etalagefiguren in
uniform en er is een bioscoopje in de vorm van een vliegtuigcabine, gemaakt van
en stuk decor uit het Tropenmuseum en 40 stoelen van Martinair.

    Dit alles blijkt een logisch geheel te vormen als je weet dat er vier
thema's zijn: Watervliegtuigen van vliegkamp De Mok dat van 1917 tot 1940 aan de
zuidpunt van Texel lag, Luchtoorlog 40-45, Opstand der Georgiers (de
'Russenoorlog' op Texel in april 45) en Vliegveld Texel dat in 1937 in gebruik
werd genomen.

    Oh ja, en die dennenappel hoort bij het weerstation. Bij dat weerstation,
waar ook meer eigentijdse apparatuur te zien is, heb ik bovendien nog een paar
woordjes Texels geleerd en daarom weet ik nu dat het tijd is om richting
veerboot te gaan want de lucht haalt on. Bovendien: meeuwe op 't land, sturrem
op 't strand.

    Het Luchtvaartmuseum Texel (Postweg 120 in De Cocksdorp op Texel; op Texel
rijdt NZH-bus 27 naar het vliegveld) is t/m de herfstvakantie dagelijks geopend
van 11 tot 17.30 uur. Toegangsprijzen: [f] 5, kinderen [f] 3,50. MJK geldig.
Groepen kunnen op afspraak het hele jaar terecht. Inlichtingen: 0222-311689 en
http://www.texelinfo.nl/luchtvaartmuseum; Foto: Het maffe gebouwtje 'dat er aan
de buitenkant niet uitziet', maar waar het binnen heel leuk en interessant is.
Foto XvB

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              27 of 102 DOCUMENTS

                                Algemeen Dagblad

                               September 11, 1998

De elite betaalt zijn Mondriaans zelf

BYLINE: DOOR MARTIJN BENNIS

SECTION: ECO; Pg. 11

LENGTH: 997 words


    Staatssecretaris Rick van der Ploeg (Cultuur) vindt dat kunstsubsidies te
veel bij 'de elite' terechtkomen. De opera is gesubsidieerd maar een houseparty
niet. Maar hoe zit het met andere subsidies van de overheid? Eten de welvarenden
meer uit de subsidieruif dan de mensen met lagere inkomens? Dat valt mee, zo
blijkt.

    Rotterdam - De gemeente Den Haag wil haar inwoners de kans geven gratis te
kijken naar het recent voor [f] 80 miljoen verworven schilderij Victory Boogie
Woogie van Mondriaan. Hiermee verwerven de belangstellenden dus eigenlijk
'inkomen in natura', omdat ze niets betalen terwijl er hoge kosten zijn gemoeid
met de aankoop, de expositie en de bewaking van het schilderij.

    Naast uitkering of salaris verwerven mensen in Nederland inkomen door
gebruik te maken van allerlei gesubsidieerde voorzieningen. Een treinkaartje is
gesubsidieerd, onderwijs wordt gratis of tegen een laag bedrag aangeboden,
juridische bijstand, sportvoorzieningen, de opera; de gebruiker betaalt minder
dan het kost en profiteert daarmee van belastinggeld. Niet iedereen profiteert
in gelijke mate van deze miljarden. Mensen die hoger onderwijs volgen, wekelijks
een opera bijwonen en overal met de trein naar toe gaan, eten veel meer uit de
subsidieruif dan mensen die van Marco Borsato houden, op hun 16de zijn gaan
werken en wekelijks met de auto een wedstrijd bezoeken van FC Utrecht.
Staatssecretaris Rick van der Ploeg van Cultuur zei vorige week dat er een
tweedeling dreigt te ontstaan tussen de gesubsidieerde wereld van de
traditionele cultuur voor de elite en de commerciele cultuur voor de massa. Hij
geeft daarmee aan dat de verdeling van overheidsgeld - voor zover het cultuur
aangaat - weleens oneerlijk zou kunnen zijn omdat 'de elite', mensen die toch al
veel geld verdienen, meer subsidies opstrijkt dan 'de gewone man'. "De prijs
voor een operakaartje is gemiddeld [f] 70 terwijl de werkelijke kostprijs [f]
400 is. Een liefhebber van de Rolling Stones betaalt het volle pond van [f] 85',
zo betoogde Van der Ploeg. Als het gaat om cultuur, lijkt het er op dat de
uitjes van de 'rijken' worden gesteund terwijl de pleziertjes van de minder
welvarenden door de markt worden aangeboden voor de commerciele prijs. Is dat
oneerlijk? Het is maar hoe je het bekijkt en wat je als 'oneerlijk' beschouwt.
De overheid geeft subsidies om verschillende redenen.

    Een daarvan is dat - zeg - moderne dans moet worden gesubsidieerd omdat het
anders verdwijnt. De markt als geheel heeft er niet genoeg geld voor over om
alle balletgezelschappen in stand te houden maar de overheid, vertegenwoordigd
door talloze commissies en stichtigen, vindt dat de gezamenlijke consumenten
zich 'vergissen'. De overheid kan op deze grond ook besluiten om bingo-avonden
of majoretteclubs te subsidieren als deze uit het culturele landschap dreigen te
verdwijnen. Subsidie op een treinkaartje kan worden gemotiveerd door te wijzen
op milieuvervuiling of de lange files. De subsidie is dan een instrument om
ongewenst gedrag te ontmoedigen. Wat 'ongewenst' is, is natuurlijk discutabel,
los van de vraag of ongewenst gedrag niet beter kan worden belast.

    Ook kan een subsidie worden gegeven om bijvoorbeeld rechtsbijstand voor
iedereen betaalbaar te houden. Toegankelijkheid is dan het argument. Maar wat
moet er toegankelijk worden gemaakt en wat niet? Zijn er bijvoorbeeld
steekhoudende argumenten om bordeelbezoek voor bijstandsgerechtigden
onbetaalbaar te houden?

    Een specifieke subsidie kan bij een klein groepje mensen terechtkomen en de
motivatie achter de bestemming van het overheidsgeld kan aanvechtbaar zijn. Maar
de hamvraag is hoe de totale pot aan overheidssubsidies wordt verdeeld over alle
inwoners van Nederland. In totaal gaat het om een pot met zo'n [f] 80 miljard,
waarvan [f] 52 miljard is toe te rekenen aan gezinnen. De rest wordt besteed aan
tehuizen voor bijvoorbeeld gehandicapten en bejaarden. De [f] 52 miljard
betekent gemiddeld [f] 3250 per hoofd van de bevolking per jaar, [f] 13.000 voor
een gezin met twee kinderen. Het gaat om voorzieningen in de sfeer van
vokshuisvesting, onderwijs, openbaar vervoer, cultuur en recreatie en
gezondheidszorg.

    Het Sociaal Cultureel Planbureau berekent elke vijf jaar hoe de totale
subsidiepot wordt verdeeld en welke bevolkingsgroepen het meest profiteren. Het
blijkt dat de meest welvarende huishoudens inderdaad meer profiteren van het
potje 'cultuur en recreatie' (5 procent van het totaal). De gezinnen die tot de
rijkste 20 procent behoren, incasseren 31 procent van alle kunstsubsidies. Daar
staat tegenover dat deze groep op de terreinen onderwijs, gezondheidszorg en
openbaar vervoer minder dan evenredig ontvangt.

    Overigens is de methode waarmee subsidies worden toegerekend aan huishoudens
cruciaal voor de uitkomsten. Zo worden studenten ouder dan 18 jaar als
zelfstandige huishoudens beschouwd. Zij incasseren een groot deel van de
onderwijssubsidies en de openbaar vervoersubsidies (OV-jaarkaarten) maar ze
verdienen weinig. Vandaar dat de laagste inkomensgroep uit die subsidiepotten
onevenredig veel geld krijgt. Het beeld verandert als studenten tot het
huishouden van hun ouders worden gerekend.

    Maar het beeld verandert ook als er rekening wordt gehouden met de
belastingen die samenhangen met consumptief gedrag van gezinnen. Het gaat dan om
btw, accijnzen, overdrachtsbelasting bij de verkoop van huizen en de bijzondere
verbruiksbelasting (op auto's). De rijkere gezinnen betalen een onevenredig
groot deel van de circa [f] 40 miljard die de overheid aan dat soort belastingen
ontvangt. Al met al, zo concludeert het SCP, veranderen subsidies niet veel aan
de totale inkomensverdeling. Op die schaal bezien is [f] 330 overheidssubsidie
voor een opera-kaartje prima te verdedigen.

    Infographic: De subsidiepot: 20% van de huishoudens zou 20% van de subsidies
moeten krijgen. Maar in werkelijkheid zijn de subsidiepotten niet zo gelijk
verdeeld.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              28 of 102 DOCUMENTS

                                Algemeen Dagblad

                               September 11, 1998

Huiswerk, Jan!

BYLINE: PIERRE HUYSKENS

SECTION: TP; Pg. 9

LENGTH: 432 words


    TOT DE verrassingen van de kabinetsformatie behoorde bijvoorbeeld Tineke
Netelenbos, die van Onderwijs (met alle ravages van dien) naar Verkeer en
Waterstaat verhuisde. Dus moet Wim Kok in haar een soort universeel mens hebben
gezien, van vele bestuurlijke markten thuis. Quod est demonstrandum: dat moet
nog blijken. Annemarie Jorritsma ging van Verkeer naar Economische Zaken - ook
een hele stap, maar verdedigbaar, omdat verkeer en wat-er-staat een niet geringe
kwestie van economie is. Denk maar aan infrastructuur en transport: als dat
laatste stilstaat, ligt 's lands economie op haar gat.

    Pure verrassing was Jan Pronk. Een soort Deus ex machina: kennelijk te zwaar
voor of oncontent geworden in de portefeuille van Ontwikkelingssamenwerking
sprong hij op de buhne van Milieu. De gewone burger heeft wellicht gedacht dat
een minister, die een nieuw hem onbekend werkterrein krijgt toegeschoven, zich
een tijdlang gedeisd houdt, met de duimen in zijn oren over de dossiers gebogen
zit, bedachtzaam een lijst van prioriteiten opstelt en voorgenomen 'nieuw
beleid' aan de ambtelijke inzichten toetst. Om dan pas, min of meer zeker van
zijn zaak, in het openbaar tevoorschijn te komen.

    Niet aldus Jan Pronk. Hij moge dan snel van begrip zijn, Milieu is een
complexe materie, die behoedzaamheid vergt. Maar hij trok er zich niets van aan
en barstte los: weg met die binnenlandse vluchten, de trein in en desnoods in de
file. Kwestie van vroeger opstaan en eerder wegrijden. Ik zag het hem zeggen -
met een aplomb, alsof hij op de steen der wijzen zat. Aanvankelijk dacht ik, dat
hij grappen maakte, maar het was hem ernst.

    Tineke Netelenbos, vers op Verkeer en nog collegelopend bij de ambtenaren,
schrok zich een hoedje. 'Jan toch', moet zij hebben gedacht, 'doe eerst nog wat
huiswerk'. Hij had toch kunnen weten dat die binnenlanse vluchten een uiterst
gering percentage uitmaken op het vliegverkeer. Als die vluchten worden
geschrapt, duiken grote intercontinentale machines in de ontstane gaatjes. Dat
is minder bevorderljik voor het Milieu dan het opstijgen en landen van kleine
toestellen. Trouwens: als die beoogde mijnheren, die nu van Maastricht of
Eindhoven of Eelde naar Schiphol hoppen, zich weer neerlaten in hun BMW's en
daarmee in de files gaan staan walmen, conform het advies van Jan Pronk, is dat
niet een groter milieubederf?

    De al te onstuimige bewindsman heeft op het gebied van Milieu voor zichzelf
nog heel wat ontwikkelingswerk te doen. Misschien komt hij daarna op het idee
dat kleine zeppelins ideaal zijn voor binnenlands luchtverkeer.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              29 of 102 DOCUMENTS

                                Algemeen Dagblad

                                August 29, 1998

Jeltsin: Ik stap niet op

BYLINE: DOOR ONZE CORRESPONDENT PETER D'HAMECOURT

SECTION: vp; Pg. 1

LENGTH: 688 words


    Moskou - President Jeltsin denkt er niet aan om op te stappen. In een
televisie-interview zei Jeltsin gisteravond dat hij de grondwettelijke termijn
van zijn presidentschap wil uitzitten. Die loopt af in het jaar 2000.

    Jeltsin maakte wel duidelijk dat hij zich niet voor een derde termijn
verkiesbaar zal stellen. Het Russische staatshoofd beloofde alles te zullen doen
om de schade voor de gewone burger beperkt te houden: "Ik ben van nature een
optimist en ik geloof dat we uit de problemen komen.'

    Jeltsin zei ook niet van plan te zijn naar politieke machtsmiddelen te
grijpen, zoals het ontbinden van het parlement. Het was gisteravond nog niet
duidelijk in hoeverre hij zijn lot in eigen hand heeft. Premier Tsjernomyrdin,
vertegenwoordigers van de presidentiele staf en de fractieleiders in het
parlement zaten uren bij elkaar om een document op te stellen dat de basis moet
leggen voor een crisisregering en voor de toekomstige verhoudingen tussen
regering, parlement en president.

    Ondanks de chaos in Rusland gaat het bezoek van de Amerikaanse president
Clinton volgende week aan Moskou gewoon door. Ook het bezoek van koning-in
Beatrix aan Rusland, in november, staat nog steeds op de agenda.

    Moskou - De communistische leider Zjoeganov merkte op dat een akkoord over
de crisis in Rusland nog ver weg is. De problemen zitten niet in de economische
paragrafen, maar in de politieke. De eis van de communisten dat president
Jeltsin moet aftreden, is daar onderdeel van.

    Zjoeganov: "We hebben van de zijde van de president voorstellen ontvangen
die duidelijk niet van hemzelf afkomstig zijn. Voorzover ik het begrijp, is de
president fysiek niet in staat stukken te lezen.'

    Het akkoord zou veranderingen in de grondwet inhouden waarin de almacht van
de president wordt uitgekleed en parlement en regering meer bevoegdheden
krijgen. Overeenstemming over dit document is belangrijk voor beoogd premier
Tsjernomyrdin.

    Medio volgende week komt het parlement bijeen om over zijn kandidatuur als
regeringsleider te praten en te stemmen. Komt er geen akkoord dan zal
Tsjernomyrdin worden afgewezen. Dat kan het parlement drie keer doen. Daarna kan
de president het parlement naar huis sturen.

    De politieke onduidelijkheid doet de chaos groeien. In Moskou sloten veel
winkels die duurzame gebruiksartikelen verkopen hun deuren. Winkeliers wisten
niet meer welke prijzen zij moesten hanteren. Vooral geimporteerde waren, de
meerderheid van wat er te koop is in de hoofdstad, springen in prijs omhoog. Het
stadsbestuur overweegt winkeliers en restaurants toestemming te geven hun
prijzen in dollars uit te drukken.

    De ontwikkelingen zouden wel eens het einde kunnen betekenen van de
vrijemarkteconomie in Rusland. De rechterhand van Tsjernomyrdin, Sjochin, zei
dat een nieuwe regering geen andere keuze heeft dan geld te drukken en de
inflatie te accepteren. De staat zou de economie moeten leiden in plaats van de
vrije markt.

    Sjochin is fractieleider van Tsjernomyrdins partij 'Ons Huis is Rusland'.
Veel politici die geloven dat het land alleen met harde hand uit de crisis kan
worden gehaald, juichen de centraal geleide economie toe.

    Aleksandr Lebed, nu gouverneur in de Siberische provincie Krasnojarsk, gaf
steun aan de plannen van Tsjernomyrdin. "Of we het leuk vinden of niet, we
hebben geen andere keuze anders stort het land in de afgrond.'

    Tsjernomyrdin is een concurrent voor Lebed bij de presidentsverkiezingen,
die voor 2000 op de rol staan.

    De Centrale Bank zal vermoedelijk niet proberen de handel op de valuta-beurs
maandag opnieuw te openen voor de nationale munt. Tsjernomyrdin zal het
parlement voorstellen de roebel niet meer vrij verhandelbaar te maken en te
binden aan een vaste koers. Dat was ook het geval in de Sovjet-Unie en leidde
tot tot een levendige zwarte handel in buitenlandse valuta.

    Foto: Jeltsins eerste offiele optreden in Moskou, na een opvallende
afwezigheid in crisistijd, was een ontmoeting met de Bulgaarse president
Stojanov. Hij dronk een glaasje met zijn ambtgenoot en deed alsof er niets aan
de hand is in Rusland. Foto Reuters

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              30 of 102 DOCUMENTS

                                Algemeen Dagblad

                                August 25, 1998

De Boer neemt beschaafd afscheid

BYLINE: DOOR KAREL BAGIJN

SECTION: bin; Pg. 3

LENGTH: 493 words


    EEN SERENE sfeer heerst er op de afscheidsborrel van ex-minister Margreet de
Boer van Volkshuisvesting, Ruimtelijke Ordening en Milieubeheer. In de hoek van
de Gothische Zaal van de Raad van State aan de Haagse Paleisstraat speelt een
uiterst beschaafd strijkje. De drankjes gaan kalm rond, de hapjes zijn
uitstekend: het is duidelijk dat de voormalige bewindsvrouwe niet alleen
kwaliteit van het milieu nastreeft.

    Halverwege de bijeenkomst steekt Margreet de Boer een beetje de loftrompet
over wat zij heeft bereikt in de vier jaar in Den Haag: bijna alles wat zij zich
ten doel had gesteld. Bijna alles, want hier en daar mankeert er nog wel wat.

    Zij maakt er melding van dat de grote industriele bedrijven aanvankelijk
niet erg wilden meewerken. Maar daar is verandering in gekomen. Het
bedrijfsleven beseft medeverantwoordelijk te zijn voor een goed milieu. Daarom
gaat het beter met lucht, aarde en water in Nederland. "Zij lijkt even te
vergeten dat het verantwoordelijkheidsbesef van het bedrijfsleven groeit
voorzover dat past binnen het behalen van de vereiste winstmarges', fluistert
een bezoeker.

    Dan kondigt De Boer een kort optreden aan van de sopraan Cornelia van der
Horst en pianist Dido Keuning met enkele liederen van Kurt Weil. Het laatste
lied gaat over een schelpenverkoper op het strand, die zijn zaakje enige tijd
overlaat aan zijn zoon. Deze vindt een oliebron op het strand, verkoopt bij
terugkeer van zijn vader dus petroleum en dat alles gaat ten koste van de
'gewone man'. Foei, foei. Cornelia van der Horst had er al voor gewaarschuwd:
"Dit lied gaat over het dilemma van de vooruitgang.'

    In de verte lijkt De Boers voorganger Ed Nijpels zich niet al te druk te
maken over dit maatschappelijke probleem. Hij onderhoudt zich althans op
geamuseerde toon met de voormalige CDA-leider Ennaus Heerma, die het zo op het
oog redelijk maakt nadat hij vorig jaar om gezondheidsredenen moest bedanken
voor het burgemeestersambt van Hilversum.

    Druk wordt het niet. De voormalige directeur voorlichting van het
departement van VROM, Frans Kok, die nu een eigen bureau voor
'communicatie-management & public affairs' leidt, wijt dat vooral aan
farewell-feestjes van enkele andere politici. Kok peinzend: "Ja, dat is niet zo
goed gecoordineerd.'

    Dan arriveert ook de nieuwe staatssecretaris van volkshuisvesting, de
liberaal Johan Remkes. Als Tweede-Kamerlid voor de VVD hield hij zich nooit
bezig met volkshuisvesting. Remkes: "Nee, ik weet er ook niet zoveel van. Ik
word nu hard ingewerkt. Ja, een aantal bewindslieden is terechtgekomen op een
post waar zij in het verleden niet veel contact mee hadden. Dat is ook het
adagium van Frits Bolkestein: als je het op de ene plaats goed doet, dan kun je
het ook goed doen op een andere plaats.'

    Als dat maar goed gaat.

    Foto: Ex-minister Margreet de Boer (l) bedankt sopraan Cornelia van der
Horst en pianist Dido Keuning voor hun optreden. Foto Govert Coebergh

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              31 of 102 DOCUMENTS

                                Algemeen Dagblad

                                August 20, 1998

Jan Modaal

SECTION: sport; Pg. 14

LENGTH: 27 words


    Infographic: Voeg alle gegevens van de eredivisievoetballers bij elkaar,
neem de grootste gemene deler en je hebt een profiel van de prof in de
eredivisie.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              32 of 102 DOCUMENTS

                                Algemeen Dagblad

                                August 19, 1998

Mannetjesmaker Lafontaine ruikt de zege

BYLINE: DOOR ONZE CORRESPONDENT AD VAESSEN

SECTION: bui; Pg. 6

LENGTH: 621 words


    Bonn - Aan het eind van een afmattende dag heeft SPD-voorzitter Oskar
Lafontaine enkele flessen Fleurie laten ontkurken, een Beaujolais die hij ook
met wijlen FranCois Mitterrand dronk.

    Het lijkt wel alsof de sociaal-democraat alvast iets wil vieren.
Zelfverzekerd zegt hij dat er spoedig een einde komt aan 16 zware jaren in de
oppositiebanken.

    "Er is geen twijfel meer mogelijk. Wij zullen winnen', verklaart Lafontaine
in zijn gastenhuis nabij de Rijn tegenover deze krant, vijf weken voor de
verkiezingen. "Ik maak me geen grote zorgen meer. Bij andere conclusies is de
wens de vader van de gedachte.'

    De laatste uitspraak is een sneer naar Kohl, die verkondigt dat hij ondanks
een achterstand van 4 tot 10 procent in de peilingen, toch zal zegevieren.
Tekenend vindt Lafontaine dat Kohl de afgelopen dagen ook heeft gezegd dat hij
na een nederlaag aftreedt als partijvoorzitter. "Voor verkiezingen praat je niet
over verliezen', zegt Lafontaine geamuseerd. De linkse SPD'er (54), die ooit het
lidmaatschap van de NAVO wilde opzeggen, is de sterke man achter de gematigde
kandidaat-kanselier Gerhard Schroder (eveneens 54). Hij is de mannetjesmaker. De
SPD-leider droeg hem voor om tegen Kohl (68) aan te treden. Niet zozeer om
inhoudelijke redenen, maar omdat Schroder veruit de meeste kans maakt.

    Lafontaine is tevens de belangrijkste auteur van het verkiezingsprogramma.
Hij wist voorts de gelederen van de hevig verdeelde SPD te sluiten. De
aanvankelijk omstreden Schroder wordt nu unaniem gesteund. Zijn gezag is groot.

    Eerder op de dag werd onder Lafontaines leiding het regeringsbeleid voor de
eerste 100 dagen vastgelegd, waarbij Schroder door afwezigheid schitterde: Jan
Modaal gaat er netto circa 2800 gulden op vooruit, bezuinigingen op pensioenen
en het ziektegeld worden ongedaan gemaakt. Op een mini-pamflet somt de SPD wel
negen verschillende redenen op om SPD te kiezen. Het tiende argument luidt:
'Helmut Kohl'.

    Zullen de christen-democraten, net als het CDA na het aftreden van Lubbers,
nederlaag op nederlaag lijden? Gaat Duitsland een rood tijdperk tegemoet?
Lafontaine knikt. "Er bestaan nu al grote spanningen', zegt hij. "Oudere mannen
neigen ertoe om dat wat ze hebben, niet meer los te laten, tot de wind hen
meevoert.' Dan zegeviert weer de discipline. De voorsprong in de peilingen mag
niet in gevaar worden gebracht, bijvoorbeeld door leedvermaak. Diplomatiek zegt
hij het niet verantwoord te vinden te speculeren.

    Uitvoerig gaat hij in het lange gesprek in op de latente angst in Nederland
over uitlatingen van Schroder, dat Europa gebaat is bij een sterk Duitsland; dat
voortaan meer op Duitse belangen wordt gelet, wat onder meer moet leiden tot een
substantiele verlaging van de EU-bijdrage. "Wij willen niet dominant zijn. Wel
zullen wij opkomen voor onze belangen, wat Kok ook doet.'

    Duitsland is groter geworden, aldus Lafontaine, maar er is geen aanleiding
tot zorg. "De SPD was in de jaren 30 tegen de annexatie van Elzas-Lothringen.
SPD'ers werden door Hitler naar de concentratiekampen verbannen en Willy Brandt
is het symbool van het democratische, naoorlogse Duitsland. Onze buitenlandse
politiek is altijd Europees geweest.'

    Behendig omzeilt Lafontaine vragen over spanningen met Schroder. Onder meer
over de sociaal-economische politiek. De lijsttrekker staat aan de kant van de
ondernemers, terwijl Lafontaine een traditionele vakbondsman is.

    "Wij zijn dikke vrienden. Wij zijn als een tweeling', zegt Lafontaine alsof
alles koek en ei is. "Soms loopt de een voorop, soms de ander.' Een
meningsverschil erkent hij. Van Schroders jongere vrouw Doris mag de poes niet
in bed. "Bij ons mag de kat dat wel.'

    Foto: Oskar Lafontaine Reuters

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              33 of 102 DOCUMENTS

                                Algemeen Dagblad

                                 August 8, 1998

'Als je niet gokt, weet je zeker dat je niets wint'

BYLINE: DOOR MARTIJN BENNIS EN GERRINO MULDER

SECTION: bin; Pg. 3

LENGTH: 842 words


    De Lotto brengt binnenkort krasloten op de markt met een hoofdprijs van een
miljoen gulden. Daarmee probeert de organisatie de verkoopdaling van de
aanvankelijk zo succesvolle loten een halt toe te roepen. Tot nu toe kon er met
de 'sigarenboerloten' maximaal een ton gewonnen worden: kinderspel in het geweld
van de enorme bedragen die in de Verenigde Staten en Duitsland te verdienen
zijn.

    Amsterdam/Vaals - Krassen, krassen, krassen. Hebben, hebben, hebben. Vanaf
28 augustus is er een miljoen te winnen met krassen. Je loopt de sigarenwinkel
in als Jan met de Pet en verlaat de zaak als miljonair. Dat wil zeggen, dat is
het idee. De werkelijkheid is dat 4.800.000 miljoen mensen de zaak inlopen als
Jan met de Pet en er 4.799.998 de zaak weer verlaten als dezelfde Jan met
dezelfde Pet. Een rijksdaalder lichter, dat wel.

    Gokkers laten zich graag een illusie verkopen. Aanbieders spelen daarop in
door de prijzen tot astronomische hoogten op te schroeven. De jackpot in de
Nederlandse Staatsloterij staat inmiddels op 6 miljoen gulden. In de Duitse
Lotto is vanavond 40 miljoen gulden te winnen. In de VS kregen 13 bouwvakkers
vorige week honderden miljoenen guldens uitgekeerd.

    Onder het motto 'Ik kan die ene zijn' hebben mensen blijkbaar liever een
verschrikkelijk kleine kans op een verschrikkelijk groot bedrag dan een wat
grotere kans op een kleiner bedrag.

    Uit verscheidene onderzoeken blijkt dat de kans op al die miljoenen
misschien nog wel aantrekkelijker is dan het fortuin zelf. Nieuwbakken
miljonairs zijn een jaar of twee nadat het grote geld werd binnengesleept niet
gelukkiger dan daarvoor. Een beetje ongelukkiger zelfs: ze worden lastiggevallen
door lieden die een graantje willen meepikken of zijn verhuisd naar een dure
wijk waar ze zich helemaal niet thuisvoelen.

    Hoewel de krasloten tot nu toe niet echt verslavend zijn gebleken, baren de
hogere geldprijzen die de Lotto nu uitlooft deskundige R. Kersenmakers van de
Jellinek-kliniek in Amsterdam zorgen. "Het onmiddellijke resultaat, gecombineerd
met de enorme prijs, vormt een duidelijke risicofactor.' Ook de Stichting
Anonieme Gokkers vindt het geen goed idee de prijzen almaar verder op te
schroeven. "De loterijen spelen in op het je-zult-het-toch-maar-treffen gevoel.
Met die hele grote prijzen zie je toch dat mensen een groot deel van hun geld
aan die illusie besteden', zegt een woordvoerder.

    De Lottospelers in het Duitse Vaalsquartier denken daar anders over. "Als je
het niet probeert, dan weet je zeker dat je niets wint', luidt hun nuchtere
visie. Een dag voor de trekking van de Duitse Lotto is het een komen en gaan van
Nederlanders en Duitsers die in de winkel van de familie Formberg aan de
Pungelerstrasse nog snel even een gokje komen wagen.

    Door de overweldigende media-aandacht kan het niemand in de grensstreek zijn
ontgaan dat de jackpot in de Duitse Lotto (6 uit 49, plus de Superzahl) de
afgelopen weken gestegen is tot 35 miljoen mark, bijna 40 miljoen gulden.

    "Dat wordt sidderen voor de buis', zegt de eigenaar van hotel-restaurant
Eureka uit het Zuid-Limburgse Epen. De man, die als croupier over heel de wereld
in casino's heeft gewerkt, legt zonder blikken of blozen bijna 150 gulden op
tafel.

    "Altijd dezelfde nummers', aldus de ervaringsdeskundige, die met
wetenschappelijke doeltreffendheid zijn favoriete nummers heeft ingevuld. Ook
deze gokker negeert de basisregels van de statistiek. Het moet ontnuchterend
zijn te constateren dat de uitkomst 1-2-3-4-5-6 net zo waarschijnlijk is als
elke andere. Eerdere winsten ('ik heb een paar keer heel aardig verdiend')
hebben hem toch gesterkt in het idee dat het mogelijk is in de Duitse Lotto
eindelijk die grote klapper te maken.

    De familie Formberg leeft al sinds 1952 van de verkoop van
lotto-formulieren. De, meestal vaste, klanten komen van beide kanten van de
grens. "Wij maken geen onderscheid', zegt Frau Formberg. "Wir sind alle
Limburgers!'

    Niettemin snoept ze een aardig stukje omzet weg bij haar
Nederlands-Limburgse collega, een kilometer verderop in Vaals.
Tabaksspeciaalzaak Sparla-Staps, al 40 jaar een begrip in Vaals, merkt wel
degelijk dat de enorme jackpot in Duitsland een zuigende werking heeft, ook op
zijn klanten, die wel eens vragen waarom hij geen Duitse loten verkoopt. Maar
eigenaar Staps heeft zich er bij neergelegd. De hoofdprijs in de Duitse Lotto is
immers altijd al veel groter geweest.

    Nu de jackpot in de Staatsloterij tot 6 miljoen gulden is opgelopen, merkt
ook Staps dat hij meer dan de gebruikelijke 500 loten per maand verkoopt. Een
oudere mevrouw die haar staatsloten komt inleveren, reageert wat kribbig als
haar gevraagd wordt waarom ze niet in Duitsland meedoet. "Ach, daar kun je toch
niet aan beginnen. Een kans van een op de zoveel miljoen! Belachelijk!' Nee,
geef haar maar die oude vertrouwde staatsloten, dan weet je tenminste wat je
hebt.

    Infographic: Kans op 1 miljoen. Het nieuwe kraslot geeft kans op een
hoofdprijs van 1 miljoen. Maar hoe groot is nu de kans dat die prijs op uw lot
valt?

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              34 of 102 DOCUMENTS

                                Algemeen Dagblad

                                 August 8, 1998

Doodstraf in Zuid-Afrika alleen op papier afgeschaft

BYLINE: DOOR ERIK VAN EES; CORRESPONDENT ALGEMEEN DAGBLAD IN ZUID-AFRIKA

SECTION: tp; Pg. 8

LENGTH: 1097 words


    JOHANNESBURG is lelijk in deze tijd van het jaar. De zure, chemische lucht
van een verre staalfabriek brandt in je neus en keel. De kleur van de stad wordt
beheerst door het grauwe licht van de hemel en het bruin van verdord groen. En
de wind is even koud en kil als de criminaliteitscijfers.

    In Johannesburg heerst de wetteloosheid van een pionierend mijnstadje van
een dikke eeuw geleden. Slechts een attribuut dat er vroeger wel was, ontbreekt
nu: de galg.

    Het ANC schafte de galg en de doodstraf vier jaar geleden af, met het breed
gesteunde argument dat beschaafde landen zulke barbaarse en aantoonbaar weinig
doeltreffende straffen niet toepassen.

    De criminaliteit schoot echter omhoog. Oorlogsgebieden uitgezonderd is
Zuid-Afrika het land waar de meeste moorden ter wereld worden gepleegd. Justitie
en politie gaan gebukt onder de druk van de criminaliteit. En opiniepeilingen
wijzen uit dat een meerderheid van de bevolking de doodstraf terug wil: of die
nu woont in krotten of in de welvarende buitenwijken, gekleurd is of blank,
nieuw-rijk of nieuw-arm. Zo'n 1000 leden van de Chinese gemeenschap hielden
vorige maand een vreedzame demonstratie voor het kantoor van president Mandela
in Pretoria, met de eis de doodstraf weer in te voeren. De aanleiding: een 20
maanden oude peuter die bij een overval was doodgeschoten.

    De oppositie die een goede neus heeft voor zaken die stemmenwinst kunnen
opleveren, haast zich dan ook om uit deze kwestie munt te slaan. Winnie
Madikizela-Mandela is nog steeds de Moeder van de Natie voor een aantal van de
armste zwarte bevolkingsgroepen, die hard zijn getroffen door het geweld. Haar
is gevraagd stappen te ondernemen om de doodstraf weer in te voeren.

    De pas opgerichte Verenigde Democratische Beweging wil er een referendum
over. Maar dat zal er niet van komen. Het ANC dat bij de algemene verkiezingen
van volgend jaar zijn meerderheid van ruim 60 procent zal behouden, blijft ook
straks als regerende partij moreel, ethisch en grondwettelijk gekant tegen de
doodstraf.

    Dat mag geen verrassing zijn tegen de achtergrond dat vele ANC'ers aan de
galg zijn gestorven voor hun politieke activiteiten tegen het vorige regime.
Vele anderen werden zonder proces om het leven gebracht, nadat was besloten dat
ordetroepen grenzen mochten overschrijden om politieke tegenstanders te kunnen
'elimineren'. Bovendien, zegt minister van Justitie Dullah Omar, invoering van
de doodstraf heeft nergens ter wereld geleid tot een afname van de
criminaliteit.

    Geweld en misdaad hebben dit land tot in de verste en kleinste uithoeken zo
beschamend in hun greep, dat zich in alle geledingen van de maatschappij een
verandering van opvattingen begint af te tekenen. Bijvoorbeeld in de gezinnen
die de vader moeten missen omdat die simpelweg is neergeschoten bij de diefstal
van zijn auto. Bij de man die - opgesloten in de kofferruimte van zijn auto -
zijn vrouw op de achterbank hoort schreeuwen waar zij door een stel kerels wordt
verkracht. Bij degenen die zelf met geweld zijn geconfronteerd of die kennissen
hebben die iets is overkomen.

    Het gaat hier om berovingen, schietpartijen, lichamelijk geweld. Elke 90
seconden wordt er in Zuid-Afrika een vrouw verkracht. Zelfs als hem niets is
overkomen, wordt de gewone burger met geweld geconfronteerd. De kranten, radio
en televisie vertellen het hem. Het houdt niet op. Bijna zonder uitzondering
hoor je binnensmonds het commentaar: Ophangen, die schoften.

    Het begint op te vallen dat steeds meer slachtoffers beginnen terug te
vechten: ze voeren zelf de doodstraf weer in, nemen het recht in eigen hand. In
de kleurlingenwijken buiten Kaapstad is door verontruste bewoners de organisatie
People against gangsterism and drugs (Pagad) opgericht. Zij wonen in buurten die
worden beheerst door bendes die elkaar bestrijden om hun territorium af te
bakenen en om de hegemonie in de drugshandel, prostitutie en wapensmokkel. In de
Kaapprovincie houden naar schtting 80.000 mensen zich bezig met drugshandel,
tweemaal zo veel als het aantal werknemers in de kledingindustrie.

    "We kennen de drugsdealers, we weten waar de gangsters zich ophouden, we
melden dat aan de politie, en toch doet die niets. Waarom niet?', zo valt er te
beluisteren. Hoe is Michael Booysen, leider van de Sexy Boys Gang, er in
geslaagd om onder zo'n 56 aanklachten voor moord uit te komen en op borgtocht
vrij rond te lopen? Is het toeval dat onmiddellijk nadat de van 16 moorden
beschuldigde Sifiso Nkabinde wegens gebrek aan bewijs was vrijgelaten, het
bloedvergieten in Richmond (KwaZulu-Natal) opnieuw een aanvang nam?

    De gebruikelijke antwoorden: Dat komt doordat de politie zo weinig verdient;
de politie heeft veel te veel zaken op haar bordje; de gezinnen van de agenten
wonen ook in de kleurlingenwijken en kunnen worden bedreigd of afgeperst.

    Het komt ook doordat er politiebureaus zijn met maar een telefoon en maar
een patrouillewagen die 't nog doet en doordat het volstrekt demotiverend is om
de boef die je na een lange jacht bij zijn kladden hebt gegrepen, een paar uur
later weer op straat te zien lopen. En 't komt ook doordat voor velen de
gevangenis een thuis-ver-van-huis is, en niet iets is dat afschrikt. Een andere
oorzaak is dat de politie zelf waarschijnlijk betrokken is bij verscheidene
soorten misdaad. En ten slotte komt 't doordat het Openbaar Ministerie, voor de
rechter er aan te pas komt, de verdachte een lijst moet overhandigen met de
namen van getuigen - die daarmee voor 100 procent zeker weten dat hun later iets
zal overkomen.

    De vijf jaar oude Shafeeka Philips werd verkracht en vermoord en de
verdachte mocht van de politie gaan, want er waren geen bewijzen om hem vast te
houden. "We weten dat hij de dader is', aldus haar tante. "We zijn naar de Pagad
gegaan voor hulp. Daar weten ze 'm wel te vinden.' En dat kan een doodstraf
betekenen, want de Pagad wordt in verband gebracht met de dood van verscheidene
drugsdealers en gangsters, en met aanslagen op de woningen van boeven. Ook
andere bewonersgroepen knappen zelf hun zaakjes op: dieven en overvallers worden
met stokslagen te grazen genomen en soms vinden verkrachters en moordenaars de
dood door steniging.

    De doodstraf bestaat officieel niet in Zuid-Afrika, maar toch wordt deze
regelmatig tot uitvoering gebracht. Alleen door te komen met een doeltreffende
oorlog tegen de criminaliteit, kan de overheid de doodstraf daadwerkelijk
afschaffen.

    Foto: De burgerwacht in Kaapstad, Pagad, wordt in verband gebracht met de
moord op drugsdealers en andere criminelen. Foto AP

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              35 of 102 DOCUMENTS

                                Algemeen Dagblad

                                 August 7, 1998

Diva, een uitstervend vak

BYLINE: DOOR WILLEM PEKELDER

SECTION: pag 2; Pg. 2

LENGTH: 905 words


    WAAROM IS Montserrat Caballe een diva en Karin Bloemen niet, Dame Kiri Te
Kanawa wel en Cristina Deutekom niet? Diva's, bestaan ze nog in Nederland, of
was Mata Hari de laatste? Het blad Quote rangschikte onlangs super-zakenvrouw
Sylvia Toth in die categorie; ja zelfs Veronica-presentatrice Christine van der
Horst wordt door sommigen tot het divadom gerekend. Maar is dat juist? Als je de
definitie in de dikke Van Dale strikt aanhoudt - een gevierd zangeres of actrice
- moet het antwoord 'nee' luiden. Maar ook in gedrag en voorkomen missen deze
dames enkele belangrijke ingredienten die van een gewone vrouw een diva maken.

    Over diva's als maatschappelijk of sociologisch verschijnsel zijn geen
studies bekend, terwijl dit type vrouw toch zeker een functie heeft in de
samenleving. Ze is een charismatische heldin tegen wie mensen graag opkijken. Ze
verlost de gewone man even uit zijn grauwe bestaan, louter door hem een blik te
gunnen op haar onbereikbare allure en grandeur. Ze doet het vooral goed in
tijden van crisis.

    Je kan zonder meer zeggen dat een diva iets koninklijks heeft, iets
goddelijks bijna. Diva betekent in het Italiaans letterlijk godin. Koningin
Beatrix zou een diva kunnen zijn: met haar imponerende verschijning, haar
gala-jurken, haar kroon. De vorstin loopt niet, maar schrijdt; toch is ze geen
diva. Een diva is namelijk geen koningin, maar speelt er een. Zoals Marlene
Dietrich dat haar hele leven heeft gedaan. Als deze actrice over de Champs
Elysees in Parijs flaneerde, liepen de aanpalende restaurants leeg. Mannen
renden met hun servet nog voor de straat op om de godin van het witte doek te
aanschouwen, schrijft Marlene's dochter Maria Riva in de biografie Dietrich mijn
moeder.

    Natuurlijk was een filmster begin deze eeuw meer een bezienswaardigheid dan
nu (dankzij de tv stikken we nu immers van de 'actrices' en 'zangeressen'), maar
het verschil tussen een diva en een 'gewone' actrice is dat de eerste een gevoel
van betovering oproept en de tweede niet. Een diva speelt 24 uur per dag de rol
van vrouw met een hoofdletter V, een door uiterlijk en gedrag boven de mensheid
verheven wezen. Een diva is outgoing want de menselijke aanbidding werkt
verslavend, geeft een kick. Marlene speelde haar rol met zoveel overtuiging dat
ze op het laatst geloofde dat het creatuur Dietrich een andere vrouw was dan
zijzelf. Maria Riva weet zich te herinneren dat haar moeder zich op het schip
naar Amerika altijd afvroeg 'of Dietrich 's avonds nog aan de passagiers zou
verschijnen'. Een gewone actrice komt ergens binnen, een diva verschijnt, net
als Maria.

    Dana International, de winnares van het Songfestival en nu aanwezig tijdens
de Gay Games in Amsterdam, zou je met enige fantasie een moderne diva kunnen
noemen. Mensen die deze Israelische transseksueel hebben meegemaakt weten te
vertellen dat als Dana in haar Jean Paul Gaultier-jurk met diep decollete en
haar entourage van extravagant geklede dienaars haar entree maakt er 'iets' met
je gebeurt. Er passeert niet zomaar een vrouw maar een Magische Verschijning.

    Maar alleen een stijlvol en glamorous uiterlijk maken een zangeres of
actrice nog niet tot diva. Een diva is ook grillig, driftig, onberekenbaar. Een
sopraan verwacht na haar laatste aria grote boeketten van smachtende aanbidders,
maar smijt die bloemen tierend in de hoek van de kleedkamer als er geen bijou in
blijkt te zitten. Een diva zegt op het laatste moment fotosessies of
voorstellingen af, vanwege een vapeurtje. Een diva bijt haar moeder toe: 'Als je
jezelf niet meer kunt redden, spring je maar uit het raam' (Maria Callas). Een
echte diva is een bitch, zonder een tikkeltje zelfrelativering.

    Toen Elizabeth Taylor, die in verschijning en gedrag zeker diva-achtige
trekjes vertoont (we hoeven alleen maar te denken aan de acht echtgenoten die ze
heeft versleten), op een Oscar-uitreiking zichzelf bekendmaakte met: 'Good
evening, I'm Elizabeth Taylor', viel ze meteen door de mand. Een diva spot niet
met zichzelf. Daarom is Bette Midler geen diva, evenmin als Adele Bloemendaal.
Ons land is sowieso veel te nuchter om diva's tot wasdom te laten komen.

    In ons klimaat van 'doe maar gewoon' is de diva aan inflatie onderhevig en
komen types bovendrijven als Christine - 'we gaan er voor' - van der Horst, die
net zo veel diva is als Wim Kok dandy. Karin Bloemen dan? Te ordinair. Cristina
Deutekom? Mist het wellustige verlangen om gracieus van een showtrap af te
dalen. Sylvia Toth? Afgezien van het feit dat ze niet in het 'goede' beroep zit,
is ze te vriendelijk, te benaderbaar. Caroline Kaart? Begint er op te lijken.

    En mannelijke diva's, bestaan die? Het verschijnsel dat er een beetje op
lijkt is de dandy. Met een groot verschil: een dandy houdt voortdurend de schijn
op dat hij zijn bestaan in volstrekte ledigheid doorbrengt, terwijl een diva een
vak heeft dat ze tot het uiterste beheerst. Een geoefende travestiet komt meer
in de buurt. Dame Edna, de Australische tv-travestiet, bijvoorbeeld. Die is meer
diva dan alle Nederlandse actrices bij elkaar.

    Foto: 1. Marlene Dietrich - hier op een foto in de VS in de jaren 30 - was
op en top diva: veren, juwelen, een Rolls Royce en een chauffeur in livrei. Foto
Dietrich-archief, 2. Elizabeth Taylor, hier samen met George Segal in Who's
afraid of Virginia Woolf (1966), heeft te veel zelfspot om voor volleerde diva
te kunnen doorgaan. Foto Warner Bros. Pictures

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              36 of 102 DOCUMENTS

                                Algemeen Dagblad

                                 August 7, 1998

Plezieriger leven

BYLINE: E.D. DEKKER

SECTION: bin; Pg. 4

LENGTH: 603 words


    BESTAAN ER NOG van die onvervalste steile Calvinisten - buiten bepaalde
Veluwse reservaten dan? Je zou denken van niet in deze verlichte tijden. Maar zo
nu en dan steken ze toch hun vervaarlijke kopje weer op in de media. Dan komt
Leen van Dijke van de RPF vertellen dat homoseksuelen eigenlijk misdadigers
zijn. Of de SGP verkondigt dat vrouwen niet in een schoolbestuur mogen zitten...

    Maar met enige regelmaat duikt ook de historicus Van Deuren op, die nogal
bekende boeken over de 17e eeuw heeft geschreven en keer op keer blijk geeft
niet in de 20e eeuw thuis te horen. Hij is een verklaarde tegenstander van
moderne voorzieningen als abortus en euthanasie; van hem zouden gezinnen nog
dertien kinderen moeten hebben, inclusief de ongewenste, en ze zouden tot het
bittere eind moeten lijden als God het zo wilde.

    Van Deursen vindt het schandalig dat protestanten deelnamen aan de
eucharistie bij het prinselijk huwelijk van M&M en dat je in ons land niet
vrijuit racistisch mag zijn, of antifeministisch of tegen ongehuwde seks.

    Het liefst zou de ex-VU-hoogleraar aanhangers van de Islam uit ons
christelijk land weren. "Vreest u dan een pluriforme samenleving?' vraagt de
interviewer. Ach nee, Van Deursen woont in een wijk van rijke blanken: "Ik leef
in een hoekje van de wereld waar je er niet zo veel van merkt,' zegt hij
berustend. Hij noemt de algemeen aangehangen vrijbuiterij en onze tolerantie
tegenover afwijkende opvattingen, godsdiensten en huidskleuren uitwassen van
onze 'hedonistische' cultuur.

    Met dat woord raken we de kern van zijn gevaarlijke geestdrijverij.
'Hedonisme', dat is de calvinistische banvloek om onze opvattingen te
veroordelen. Dat betekent in hun ogen: niets geven om God of gebod, alle moraal
overboord zetten en er maar op los leven. In werkelijkheid staat het woord
hedonisme gewoon voor 'van het leven genieten', want het komt van het Griekse
werkwoord hedomai = vreugde beleven. Maar in de orthodoxe ogen van Van Deursen
haal je met plezier nu juist de duivel in huis. Lijden moeten we op aarde en
niks genieten - wat denken we wel!

    Dus het domineeskeurslijf bestaat nog zoals het in de vorige eeuw iedere
vorm van socialisatie en emancipatie tegen heeft gehouden omdat de gewone man
anders niet tevreden zou blijven in zijn ondergeschikte positie.

    Het is zonder meer een zegen dat de Van Deursens van deze wereld in hun
welgestelde wijken niets meer te vertellen hebben. Het Iran van de ayatollahs
zou een vrijzinnig lustoord lijken, vergeleken bij Nederland als het nog onder
hun knoet gebukt ging.

    Maar de bezwaren tegen ons 'hedonisme' zijn ook buiten de zwartekousenkerk
een wijd verbreid gedachtegoed.

    Zo las ik laatst over een rijke reclameman (de Canadees Kalle Lasn) die
onlangs een reis maakte door de derde wereld en in The Independent on Sunday
verklaarde: "De armoede was verschrikkelijk, maar er was leven. De menselijke
relaties, de vreugde en de zorgzaamheid waren prachtig.'

    Dat is het gebruikelijke sprookje: eigenlijk is armoede en honger iets
prachtigs, want dan is er tenminste onderlinge warmte en menselijkheid, terwijl
bij ons iedereen er maar voor zichzelf op los leeft en solidariteit ver te
zoeken zou zijn.

    Die hele manier van denken berust op romantische misverstanden. Het lijdt
geen twijfel dat in de eerste wereld de rijkdom heel wat beter gespreid wordt
dan in de arme landen en dat het onze solidariteit is die de ergste voedselnood
in hongerende landen met gigantische hulpprogramma's tegemoet komt. Zonder onze
hedonistische moraal stond het er in de rest van de wereld een heel stuk
slechter voor.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              37 of 102 DOCUMENTS

                                Algemeen Dagblad

                                 August 6, 1998

De geschiedenis leert: ecotax schiet zijn doel voorbij

BYLINE: DOOR WYBREN VERSTEGEN; DE AUTEUR IS DOCENT ECONOMISCHE EN ECOLOGISCHE
GESCHIEDENIS AAN DE VRIJE UNIVERSITEIT IN AMSTERDAM.

SECTION: eco; Pg. 11

LENGTH: 789 words


    MET ANDERE EU-landen streeft Nederland naar vermindering van de uitstoot van
broeikasgassen, met name CO2, om opwarming van de atmosfeer te voorkomen.

    Een van de methoden waar ons land zich hard voor maakt is de eco-tax. De
achterliggende redenering is eenvoudig: als energie duurder wordt, zullen
consumenten en ondernemers besparen op fossiele brandstoffen zoals olie, kolen
en gas en uit puur eigenbelang meewerken aan vermindering van de uitstoot van
CO2. Was het maar zo eenvoudig.

    Nu is het niet voor het eerst dat in Nederland een nieuwe belasting wordt
bedacht om een milieuprobleem aan te pakken. Aan het einde van de 16de eeuw werd
in Nederland namelijk door de toenmalige stadhouder prins Maurits een soort
eco-tax ingevoerd om het gebruik van turf, de fossiele brandstof van die tijd,
in te tomen. Het gevaar van het ongelimiteerd afgraven van turf was dat de
gebieden in Holland en West-Utrecht waar veen werd gebaggerd, veranderden in
grote watervlakten zoals de Loosdrechtse, Nieuwkoopse en Ankeveense plassen. Die
waterplassen waren destijds geheel waardeloos. Grondbelasting kon je er niet van
heffen en bovendien breidden de plassen zich bij iedere storm verder uit waarbij
en soms zelfs halve dorpen verloren gingen. De 'belasting op ontgronding van
turf' was bedoeld om dit 'ruineuse' proces te stuiten.

    Het heeft niet mogen baten. In een land dat in de Middeleeuwen al
grotendeels was ontbost, was turf voor rijk en arm onmisbaar als brandstof.
Alleen al om die reden moest de overheid toestaan dat bijvoorbeeld wees- en
armenhuizen van de turfbelasting werden vrijgesteld. Turf was bovendien een
tamelijk schone brandstof. De voordelen van deze goedkope energiebron waren zo
groot dat de bevolking en de industrielen uit die tijd de belasting op de
ontgronding maar voor lief namen.Het afgraven van turf ging dus gewoon verder.

    Milieu-organisaties onderkennen dat iets dergelijks met de eco-tax ook kan
gebeuren. Zij bepleiten daarom een zeer zware belasting om het energiegebruik te
remmen. Maar ook dat idee wordt in ons voorbeeld geloochenstraft. Zo werd de
belasting op Utrechtse turf verhoogd van twee penning per zak in 1588, via vier
penning in 1676 naar het zesvoudige: twaalf penningen in 1702, en dat terwijl de
lonen van de 'gewone man' na 1650 nauwelijks meer stegen.

    De vernieling van het landschap werd er niet door geremd. Integendeel, rond
1780 werd gezegd dat 'door de toenemende overdaad thans meer turf verslonden
wordt dan in de spaarzamere tijden'. Men vreesde dat de turfvoorraden, zoals nu
de aardolie, uitgeput zouden raken en bepleitte de aanplant van bomen om ook in
de toekomst over energie te kunnen beschikken. Een club-van-Rome waarschuwing
avant-la-lettre, en dat in 1780!

    De tariefsverhogingen hadden het ontgronden dus niet vertraagd. Zij leidden
er eerder toe dat de overheid de lucratieve inkomsten uit deze belasting niet
meer kon missen. De afhankelijkheid van de turfwinning ging evenwel nog verder
dan de directe belastinginkomsten. De Republiek der Zeven Verenigde Nederlanden
had destijds gigantische geldbedragen nodig om de kostbare oorlogen tegen
bijvoorbeeld de zonnekoning Lodewijk XIV te financieren. Zij kon toen een beroep
doen op de meer kapitaalkrachtige verveners (de turfgravers) die de winsten uit
hun eigen onderneming gaarne belegden in veilige staatsobligaties tegen een
gegarandeerde rente. Ook om die reden wilde de overheid het ontgronden niet
afremmen.

    De 16de eeuwse eco-tax tegen de afgraving van turf is zijn doel dus volledig
voorbij geschoten. In plaats van dat het proces van 'ontgronding' een halt was
toegeroepen, kwamen steeds grotere delen van West-Nederland onder water te
staan. Een proces dat alleen dankzij de inzet van krachtige stoomgemalen vanaf
het midden van de 19de eeuw kon worden gestopt. De overeenkomsten tussen de 17de
eeuw en nu liggen voor het oprapen. Er is net als in de Gouden Eeuw een grote
welvaart, dankzij goedkope energie, en de staat is van die welvaart afhankelijk.
Niet om oorlog te voeren, zoals in de 17de eeuw, maar wel om bijvoorbeeld
sociale voorzieningen overeind te houden en te zijnertijd de gevolgen van de
vergrijzing te kunnen opvangen, iets waar ex-minister Wijers zich zulke zorgen
om maakt.

    Gezien het falen van de 16de-eeuwse ecotax is er weinig reden om te
veronderstellen dat ook een 'zware' 20ste eeuwse ecotax het broeikaseffect zal
stuiten. Veeleer moeten we er op verdacht zijn dat de regering onder het mom van
milieu-beleid, op termijn vooral zijn eigen financiele positie versterkt.

    Foto: Het gevaar van het ongelimiteerd afgraven van turf was dat gebieden in
Holland in grote watervlakten veranderden, zoals de Nieuwkoopse plassen. Foto
Eric Blom

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              38 of 102 DOCUMENTS

                                Algemeen Dagblad

                                 August 5, 1998

Planet Hollywood draait beter in Nederland

BYLINE: DOOR ALBERT KOK

SECTION: pag 2; Pg. 2

LENGTH: 614 words


    ARNOLD Schwarzenegger, Bruce Willis, Demi Moore, Whoopi Goldberg en
Sylvester Stallone doen het niet goed: het aandeel van hun gezamenlijke
restaurantketen Planet Hollywood is in twee jaar tijd gekelderd van 28 dollar
naar 7 dollar. In de Amsterdamse vestiging aan de Reguliersbreestraat kijken
managers Tina Gabel en Jim Dorington elkaar verbaasd aan. "Kijk om je heen',
sommeert tenslotte Dorington: volle tafels en een rij wachtenden bij de ingang.
Waar vind je dat op een willekeurige dinsdagavond?'

    Het is een observatie waarop weinig valt af te dingen. Alle 250 plaatsen
zijn bezet in het met souvenirs uit speelfilms en televisieseries aangeklede
etablissement. Het zal ongetwijfeld kloppen dat de top van het Amerikaanse
bedrijf er moeite mee heeft om in uithoeken als Moskou en Dubai te scoren met
hun Hollywoodsterren, maar in Amsterdam loopt Planet Hollywood als een trein.

    "Natuurlijk hebben wij het in zoverre gemakkelijk, dat Nederlanders heel
vertrouwd zijn met alles wat uit Hollywood komt', realiseert de zelf uit Amerika
afkomstige Gabel zich. "Maar daarmee alleen kom je er niet. We denken ook aan de
lokale markt. Aan de muur hangen portretten van Rutger Hauer, Jeroen Krabbe en
andere Nederlandse sterren. En als Tatjana aankondigt dat ze naar Californie
verkast, geven wij haar alle ruimte om dat hier te doen.'

    In Amerika laten kenners van de markt weten dat het aan een dergelijke
inventiviteit ontbreekt bij degenen die achter de schermen aan de touwtjes
trekken. De bijna bejaarde acteurs van The Planet zouden niet langer tot de
verbeelding spreken van de jonge doelgroep. "Ze moeten jongere sterren
aantrekken', verklaart de analist Paul Marsh in Entertainment Weekly. "Arnold,
Bruce en Sly zijn uitgeblust.' En met een verwijzing naar het succes van
Titanic-held Leonardo DiCaprio: "Ze hebben een Leo nodig.'

    Natuurlijk is het ook in Amsterdam niet alle dagen feest, geven Gabel en
Dorington toe, maar er gaat geen week voorbij of ze hebben een bekende
Nederlander te gast. "Het blijkt gewoon dat ze hier graag komen', zegt Gabel.
"Ze weten dat ze niet door het publiek worden lastiggevallen. Daar zien we heel
streng op toe. Het is bijvoorbeeld verboden om bij de sterren om handtekeningen
te bedelen.'

    Waarom, zo willen we weten, is het dan toch leuk voor Jan-met-de-pet om hier
een hamburger te halen? Twee fouten in een zin, legt Dorington geduldig uit. De
Britse collega van Gabel wijst op de menukaart: "Wij zijn geen hamburgertent.
Van de 28 gerechten hebben er 21 niks met hamburgers te maken. We hebben
salades, pasta's, alles!' En wat het gewone publiek betreft: "Het is de charme
dat ze hier een ster in het wild kunnen aantreffen. Met de nadruk op kunnen. Het
is hetzelfde verschil als dat je een olifant in het oerwoud tegenkomt of in de
dierentuin.'

    Vanuit het vlaggenschip van Planet Hollywood in New York laat
president-directeur Brian Woods weten dat het bedrijf er alles aan doet om
(weer) een jeugdig elan te krijgen. Met het oog daarop doet hij zijn best om
jonge steracteurs als Will Smith, Johnny Depp en Jennifer Love Hewitt aan zijn
restaurantketen te verbinden.

    Woods denkt dat hem dat wel zal lukken: "Acteurs zijn contractueel verplicht
om reclame te maken voor de films waarin ze spelen. Als ze met ons in zee gaan,
zorgen wij ervoor dat die nieuwe producties onder de aandacht komen van een
internationaal, in films geinteresseerd publiek. Planet Hollywood en
Hollywoodsterren horen bij elkaar en kunnen, veel meer dan tot nog toe is
gebeurd, van elkaar profiteren.'

    Foto: Arnold Schwarzenegger bij de opening van de Nederlandse vestiging van
Planet Hollywood in 1996 in Amsterdam. Foto WFA

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              39 of 102 DOCUMENTS

                                Algemeen Dagblad

                                 August 3, 1998

Bagger vergalt plezier watersporters

BYLINE: DOOR GERARD RIGTER

SECTION: bin; Pg. 3

LENGTH: 881 words


    In de jachthavens slaat zo veel vervuild slib neer, dat hun voortbestaan in
gevaar komt. De modale watersporter dreigt de dupe te worden.

    Roermond - Opwervelende blubber kleurt het wateroppervlak bruin achter
motorjacht Iris, dat de Roermondse jachthaven Het Steel binnenloopt. "Zie je hoe
weinig ruimte er onder zijn schroef zit?', bromt havenmeester Henk van Zeel.
"Uitbaggeren is hard nodig.'

    Het Steel aan de Maas is een van de vele Nederlandse havens waar een steeds
dikkere laag bodemslib het in- en uitvaren hindert. Vaak is de drab nog vervuild
ook. De exploitanten zitten met de handen in het haar. Want het storten,
verbranden of reinigen van vervuilde bagger is peperduur. De afvoer van schoon
spul kost circa vijftien gulden per kubieke meter. Is de bagger vervuild, dan
betaalt de eigenaar maar liefst 150 tot zelfs 400 gulden per kuub. Bijna alle
1200 jachthavens moeten hoognodig van een dik pak verontreinigd slib af.

    A. Willemsen van branchevereniging Hiswa: "De rivieren zadelen de
jachthavens, een soort bezinkputten, met andermans rommel op. Eigenaren staan
machteloos. Het principe de vervuiler betaalt, wordt met voeten getreden.'

    Bijna de helft van de exploitanten gaat mogelijk kopje onder, waarschuwt
Willemsen. "De gemiddelde baggerkosten van bijna 200 gulden per kuub bedreigen
veertig procent van de jachthavens in hun voortbestaan. Ga maar na: jaarlijks
krijgen de exploitanten 200 miljoen gulden extra baggerkosten voor hun kiezen,
op een totale omzet van 600 miljoen gulden. Vooral de kleintjes kunnen dat niet
bolwerken. De eerste sluitingen zijn al een feit.'

    Als de watersportbranche in geldnood is, betalen al die bezitters van luxe
jachten toch gewoon wat meer voor hun ligplaatsen?

    "Daar heb je dat vooroordeel weer', huivert Willemsen. "Iedereen ziet alleen
de toptien. Ik verzeker u dat negen van de tien watersporters mensen zijn met
een doodgewoon inkomen, die hun bootje maar net kunnen betalen. Je kunt de
300.000 botenbezitters, die zich voor een groot deel voortbewegen op wind- en
spierkracht, niet op laten draaien voor het wegwerken van andermans troep. Het
liggeld zou dan moeten verdrievoudigen. Absurd natuurlijk.'

    Uit onderzoek blijkt dat gemiddeld driekwart van de vervuiling afkomstig is
van elders. De rest - voornamelijk residuen van olie, brandstof, verf en van
middelen die de scheepshuid beschermen - komt wel degelijk uit de havens zelf.
Willemsen brengt daar tegenin dat de branche orde op zaken heeft gesteld. Het
bootonderhoud, de behandeling van brandstoffen en smeermiddelen, sanitaire
voorzieningen en afvalstromen zijn allang aan strenge regels gebonden. In het
eenvoudige jachthaventje Het Raboes, aan de monding van de Eem bij Eemdijk,
gruwt watersporter en timmerman Daan Maaskant uit Zeewolde van de gedachte dat
de baggerproblematiek hem misschien op kosten zal jagen. "Kijk om je heen', zegt
de schipper van het zeven meter lange kajuitzeiljacht Zephyr. "Niks geen
patserig gedoe. De gemiddelde watersporter heet Jan Modaal. Voor mijn gezinsboot
betaal ik 5000 gulden per jaar aan liggeld, onderhoud en stalling. Da's net te
behappen. Maar de lasten worden steeds zwaarder. Verplichte milieumaatregelen in
de havens, watertoeristenbelasting, niet langer mogen varen op rode dieselolie
en een dreigende vaarbelasting. "De overheid belast van alle recreanten de
watersporter het zwaarst', klaagt Maaskant. "Er staat nauwelijks iets tegenover.
Gebaggerd wordt er alleen voor de beroepsvaart. En jachthavens worden steeds
commercieler. Als je ergens een paar uur aanlegt krijg je een grote mond, want
ze willen ligplaatsen alleen nog maar voor een hele dag verhuren. ' In Roermond
briest ir. J. Brouwers, eigenaar van Het Steel: "Vijf centimeter slib ligt er na
elk hoog water op de steigers.' Inmiddels slepen veel boten met hun kiel door de
smurrie. Het wordt steeds erger. Brouwers moet zeker 2000 kuub afvoeren, wat hem
3,5 ton gaat kosten. Als Het Steel opnieuw dichtslibt, is dat volgens hem de
schuld van de gemeente, eigenaar van de havenmond. Brouwers' eigen
ingenieursbureau, het Waterloopkundig Laboratorium (WL) en de Technische
Universiteit Delft (TUD) hebben berekend dat een onderwaterdam in de havenmond
slibafzetting vrijwel helemaal zou voorkomen.

    Moeten de Roermonders opdraaien voor uw baggerprobleem?

    "Andere Maasgemeenten als Eijsden en Bergen hebben wel een deugdelijke
havenmond aangelegd. Kijk, jaarlijks incasseer ik voor de gemeente tien mille
aan watertoeristenbelasting. Maar die dam van luttele tonnen ligt er nog steeds
niet', verzucht Brouwers bitter. De door de branche opgerichte Stichting
Antislib propageert dat de overheid op landelijke schaal stromingspatronen moet
beinvloeden door dammen en eilandjes aan te leggen en geulen te graven. Studies
van WL en TUD wijzen uit dat dat de baggerproblematiek structureel oplost.
Tenminste, voor de jachthavens. Het slib slaat dan wel elders neer. Brouwers:
"Dat is een probleem voor de overheid. Die moet stimuleren dat in Europees
verband erosie en vervuiling in de bovenloop van de rivieren worden aangepakt.'
Maar het overleg met de overheid verloopt Willemsen van de Hiswa veel te traag.
"Dat terwijl de havens in rap tempo onbereikbaar worden en klandizie missen. Er
gaan slachtoffers vallen.'

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              40 of 102 DOCUMENTS

                                Algemeen Dagblad

                                 August 1, 1998

KLM: Het millenniumprobleem raakt iedereen

BYLINE: DOOR EDDY VAN DER LEY

SECTION: bin; Pg. 3

LENGTH: 441 words


    Arnhem - Het millenniumprobleem reikt verder dan de computertechnologie
alleen. Zo dreigt de gewone man bij de eeuwwisseling, over 517 dagen,
geconfronteerd te worden met het uitvallen van magnetron, videorecorder,
wekkerradio of lift.

    In al deze apparaten zitten chips die met het aanbreken van het jaar 2000
problemen kunnen krijgen met de datum, die vanwege ruimtebesparing is aangegeven
als 00 in plaats van 2000. De chip vertaalt die 00 in 1900, het verleden dus,
waardoor de apparaten niet meer functioneren.

    Om de mogelijke consequenties van het millennium onder de aandacht te
brengen van het grote publiek, is gisteren in het Nederlands Openluchtmuseum in
Arnhem de 'Maand van het millennium' begonnen. Bezoekers worden op initiatief
van de KLM spelenderwijs ingelicht over de eventuele gevolgen van de
eeuwwisseling voor elektronische huishoudelijke apparatuur.

    De KLM zegt zich maatschappelijk verantwoordelijk te voelen voor de
bevolking. "Omdat er een beeld is ontstaan dat het millennium uitsluitend van
invloed zou zijn op computers, dreigt de samenleving het kind van de rekening te
worden', zegt H. Baas, communicatiemanager van de luchtvaartmaatschappij. "Wij
willen daar tijdig op inspelen, want ook oma van 72 die negenhoog woont in een
flatgebouw waarvan de lift uitvalt, krijgt ermee te maken.'

    Zelfs prominente wetenschappers weten niet hoe om te gaan met het
2000-probleem, blijkt uit een voorbeeld van Baas. "Op mijn vraag aan een
hoogleraar informatica hoe hij de eeuwwisseling zou doorbrengen, antwoordde hij:
'Ik ben gewoon thuis met mijn gezin. Ik heb inkopen gedaan zoals vuurwerk,
champagne en oliebollen, maar ook heb ik mijn ouderwetse reiswekker opgediept,
mijn zaklantaarn voorzien van nieuwe batterijen, de gasfles van mijn
campingbrander gevuld en een doos met kaarsen klaar staan. Zo kom ik de
eeuwwisseling wel door.' Zo'n antwoord geeft maar aan dat ook hij het probleem
louter op de computertechnologie betrekt. Kenmerkend dus.'

    Op het themapark in Arnhem wordt het millennium-probleem geschetst als een
uitdaging in plaats van een bedreiging. Baas: "Dat lijkt ons de manier om het
besef te doen groeien dat iedereen een eigen verantwoordelijkheid heeft. Mensen
dienen tot het inzicht te komen waar de prioriteiten in hun eigen omgeving
liggen'.

    Wubbo Ockels, Nederlands enige ruimtevaarder, verzorgde gisteren de opening
van de Maand van het millennium. Op de vraag of hij op 31 december 1999 met een
Space Shuttle de ruimte in zou durven, volgde een volmondig 'ja'.

    "Omdat de mensen in de ruimtebranche al optimaal zijn ingesteld op het
millennium.' Nu het publiek nog.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              41 of 102 DOCUMENTS

                                Algemeen Dagblad

                                 July 30, 1998

Tweede generatie allochtonen drukt stempel op statistieken

BYLINE: DOOR FRANK RENOUT

SECTION: bin; Pg. 3

LENGTH: 850 words


    Marokkaanse jongeren die slaags raken met de politie in Amsterdam.
Vluchtelingen die 'in stromen' ons land binnenkomen. De beeldvorming over
buitenlanders in Nederland wordt nogal eens bepaald door stereotypen. Het
Centraal Bureau voor de Statistiek brengt sinds 1995 jaarlijks in kaart hoe de
allochtone gemeenschap in Nederland er uit ziet. Vandaag verschijnt de editie
voor 1998 van de CBS-publicatie Allochtonen in Nederland.

    Voorburg - Met een beetje durf kun je zeggen dat allochtonen steeds meer
gaan lijken op 'gewone' Nederlanders. Jonge allochtonen zijn vaak beter opgeleid
dan hun ouders en hebben meer kans op werk. Met een beetje durf kun je ook
zeggen dat 15 jaar minderhedenbeleid bar weinig heeft opgeleverd. Turken en
Marokkanen doen nog vaak het zware werk in de maatschappij en jongeren uit
bijvoorbeeld Suriname en de Antillen hebben veel psychische klachten.

    Bewijzen voor zowel de ene als de andere stelling zijn te vinden in de
CBS-publicatie Allochtonen in Nederland 1998. Het Centraal Bureau voor de
Statistiek probeert in opdracht van het ministerie van Binnenlandse Zaken de
allochtone gemeenschap in al haar facetten in kaart te brengen. Alleen met
concrete cijfers over de doelgroep is beleid te formuleren, is de gedachte.

    Zelf zal het ministerie dit jaar uitzoeken of het minderhedenbeleid nog wel
degenen bereikt voor wie het bedoeld is. Sinds 1983 hanteert het departement 12
'doelgroepen'. De afgelopen 15 jaar is de samenstelling van de
allochtonengemeenschap echter veranderd.

    Het beleid is gericht op integratie en het wegwerken van achterstanden,
bijvoorbeeld op gebieden als werkgelegenheid en scholing. Voor sommige van de
doelgroepen, zoals Spanjaarden, is dat nog maar mondjesmaat nodig, maar nu
dienen zich nieuwe groepen aan die nog niet zijn geintegreerd. Vorig jaar werden
bijna 16.000 asielverzoeken ingediend door Irakezen en Afghanen. Binnenlandse
Zaken heeft weinig gegevens over deze mensen.

    Over de werkgelegenheid hoeven we ons geen illusies te maken, blijkt uit de
CBS-cijfers. Onderzoeker F. Huls. "De situatie van allochtonen op de
arbeidsmarkt is nog steeds onverdeeld slecht.' Hij pakt er een van de vele
tabellen bij. "Vorig jaar was de geregistreerde werkloosheid onder autochtone
Nederlanders 4 procent. Bij allochtonen was dat gemiddeld 16 procent.' Achter
dat laatste cijfer gaan grote verschillen schuil. Zo ligt het
werkloosheidspercentage onder Surinamers op 13, en bij Turken op 31.

    Toch ziet Huls wel een ontwikkeling ten goede. "De werkloosheid onder
etnische minderheden wordt minder. Dat is vooral te danken aan de tweede
generatie, dus de allochtonen die hier geboren zijn. Zij spreken Nederlands,
hebben vaak een betere opleiding en zijn daardoor ook breder inzetbaar dan
alleen in de zware industrie, zoals veel van hun ouders.'

    Directeur I. Akel van het Nederlands Centrum Buitenlanders (NCB) herkent
deze trend. "Maar het CBS heeft eerder ook wel eens gewezen op de hoge
schooluitval onder jonge allochtonen. Dat blijft een groot probleem.'

    Turkse en Marokkaanse jongeren stoppen drie maal zo vaak voortijdig met
school als autochtone jongeren. Voor het eerst dit jaar heeft het CBS ook
onderzoek gedaan naar werkomstandigheden van allochtonen. Hoewel geen
onderscheid is gemaakt naar leeftijd, blijken met name Turken en Marokkanen veel
vaker bloot te staan aan lawaai en trillingen. Zij doen, kortom, het fysiek
zware werk.

    Een ander nieuw onderwerp in de CBS-publicatie is de gezondheid van
allochtonen. "Het algemene beeld is, dat er niet zoveel verschillen zijn tussen
autochtonen en allochtonen', zegt Huls van het CBS. Wel was er onderscheid te
maken naar inkomen: etnische minderheden behoren vaak tot de laagste
inkomenscategorieen, maar gaan minder vaak naar het ziekenhuis of de huisarts
dan autochtonen met een laag inkomen.

    H. Bellaart, beleidsmedewerker van Forum (Instituut voor Multiculturele
Ontwikkeling) denkt dat wat betreft gezondheid ook een verschil is te maken
tussen jong en oud. Dat neemt volgens hem niet weg, dat ook de kinderen hun
eigen specifieke problemen hebben. "Het is bekend dat veel Hindoestaanse, Turkse
en Marokkaanse meisjes psychosociale problemen hebben. Ze kroppen het op. Het
aantal allochtone jongeren dat een of meer zelfmoordpogingen doet ligt op 10 tot
11 procent, bij autochtonen is dat 5 procent.'

    Op basis van de CBS-cijfers lijkt de conclusie gerechtvaardigd dat de tweede
generatie de macht aan het grijpen is in de allochtonenstatistieken.

    "Er is progressie', zegt Bellaart van Forum. "Marokkaanse meiden doen het
goed, ze streven hun broertjes voorbij. Ze willen accountant worden of rechter
en dat lukt ze ook, maar vergeet niet: de situatie is nog lang niet optimaal.'

    Akel van het NCB: "Het nieuwe kabinet zal op langere termijn moeten
investeren in onderwijs en op korte termijn in werkgelegenheid.'

    Infographic: Allochtoon Nederland in cijfers. Om beleid te kunnen voeren op
basis van cijfers, laat het ministerie van Binnenlandse Zaken jaarlijks alle
gegevens over allochtonen in Nederland op een rijtje zetten.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              42 of 102 DOCUMENTS

                                Algemeen Dagblad

                                 July 14, 1998

Wijden aan

BYLINE: PIERRE HUYSKENS

SECTION: tp; Pg. 9

LENGTH: 472 words


    HET IS, meen ik, met minister Gerrit Zalm begonnen, die in het vrouwenblad
'Opzij' liet weten dat hij zijn ministerschap (van Financien) niet beschouwde
als een taak voor dag en nacht. Hij werkt tot half zes, tenzij het echt niet
anders kan, en maakt resoluut Schluss, om zich als gewone Nederlander voor en
avond en de nacht aan vrouw en (jonge) kinderen te kunnen wijden.

    Mooi begrip, wijden aan: wat meekokkerellen in de keuken, schortje voor;
bijpraten met de eega; dan in de weer met de kids, verhaaltjes vertellen,
stoeien, knuffelen, vermanen, samen eten, kinderen naar bed brengen met een
laatste verhaaltje-toe en dan verder het kleine rijk alleen delen met de
echtgenote en haar begeleiden naar de nacht. Burgerlijk natuurlijk, maar het is
voor romantiek vatbaar.

    Zie je Gerrit Zalm op televisie of in het openbaar als schatkistbewaker in
de weer, dan identificeer je hem niet direct als de Familien-Vater, die hij na
half zes wenst te zijn. Hij ziet er uit als een accountant RA, rechtvaardig en
achterdochtig, en toch kan de man liefhebben en zich wijden aan de zijnen. Hoe
gek het ook klinkt, zo iets is goed voor het politieke imago. Politici zijn ook
maar mensen.

    Neem Hans Wijers, ook Familien-Vater, verdienstelijk en gewaardeerd
minister, ex-minister, want hij komt niet meer terug, wars als hij van politiek
geworden is, tijdens zijn ministerschap. Hij wilde zijn vingers niet meer
vuilmaken aan een lijsttrekkerschap voor D66. Het is mede zijn schuld dat de
partij een soort D33 werd. Maar hij koos voor een rustiger bestaan, ten behoeve
van vrouw en gezin. Neem het hem maar eens kwalijk.

    Neem Jacques Wallage: heeft ook gekozen voor iets anders, de functie die
kennelijk al lang in zijn achterhoofd heeft gehangen, het burgemeesterschap van
Groningen, waar hij wethouder is geweest. Van Groningen kun je dus houden, nooit
geweten. maar bij Wallage moet ook een lichte weerzin hebben meegespeeld tegen
het politiek bedrijf, dat hij in de PvdA-fractie heeft moeten meemaken. Ook hij
kiest dus voor meer rust, meer eigen tijd en voor het 'wijden aan'. Hij laat het
fractievoorzitterschap aan Ad Melkert, die op zijn beurt kennelijk con amore
bedankt voor een ministerschap als dat van Sociale Zaken.

    Neem Hans van Mierlo: ook moe en der dagen zat, en wellicht uit op een otium
cum dignitate, een luieren in waardigheid, met daarin ruimte te over voor het
'wijden aan'. Aan wat of wie, vernemen we nog wel.

    Zelfs Frits Bolkestein heeft al enigszins klaaglijk laten weten dat hij de
langstzittende fractievoorzitter (van de VVD) is, sinds Oud. Voelt Frits zich
ook oud? "Er komt een tijdstip dat ik zeg: ik ga vissen', sprak hij. Lijkt me
sterk: Bolk met hengel onder een paraplu aan de waterkant.

    Hoe dat zij? Politiek vergt vaak te veel van degenen die zich ook willen
'wijden aan'.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              43 of 102 DOCUMENTS

                                Algemeen Dagblad

                                 July 10, 1998

Revolutie in huisjesland; "Jan met de pet dupe, vermogenden stromen toe"

BYLINE: DOOR MARTIN VOORN

SECTION: eco; Pg. 11

LENGTH: 761 words


    Rotterdam - Door de belastingplannen van Paars II zullen de prijzen voor
tweede huizen met tientallen procenten dalen. De aftrek van hypotheekrente
verdwijnt. Dat kan in huisjesland een revolutie teweegbrengen. Een 'shake-out'
staat voor de deur, waarvan de 'gewone man' de dupe is.

    "De waarde van tweede huizen zal met tientallen procenten dalen en slecht
verkoopbaar worden. Dat is alarmerend, zeker voor mensen die het huis voor een
lange periode gefinancierd hebben. Hun lasten stijgen juist', zegt Jan
Nijhof,adjunct-directeur van de Vereniging Eigen Huis.

    Focko de Zee, algemeen secretaris van de Recron (Vereniging van
recreatie-ondernemers in Nederland) voorspelt zelfs de doodssteek voor de
recreatiebungalows. "Jan met de pet kan geen tweede huis meer kopen. Daarmee
valt een grote groep Nederlanders als potentiele klant weg. De vraag verschuift
van gewoon naar rijk; voor de rijken is het nieuwe stelsel juist voordelig.
Eigenlijk is het dus heel a-sociaal.'

    Dat vermogenden toehappen is waarschijnlijk. Als ze het huis verhuren, en
dat gebeurt meestal, zijn de huurinkomsten straks vrij van belasting.
Verhuurders moeten daarover nu 50 tot 60 procent belasting betalen, afhankelijk
van hun hoogste tarief. Recron verwacht dat de huurprijzen fors zullen stijgen.

    Marjan Langbroek van de Nederlandse Vereniging voor Personal Finance
adviseert verhuurders zoveel mogelijk kosten te maken voordat het nieuwe stelsel
ingaat. Tot die tijd zijn de kosten voor renovaties aftrekbaar van de
huurinkomsten. Nieuw is de vermogensrendementsheffing van 1,2 procent, veel
lager dan de huidige belasting. Voor mensen met geld zit er muziek in tweede
huizen.

    Particulieren zonder vermogen en met lage inkomsten kunnen echter nauwelijks
anticiperen op nieuwe belastingwetgeving. Volgens De Zee zijn het de mensen met
een normaal inkomen die nu een vakantiehuis kopen. "Zij zien dit als een
appeltje voor de dorst. De meeste tweede huizen worden gekocht met een hypotheek
en/of consumptief krediet (waarvan de aftrek ook vervalt). De aftrekbaarheid van
de rente stelt veel mensen in staat te kopen.'

    Nijhof: "De tweede woning is vaak gefinancierd door een hogere hypotheek op
het eerste huis. Dat kan straks ook niet meer. Ik denk dat het eerste huis voor
80 procent is gefinancierd en het tweede voor 30 tot 40 procent.'

    Eigen Huis waarschuwt kandidaten zelfs voor het kopen van een tweede huis,
met name vanwege het wegvallen van de hypotheekrente-aftrek, erkent Nijhof. "Ik
denk dat sommige mensen al hun tweede huis verkopen. Ze zijn huiverig voor het
kopen, dat horen wij links en rechts. De aankoop is nu eenmaal gebaseerd op de
aftrek. De wetgeving heeft onomkeerbare gevolgen voor de waarde van de huizen.
Het is pijnlijk voor de mensen, de waarde daalt en de lasten stijgen. Wij zullen
de politiek daarop opmerkzaam maken.'

    In het eerste kwartaal zijn de prijs en het aantal verkochte tweede huizen
gedaald, maar in het tweede trad herstel in. Een montere John van der Velde van
Roompot Beheer, de grootste aanbieder van tweede huizen in Nederland: "Het was
effe schrikken voor onze verkopers toen de plannen bekend werden, maar de
verkoop van onze huizen in 1998 is hoger dan in 1997.'

    De Zee: "De verhuurmogelijkheden in kleinere parkjes worden kleiner dan in
professioneel gerunde parken met veel faciliteiten. Logisch dat Roompot het goed
doet. Het aanbod van dat soort woningen trekt een beperkte groep kopers met veel
eigen geld. Er zijn te veel goedkope vakantiebungalows en daar kan de klad in
komen. Veel van dit soort projecten is al afgeblazen, ook projecten waarvoor de
grond al was aangekocht.' Algemeen directeur Henk van Koeveringe van Roompot:
"De markt voor tweede huizen wordt volwassen, er is geen schaarste meer. De
klant wordt kieskeuriger. Dat vereist kwaliteitsverbetering en kostenbeheersing.
Het succes van vroeger kwam aanwaaien. Nu wordt het concurreren.'

    Kader: Het tweede huis

    78.000 tweede huizen, aftrek hypotheekrente vervalt

    60.000 van Nederlanders, huurinkomsten laag belast

    Prijzen: 2 tot 4,5 ton, aftrek kosten vervalt

    31.000 vakantiebungalows, huurwaardeforfait vervalt

    40% particulier eigendom, waarde komt bij vermogen

    Foto: Roompot biedt huizen langs de kust in Zeeland aan voor [f] 250.000 tot
[f] 450.000, de bovenkant van de markt. "Kustlocaties komen er niet meer bij.
Wij verkopen wat nog in de pijplijn zat, maar het aanbod neemt de komende jaren
af. Als de kustlocaties op zijn gaan moet men naar het binnenland', zegt John
van der Velde van Roompot.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              44 of 102 DOCUMENTS

                                Algemeen Dagblad

                                  July 9, 1998

Soldaatje spelen met verfkogels

BYLINE: PAUL HOVIUS

SECTION: ugr; Pg. 37

LENGTH: 741 words


    (Trend Sport, tel. 020-693.25.50/06-531.343.14).

    JE RAAKT ER aan verslaafd of je hebt totaal geen affiniteit met paintball.
Met wat? Paintball! Het op elkaar schieten met gelatine balletjes met verf.

    Op een zaterdagmiddag vind ik mezelf terug op het terrein van Trend Sport
nabij het recreatieterrein Spaarnwoude tussen Amsterdam en IJmuiden. Paintball
is gewoon soldaatje spelen. Gekleed in een bruin-groene camouflage-overall,
beschermende helm op en met een op koolzuurgas werkend geweer in de hand op
jacht naar de tegenstander. Komt er iemand voor je loop, dan is het de bedoeling
hem met een gericht schot een verfkogel tegen het lijf te jagen. Spat het
balletje uiteen, dan geldt het als een treffer en is het spel voor je
tegenstander afgelopen.

    Het komt kinderachtig over om in tijgergang door het hoge gras te sluipen,
je te verschuilen achter allerlei bosschages of je gezicht half in het zand te
duwen opdat de tegenstander je niet ontdekt. Maar een hockeyploeg geniet er met
volle teugen van. Een groep corps-studenten gaat volledig op in de wedstrijd en
ook van een ander gezelschap straalt het enthousiasme af. In tenue van het korps
mariniers en met beschilderde gezichten spelen zij hun spel.

    Paintball, zo legt directeur Jeroen Jensen van Trend Sport uit, bevindt zich
nog steeds in de verkeerde hoek. "Veel mensen associeren het met agressie en
gevaar, terwijl het een onschuldige uitlaatklep is.' Jensen doet er alles aan
uit die wat smoezelige sfeer te komen. "Bij ons krijgt iedereen een schone
overall. Je moet heldere instructies geven en het moet duidelijk zijn dat het
overtreden van de veiligheidsvoorschriften niet wordt geduld.'

    Terecht, want de onder hoge druk afgevuurde balletjes kunnen een snelheid
bereiken van zo'n 70 kilometer per uur. Krijg je er een in je oog, dan gaat het
licht uit. Dus is Jensen fanatiek. In het veld niemand zonder veiligheidsbril,
in de 'veilige zone' geen geweer zonder vergrendeling. En de speler die daar lak
aan heeft, kan meteen vertrekken.

    Trend Sport rekent voor een spel van ongeveer drie tot drieenneenhalf uur 50
gulden per persoon. Dat is dan inclusief 100 paintballs. Dat lijkt een
behoorlijk aantal, maar in de praktijk is het niets. In het vuur van het spel
wordt er driftig geschoten; 100 paintballs bijkopen is dan de oplossing. En dat
kost 25 gulden. Met wat consumpties er bij kan een paar uurtjes spelen daardoor
behoorlijk wat geld kosten. Maar nogmaals, wie door paintball wordt gegrepen
heeft een fantastische middag.

    Nog een paar andere zaakjes. Philips is op de markt gekomen met een
draadloos stereo luidsprekersysteem (type SBC BC730). Je sluit hiervoor de
zender aan op een audiobron en de stekker van de speaker gaat in het
stopcontact. Via een tweeweg dubbel basreflexsysteem leveren de luidsprekers een
vermogen van 40 Watt. De signalen van de zender gaan door muren en kunnen tot op
een afstand van 100 meter worden opgevangen. De draadloze set kost 499 gulden.

    Het optreden van beveiligingsbeambten roept nogal eens vragen op. Mag een in
uniform gehulde medewerker van een particuliere beveiligingsdienst iemand
fouilleren, aanhouden, opsluiten in een kamer en in zijn tassen kijken? Het
antwoord is simpel: het uniform geeft zo'n bewaker geen enkele bevoegdheid. Hij
mag niets meer en/of minder dan iedere andere gewone burger. Hij mag niet
fouilleren of in tassen kijken. Tenzij, en daar schuilt dikwijls een
misverstand, het slachtoffer al dan niet stilzwijgend toestemming geeft.

    Die toestemming kan onderdeel uitmaken van een koopovereenkomst. Wie een
ticket voor een vliegtuig koopt of een toegangsbewijs voor een popconcert
aanschaft, zal veelal in de kleine lettertjes kunnen terugvinden dat hij met
beveiligingsmaatregelen akkoord gaat. Ook kan een winkel zich het recht
voorbehouden tassen te controleren. Dat moet dan op een duidelijke manier
kenbaar worden gemaakt, zodat iedereen die de winkel binnenstapt weet waar hij
aan toe is. En de heel principielen die daar niet mee kunnen leven, moeten de
gevolgen daarvan dragen en de winkel mijden.

    Zoals iedere burger mag een beveiligingsbeambte bij een 'heterdaadje' iemand
staande houden en vervolgens overdragen aan de politie. In de Wet op de
particuliere beveiligingsorganisaties is opgenomen dat beveiligingsbeambten een
diploma moeten hebben en in het bezit moeten zijn van een legitimatiebewijs dat
op elk redelijk verzoek moet worden getoond.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              45 of 102 DOCUMENTS

                                Algemeen Dagblad

                                  July 2, 1998

Souffleur van Hare Majesteit

BYLINE: DOOR WILLEM PEKELDER

SECTION: vp; Pg. 1

LENGTH: 1328 words


    OP EEN RECEPTIE zou je hem al snel over het hoofd zien. Een tengere man met
onbestemde gelaatskleur. "Ik ben een enigszins schimmige figuur op de
achtergrond en dat wil ik graag zo houden. Er zijn al ijdeltuiten genoeg in dit
land.' Toch is deze 'schimmige figuur' twaalf jaar lang de rechterhand van
koningin Beatrix geweest. Gisteren ging hij officieel met pensioen: mr. Floor
Kist (62), grootmeester van Hare Majesteit.

    Op zijn laatste officiele werkdag geniet hij samen met zijn vrouw Lyda
(Zuid-Hollands Statenlid voor D66) van een salade in het Haagse cafe De
Posthoorn, waar hij al 30 jaar bekend staat als een 'geestige en vriendelijke
klant'. Hij maakt zich op voor zijn laatste afscheidsreceptie in een rij van
vijf. Met pret-ogen vertelt hij over de 'enige avond' ten huize van
grootmeesteres Martine van Loon-Labouchere in Amsterdam, met cabaret van
hofdames en kamerheren van de koningin. "Veel grappen uit mijn Leidse tijd.
Heerlijk.'

    Het was in dezelfde luchtige sfeer dat de rechtenstudenten Floor Kist en
prinses Beatrix elkaar in de jaren 50 aan de Leidse Universiteit leerden kennen.
"Ze waren beiden betrokken bij het Leids Studentencabaret, waarvan ook Paul van
Vliet deel uitmaakte', vertelt oud-directeur van de Rijksvoorlichtingsdienst
(RVD) Gijs van der Wiel. "Als ik het me goed herinner hebben de prinses en de
heer Kist ook wel eens samen stukjes opgevoerd.'

    De band die in Leiden onstond zou altijd blijven bestaan. Toen de koningin
in 1983 een nieuwe algemeen secretaris nodig had, viel haar keuze op die
artistieke en scherpzinnige jongeman uit Leiden die inmiddels een mooie
diplomatieke carriere had doorlopen, met als voorlopig hoogtepunt de functie van
consul-generaal in San Francisco. Drie jaar later benoemde ze hem op de hoogste
post binnen haar Huis: grootmeester. Met 330 medewerkers onder zich, van wie er
40 tot de directe hofhouding behoren, was Floor Kist een soort
secretaris-generaal van een (klein) ministerie.

    De nieuwe grootmeester kreeg als taak de professionalisering van de
hofhouding, die koningin Beatrix direct bij haar troonsbestijging in 1980 had
ingezet, af te ronden. Onder koningin Juliana was het hof veranderd in 'een
lieflijke chaos', en dat was de perfectionistisch en zakelijk ingestelde Beatrix
een gruwel. Oud-ceremoniemeester van koningin Beatrix, Gilbert Monod de
Froideville: "Vroeger werden hofdignitarissen nogal eens benoemd op grond van
hun grote maatschappelijke verdiensten of omdat ze een vooraanstaande rol hadden
gespeeld in het verzet. Het was het stelsel van respectvolle beloning. Koningin
Beatrix trekt mensen aan omdat ze uitblinken in hun specialisme. Een
hofmaarschalk zal dus de beste keukens van Parijs moeten kennen. Floor Kist was
met zijn zakelijk inzicht en diplomatieke achtergrond een uitstekende man om de
moderne BV Oranje gestalte te geven. Onder zijn leiding werd het hof een
kleinere maar deskundiger organisatie. Of het moeilijk is om voor de koningin te
werken? Nee, ze is een uitstekende baas. Veeleisend, jazeker, maar ook zeer
bezielend en besluitvaardig. Een perfecte manager.'

    Naast verzakelijking staat ook privacy hoog op de agenda van koningin
Beatrix. Om 'Engelse toestanden' te voorkomen legde Floor Kist de leden van de
hofhouding een spreekverbod met de pers op. Voortaan zouden alle mededelingen
over de Oranjes weer naar buiten komen via het kanaal dat daarvoor na de totale
informatiechaos rond het huwelijk van prinses Irene was aangewezen: de RVD. Mooi
overzichtelijk allemaal, vooral omdat elke mededeling en ieder persbericht eerst
het bureau van de grootmeester zou passeren. Een ingewijde zegt dat de RVD,
hoewel formeel ressorterend onder de minister van binnenlandse zaken, sinds het
aantreden van Floor Kist is verworden tot een soort 'filiaal van Paleis
Noordeinde'. "Niet Eef Brouwers (de huidige hoofddirecteur van de RVD, red.)
bepaalt of en wanneer koninklijk nieuws naar buiten gaat, maar Floor Kist. De
grootmeester beschouwt de RVD-medewerkers in zekere zin als zijn
ondergeschikten.'

    Hans van der Voet, die als hoogste baas van de RVD negen jaar (tot 1995) met
de belangrijkste hoffunctionaris te maken heeft gehad, spreekt echter van 'een
heel prettige samenwerking zonder negatieve spanningen'. "Ik heb nooit ervaren
dat de heer Kist onze vrijheid van handelen probeerde in te perken. Daartoe was
hij ook niet bevoegd. Overleg was er, natuurlijk. Toen prins Bernhard enige
jaren geleden langdurig in het ziekenhuis lag, hadden we gedurig contact, maar u
gelooft toch zelf niet dat ik over elk perscommunique ruggespraak hield met de
heer Kist. Ik stond twee keer per dag de media te woord!'

    De koningin beschouwt haar toetje als staatsgeheim, maar wat haar vader of
echtgenoot mankeren mag iedereen weten. Een ingewijde: "Haar beleid is: laten we
open zijn over priv'e-zaken die er werkelijk toe doen, maar verder mondje toe.'
In hoeverre is het aan de invloed van Floor Kist te danken dat er niet (meer)
krampachtig wordt gedaan over bijvoorbeeld gezondheidsklachten van de Oranjes?
Gilbert Monod de Froideville: "Dat is beleid van de koninklijke familie zelf.
Toen prins Claus voor de eerste keer last kreeg van ernstige depressies (dat was
voordat Floor Kist grootmeester werd, red.) heeft de koningin besloten niet
geheimzinnig te doen. De grootmeester is bij dat soort vragen een klankbord voor
de koningin. Hoe denkt u, mijnheer Kist, dat deze of deze mededeling zou vallen
bij de bevolking.'

    Ook Gijs van der Wiel, die van 1945 tot 1983 (mede) leiding heeft gegeven
aan de RVD, gelooft niet dat de grootmeester, in het Haagse receptie-circuit
omschreven als een 'typische liberaal', een zeer grote invloed heeft uitgeoefend
op de vorstin. "De koningin heeft een zeer gedecideerde eigen mening. De heer
Kist was voor haar een hogelijk gewaardeerd adviseur en een belangrijk
vertrouweling. Niet meer en niet minder.' Rob Soetenhorst, gepensioneerd
hoofdredacteur van de Haagsche Courant en een oude studievriend van Floor Kist:
"Ik denk dat Floor helemaal niet heeft gedacht in termen van invloed. Zijn enige
doel is al die jaren geweest de hofhouding te runnen op een manier zoals de
koningin dat voorstaat: zakelijk, gestroomlijnd en vooral niets vergeten.'

    Wat Floor Kist misschien onderscheidt van zijn voorgangers is dat hij de
hofhouding een wat menselijker gezicht heeft gegeven. Van der Wiel. "Door zijn
prikkelende en op de doorsnee lezer gerichte columns in de Haagsche Courant
hebben velen de indruk gekregen: Goh, er leven ook gewone mensen aan dat hof.
Dat is de grote kracht van de heer Kist: hij kent zowel de wereld van het
protocol als die van de gewone man.'

    Wat vond de koningin overigens van de 'nevenfunctie' van haar hoogste
dienaar? Monod de Froideville: "De heer Kist heeft deze zaak bij zijn aantreden
zeker besproken met de koningin, maar ze heeft er geen bezwaar tegen gemaakt. Of
de heer Kist zijn columns ter goedkeuring moest voorleggen? Nee, Hare Majesteit
is geen eindredacteur van de Haagsche Courant.'

    Premier Lubbers had wel liever gezien dat Floor Kist bij zijn entree in het
paleis zijn andere Haagse 'werkgever' vaarwel zou zeggen. Echtgenote Lyda
Kist-Verstegen: "Ik schreef in die tijd feministische stukken voor Opzij. Ik
dacht: mijn man werkt voor de koningin, laat ik voor zijn veiligheid mijn
verhalen maar ondertekenen met Lyda Verstegen.'

    De storm waaide echter over. "Toen Lubbers merkte dat mijn man het spijtig
zou vinden om zijn column op te geven, is hij er nooit meer over begonnen.'

    Of wist de premier dat Floor Kist op Paleis Noordeinde al jaren een grote
fan had?

    Foto: 1. Oud-directeur van de Rijksvoorlichtingsdienst Gijs van der Wiel op
weg naar de receptie in Paleis Noordeinde: "De heer Kist heeft de hofhouding een
menselijker gezicht gegeven.' Foto Govert Coebergh, 2. Floor Kist verkeerde 15
jaar in de schaduw van de troon en is deze maand met pensioen gegaan als
grootmeester van de koningin. Foto Thuring bv

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              46 of 102 DOCUMENTS

                                Algemeen Dagblad

                                  July 1, 1998

Fiscus heeft meer te doen bij de hasjboer

BYLINE: DOOR JOOP WIJN; LID TWEEDE KAMER VOOR HET CDA

SECTION: bui; Pg. 7

LENGTH: 548 words


    DAT DE WEGEN van de overheid ondoorgrondelijk kunnen zijn, bleek wel heel
duidelijk uit het verhaal van een hennepteler die met naam en toenaam in de
Volkskrant meldde dat hij van de fiscus niets had te vrezen.

    Zonder enig gevoel van gene vertelde hij over zijn prettige ervaring met de
Belastingdienst. Nadat zijn hennepboerderij met zo'n 1000 planten door de
politie was leeggehaald, verscheen een half jaar later de fiscus op zijn erf.
Dat was schrikken, want er stond alweer een nieuwe illegale aanplant. Maar het
viel mee: de fiscus wilde alleen maar 'zaken doen'.

    Volgens de beschrijving van de drugsboer waren de bijeenkomsten met de
fiscus bijzonder gezellig. Hij hoefde niet bang te zijn dat de ambtenaren van de
Belastingdienst hun collega's van Justitie zouden inlichten. De fiscus neemt
daartoe namelijk nooit het initiatief. Alleen als er een verzoek van Justitie
binnenkomt met daarin uitdrukkelijk de naam van de kweker, zal de
Belastingdienst op het verzoek ingaan en informatie geven.

    Dit is belachelijk; geen burger die dit begrijpt. Het verbouwen van hennep
is verboden en strafbaar gesteld als misdrijf. Als een bepaald onderdeel van de
overheid zijn ogen sluit voor criminele activiteiten, geeft dat een volstrekt
foute beeldvorming. Het lijkt erop alsof het ene onderdeel een activiteit
goedkeurt, terwijl het andere onderdeel dezelfde activiteit illegaal vindt. Dit
is een sterk staaltje van schotten binnen de overheid, waardoor deze een
onbetrouwbare en hypocriete indruk maakt.

    Een ambtenaar van de Belastingdienst is thans slechts in een beperkt aantal
gevallen verplicht zijn collega-ambtenaar bij de politie in te schakelen. Deze
aangifteplicht betreft voornamelijk handelingen waarbij de staat rechtstreeks
wordt getroffen, bij levensbedreigende situaties of bij bedreiging van het
Koninklijk Huis.

    Deze plicht tot aangifte geldt trouwens ook voor gewone burgers.

    Wat mij betreft wordt de aangifteplicht voor overheidsdiensten en ambtenaren
uitgebreid naar alle strafbare feiten. Hiermee kan criminaliteit beter worden
aangepakt. Zowel de Belastingdienst als justitie zijn van ons allemaal, beide
instanties maken deel uit van dezelfde overheid, en de FIOD is een wettelijke
opsporingsdienst. Justitie kan vervolgens een onderzoek instellen om de zaak te
onderzoeken.

    Meldingsplichten worden steeds gebruikelijker. Zelfs aan niet-overheden zijn
meldingsplichten opgelegd. Banken moeten ongebruikelijke transacties van hun
clienten melden. Ook notarissen hebben een plicht om bepaalde zaken aan te geven
waarvan zij vermoeden dat ze niet door de beugel kunnen. Het is dus niet meer
dan normaal dat ook overheidsinstanties actief moeten meewerken aan opsporing
van strafbare feiten.

    Nu kan een professionele hennepteler die zijn zakken aardig weet te vullen
vrijuit gaan, doordat de overheid zich formeel opstelt en zich daarmee in feite
onttrekt aan algemeen geldende waarden en normen. Bovendien is dit funest voor
het draagvlak bij de burger die zich wel gewoon netjes aan de regels houdt.

    De CDA-fractie heeft de minister van Justitie en de staatssecretaris van
Financien hierover inmiddels bevraagd; als de antwoorden niet bevredigend zijn,
zal zij actie ondernemen om een eind te maken aan deze dwaze gang van zaken.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              47 of 102 DOCUMENTS

                                Algemeen Dagblad

                                 June 30, 1998

Ook Wassenaar kent stille armoede

BYLINE: DOOR GERARD RIGTER

SECTION: bin; Pg. 5

LENGTH: 737 words


    Wassenaar - De 'armoedenota' van Wassenaar heeft toch nog enige omvang.
Tweeentwintig pagina's maar liefst. De inhoud gaat over het verzachten van de
armoede in het lommerrijke villadorp tegen de duinen, met talloze puissant rijke
inwoners en een reserve van 100 miljoen op de gemeentebegroting.

    Wapperend met het geschrift legt wethouder Hans Hupkes (PvdA) uit waarom
Wassenaar een campagne begint tegen de verborgen armoe. Want anders dan menigeen
denkt, telt het dorp ook ingezetenen die zich geen paarden, Mercedessen of
wereldreizen kunnen permitteren. Zeker 1500 Wassenaarders moeten rondkomen van
een inkomen op minimumniveau.

    Met billboards, folders en persoonlijke brieven gaat de gemeente armlastige
dorpelingen aanmoedigen zo nodig gebruik te maken van bijzondere bijstand,
huursubsidie, belastingkwijtschelding en alle andere steunregelingen die voor
hen in het leven zijn geroepen. "Sommigen kennen die voorzieningen niet, anderen
hebben drempelvrees. Ze willen hun hand niet ophouden', aldus Hupkes.

    Die terughoudendheid leidt volgens hem tot verborgen armoede en sociale
uitsluiting. Extra schrijnend in een omgeving waar anderen hun weelde uitbundig
etaleren, vindt de wethouder. De gemeente houdt hier vrijdag met charitatieve en
maatschappelijke instellingen een conferentie over.

    De Wassenaarse minima maken zes procent van de bevolking uit. "Armoedebeleid
is dus hard nodig', argumenteert Hupkes, "net als in bijvoorbeeld Blaricum,
Laren en Huizen. Het is een vooroordeel te denken dat dergelijke gemeenten geen
armoede kennen.'

    Corinne Kulk (36), geboren Wassenaarse, kan in haar flat aan de Rozenstraat
dat vooroordeel wel verklaren. "Een rit door de gemeente geeft een vertekend
beeld. Eerst zie je de villa's in de buitenwijken. Dan de herenhuizen aan de
doorgaande wegen in het dorp. Maar achter die dure bebouwing liggen de
volksbuurten als Oostdorp, Jeruzalem en de nieuwbouwwijk die hier het Tranendal
wordt genoemd. Vanwege de onbetaalbare huren. Het gewone volk is hier
weggestopt.'

    Kulk, moeder van Bob (14) en Bas (11), weet wat armoede in Wassenaar
betekent. Na haar scheiding was ze zes jaar afhankelijk van een
bijstandsuitkering. Een moeilijke periode waarin ze ternauwernood de eindjes aan
elkaar kon knopen. Twee jaar geleden brak de zon door toen ze haar huidige man
leerde kennen en vier dagen per week ging werken.

    "De mensen snappen het niet dat je uit Wassenaar komt en toch geen geld
hebt', zegt Kulk. "Destijds erfde ik een breimachine van mijn oma. Ik was in de
wolken, want zo kon ik truien breien voor mijn zoons. Van mijn moeder leende ik
300 gulden voor een cursus, want ik kon niet met dat ding omgaan. Eigenlijk had
ik een vervolgcursus nodig, die even duur was. Maar dat geld kon ik niet
ophoesten. Dat wilde er bij de cursusleidster niet in. Ze kon er niet bij dat
iemand uit Wassenaar zo'n luttel bedrag niet kon betalen.'

    Corinne Kulk prijst zich gelukkig dat ze zich nooit diep in de schulden
heeft moeten steken. "Wel moest ik een beroep doen op allerlei instellingen. Met
enorme tegenzin. Maar ja, als zelfs je vakantiegeld opgaat aan eerste
levensbehoeften kom je er niet meer onderuit. Zo kwam ik enorm in de problemen
doordat mijn naaimachine stuk ging. Ik had geen 200 gulden voor een nieuwe.
Uiteindelijk ben ik hier naar de Raad van Kerken gestapt. Of ze een naaimachine
voor me hadden. Die hadden ze. Ik schaamde me rot.'

    Genant vond ze het ook dat ze voor elke aanvraag voor kwijtschelding of
extra bijstand met een stapel bankafschriften naar het gemeentehuis moest. Een
ambtenaar vlooide ze door terwijl de dorpsgenoten langsliepen. Dan verbeeldde ik
me dat ze dachten: He, ze heeft zeker weer wat nodig', aldus Kulk.

    Ze heeft haar meer gefortuneerde dorpsgenoten hun rijkdom nooit misgund,
zegt ze. "Al was het wel eens moeilijk als je in de stromende regen met je kind
op de fiets door zo'n vette Mercedes werd gepasseerd. Wel denk ik dat die rijken
meer zouden kunnen bijdragen aan het oplossen van het armoedeprobleem.'

    Dat vindt ook Norga Simons van 'Vrouwen in de bijstand' in Wassenaar.
Volgens haar is de armoedenota teveel op de armen gericht. Ze mist een
aanbeveling over extra belastingheffingen voor de Wassenaarse rijken. De
opbrengst kan dan naar de armen vloeien. Wethouder Hupkes denkt niet dat zo'n
passage de nota ooit zal halen. "Herverdeling van inkomens is een zaak van de
regering.'

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              48 of 102 DOCUMENTS

                                Algemeen Dagblad

                                 June 20, 1998

De wedergeboorte van de wederopbouw; 'Blijf met je poten van dat gebouw af'

BYLINE: DOOR RENATE VAN DER ZEE

SECTION: za; Pg. 7

LENGTH: 1911 words


    Rotterdam heeft ontdekt dat de na-oorlogse architectuur helemaal niet lelijk
is. Wat er direct na '45 werd neergezet om het genadeloos weggebombardeerde hart
te herstellen, werd 'met liefde gebouwd en straalt optimisme uit'. Een
verrassende kijk op architectuur.

    WAT ER AAN architectuur in het na-oorlogse Rotterdam is verrezen, kon
jarenlang op bitter weinig waardering rekenen. Zuinig, kil en fantasieloos,
luidde het algemene oordeel. De wederopbouwarchitectuur herinnerde de
Rotterdammers er eigenlijk alleen maar aan dat al het dierbare wat er eerder had
gestaan, onherroepelijk was verdwenen. Snel slopen en een fris nieuw ontwerpje
voor in de plaats zetten, was het motto tot diep in de jaren tachtig.

    De afgelopen tijd is het denken over de architectuur van de wederopbouw
ingrijpend veranderd. Nederlandse steden zien in dat hun na-oorlogse gebouwen
waardevol erfgoed vormen. Rotterdam, als wederopbouwstad bij uitstek, loopt bij
deze beweging voorop. Dit najaar komen er zelfs veertig Rotterdamse gebouwen uit
de wederopbouwperiode op de monumentenlijst.

    De redding van de Rotterdamse wederopbouwarchitectuur is begonnen aan een
eenvoudige keukentafel. Al koffiedrinkend beklaagden architectuurhistorica
D'Laine Camp en haar vriendinnen zich over de onzorgvuldige manier waarop de
gemeente omsprong met gebouwen uit de na-oorlogse periode. En zo ontstond het
plan daadwerkelijk iets te doen.

    "Toen ik in de jaren tachtig in Rotterdam kwam wonen, was ik meteen verliefd
op de stad en op de wederopbouwarchitectuur', vertelt Camp. "Maar daar hadden
weinig mensen begrip voor. De meeste Rotterdammers vonden de gebouwen lelijk en
daarom werd veel moois onherstelbaar verminkt of zelfs gesloopt. Mijn
vriendinnen en ik keken met lede ogen toe. Waarom doet niemand daar wat tegen,
riepen wij steeds weer.'

    Vijf jaar terug waren er plannen om een van de bakstenen bankgebouwen aan de
Blaak te slopen. Toen werd het Camp en consorten te dol. "We zeiden tegen
elkaar: we kunnen niet meer met onszelf leven als we geen actie ondernemen.'
Vervolgens ging er een brief naar de gemeenteraad. Korte samenvatting: 'bezint
eer gij begint'.

    Camp en haar vriendinnen vonden in het GroenLinks-raadslid Herman Meijer een
strijdlustige medestander. Hij diende in 1993 een motie in voor een
inventarisatie van de Rotterdamse wederopbouw-architectuur. En het eerste wat
hij deed toen hij in 1994 wethouder werd, was de drie bankgebouwen aan de Blaak
op de monumentenlijst zetten.

    "Eindelijk had ik de macht om echt iets te doen', zegt hij grijnzend. "In
Rotterdam geldt altijd het primaat van de economie. Dat leidt telkens weer tot
de misvatting dat een oud gebouw slopen en iets nieuws neerzetten de slimste
oplossing zou zijn. Ja hoor eens, we gaan er geen openluchtmuseum van maken,
zeggen ze dan. Ha! Alsof dat zou kunnen.'

    Wandelend over de Kruiskade passeert hij het Hilton Hotel en de bioscoop
Thalia, twee karakteristieke voorbeelden van wederopbouw-architectuur. "Ik heb
zelf de wederopbouw meegemaakt', vertelt Meijer. "En ik vind zo'n binnenstad in
moderne stijl heel bijzonder. De gebouwen die in deze periode zijn neergezet
waren dienstbaar aan een groter ideaal: een nieuwe stad waarin plaats was voor
iedereen. Ze hebben iets dierbaars, ze zijn met liefde gebouwd en stralen
optimisme uit. Het is beslist geen cynische architectuur.'

    Nee, geen cynische architectuur, dat niet, maar je kunt moeilijk zeggen dat
bioscoop Thalia, ternauwernood aan de slopershamer ontsnapt, nog optimisme
uitstraalt. Het gebouw staat er verwaarloosd bij en de details waar ooit met
zoveel aandacht voor is zorggedragen, zinken weg in een algehele haveloosheid.
Een lot dat veel na-oorlogse gebouwen in de Rotterdamse binnenstad heeft
getroffen en waardoor de gewone man liever een opgeruimd modern pandje ziet dan
een donker bakstenen kantoor met ornamenten die zo vervuild zijn, dat alleen een
geoefend kijker ze nog ziet.

    Maar Herman Meijer is een geoefend kijker en hij kan met vuur vertellen over
de liefde voor het detail die uit deze gebouwen spreekt en de pure
ambachtelijkheid waarmee is te werk gegaan.

    De architectuur van de wederopbouw valt in drie stijlen uiteen, die
enigszins door elkaar heen lopen. Allereerst waren er de 'baksteenvirtuozen':
architecten die monumentale gebouwen van rode baksteen neerzetten in een
decoratieve stijl. Het Oogziekenhuis aan de Schiedamse Vest met zijn decoraties
in baksteen en opengewerkte balkons is daar een goed voorbeeld van.

    Daarna had je de 'shake-hands-architectuur' waarbij het moderne, strakke
vooroorlogse bouwen werd gecombineerd met traditionele elementen. Architecten
Van Tijen & Maaskant (verantwoordelijk voor het Groothandelsgebouw, het
boegbeeld van de wederopbouwarchitectuur) zetten in de jaren veertig veel in die
stijl neer, waarbij 'een huwelijk tussen baksteen en beton' tot stand kwam,
zoals Van Tijen het uitdrukte. In minder bloemrijk Nederlands: voor het eerst
werden beton en baksteen gecombineerd. En opeens bleek dat je met baksteen
zakelijk kon bouwen en dat beton architectonische expressie bezat.

    De derde en meest boeiende stroming is de na-oorlogse zakelijkheid.
Bouwmeesters Van den Broek & Bakema zetten met het warenhuis Termeulen en het
Huf-gebouw in de Rotterdamse binnenstad mooie voorbeelden neer. Deze richting
greep terug op het zakelijke nieuwe bouwen uit de jaren dertig en dat leverde
ontwerpen op waarbij veel oog was voor vlakverdeling: grote vlakken van
verschillend materiaal vormden spannende composities, zoals het geval is bij het
meubelwarenhuis De Klerk (tegenwoordig boekhandel Donner) aan het
Binnenwegplein. De gevels werden steeds transparanter en hun constructie werd
zichtbaar. De bovenste verdiepingen van het Huf-gebouw bestaan bijvoorbeeld
bijna helemaal uit glas.

    "Dat had een ideologische achtergrond: de na-oorlogse maatschappij moest een
open samenleving worden. Architecten wilden daaraan een bijdrage leveren door
open gebouwen neer te zetten', legt Wijnand Galema, medewerker monumentenbeleid
van de gemeente Rotterdam, uit. "De scheiding tussen binnen en buiten werd
steeds minder duidelijk. Portieken liepen als vanzelf het gebouw binnen en
etalages lagen als eilandjes voor de winkels. Trappenhuizen werden zichtbaar. Je
kon bij wijze van spreken van buitenaf volgen wat er in een gebouw gebeurde.'

    De wederopbouwperiode was een tijd waarin veel, heel veel moest worden
gebouwd. Galema: "Het belangrijkste doel van de bouwmeesters was heel plat
gezegd: de boel weer volplempen. En zo snel mogelijk. Als er geen bakstenen
voorhanden waren, dan maar straatklinkers.' Er werd geexperimenteerd met nieuwe
materialen (aluminium) en nieuwe bouwtechnieken, zoals het gebruik van
geprefabriceerde elementen. "Het balkonhekje werd niet langer ter plekke
getimmerd, maar in de fabriek vervaardigd. Er kwamen zelfs complete puien uit de
fabriek', vertelt Galema. "Dat stimuleerde een ander, open soort bouwen.'

    D'Laine Camp staat in verrukking voor het verwaarloosde gebouw van Peek &
Cloppenburg in de Hoogstraat, omdat ze ronde mozaiekjes aan de gevel ontwaart
waaraan je gemakkelijk voorbij zou gaan. Het is een ontwerp van Kraaijvanger,
het architectenbureau dat het meest heeft neergezet in na-oorlogs Rotterdam.
"P&C wil niets liever dan nieuwbouw', zegt ze misnoegd. "Maar de ambachtelijke
details van de wederopbouw-architectuur zijn vandaag de dag niet meer te
realiseren. Veel te duur.'

    Zij vindt dat het onbegrip voor de kwaliteiten van het na-oorlogse bouwen
een soort wegwerpcultuur heeft gekweekt. Ze wijst naar het nieuwe V&D-gebouw dat
in grijs en lichtgroen een voorbeeld van moderne smakeloosheid staat te wezen.
"Mensen willen liever iets nieuws, en dat is dan het resultaat', zegt ze
droevig. "Begrijp me goed, ik wil niet alles behouden, maar ik pleit ervoor
eerst na te denken voordat je gaat slopen.'

    Het enthousiasme van Camp en de haren heeft geresulteerd in de oprichting
van een Comite Wederopbouw dat de belangstelling voor deze architectuur probeert
te vergroten. Een werkgroep inventarisatieproject wederopbouw is in december
1993 begonnen aan een volledige inventarisatie van alle wederopbouwarchitectuur
in het door bombardementen verwoeste Rotterdam. Bijna vijftig enthousiaste
vrijwilligers hebben aan dit project gewerkt. Een andere werkgroep probeert de
betekenis van de wederopbouwarchitectuur theoretisch te onderbouwen, terwijl
weer een andere werkgroep een studie heeft gedaan naar de mogelijkheden om vijf
afgeschreven gebouwen uit de na-oorlogse periode toch zinvol te gebruiken.

    Al die inspanningen, en nog steeds loopt de gewone Rotterdammer niet echt
warm. Kun je het hem kwalijk nemen? Neem de voormalige Sint Luciaschool en
garage Ben Maltha in de Hennekijnstraat. De combinatie van verschillende
functies in een pand was iets heel nieuws na de oorlog. Het is een strak gebouw,
en de ramen en openingen in de gevel vormen een mooie, originele compositie. Een
bijzonder ontwerp, dat zeker, maar het gebouw staat er verwaarloosd bij, en welk
ongeoefend stel ogen kan er nu nog de schoonheid van zien?

    "Mijn stelling is: je hebt hier bruikbare gebouwen van een kwaliteit die je
nooit terug krijgt', zegt wethouder Meijer kordaat. "Probeer een goede
bestemming voor ze te vinden, maak ze schoon, maak mensen duidelijk hoe
bijzonder ze zijn. Ga er met liefde mee om.'

    Hij vertelt hoe hij soms uit alle macht probeert een gebouw te behoeden voor
een droevig lot. Soms doet hij dat door het op de monumentenlijst te plaatsen.
"De projectontwikkelaars waarmee ik te maken krijg zijn zo lomp, die zien
helemaal niet in dat zo'n gebouw waarde heeft. Ik zeg dan: 't staat op de
monumentenlijst, dus je blijft er met je poten van af. Zo ordinair is de
realiteit. Die monumentenlijst kan goed afschrikwekkend werken. Zo kreeg ik te
maken met een enorme hufter die de prachtige Maastorenflat aan de Schiedamsedijk
in handen had. Een juweeltje. Ik zei: 'ik verwacht van u wel enig historisch
besef, want ik ben van plan dat gebouw op de monumentenlijst te plaatsen'.
Binnen een week had die man de flat weer verkocht. Nu is het gebouw in het bezit
van iemand die wel oog voor de schoonheid ervan heeft.'

    Hij passeert het Hufgebouw aan de Hoogstraat. Ooit een wonder van
transparantie, nu toch wat aftands. "Net geschilderd, nu zit er alweer graffiti
op', moppert hij. "We zoeken naar goede gebruikers voor dit pand, en dat is niet
gemakkelijk. Je kunt heel veel dingen niet met die gebouwen. De isolatiewaarde
van die glazen gevel is natuurlijk nul komma nul'.

    Wandelend door de stad valt op hoeveel geheimen ogenschijnlijk onooglijke
gebouwen verbergen. Wijnand Galema wordt niet moe om siermetselwerk aan te
wijzen, of smeedijzeren ornamenten, opengewerkte betonnen balkonhekken of zomaar
een mozaiek aan de gevel van een winkelpand aan de Karel Doormanstraat waaraan
je straal zou voorbijlopen. Een missionarishuis van de onbekende architect
Fiolet verderop oogt als een onopvallend flatgebouwtje maar blijkt bij nadere
beschouwing een klein wondertje van compositie, in een stijl die veel aan de
nieuwe zakelijkheid doet denken. Opgetrokken uit kunststeen, dat bij mooi weer
lichtjes glinstert.

    "Je moet er naar leren kijken', concludeert Galema. "Gelukkig kunnen steeds
meer mensen dat.'

    Foto: 1. Maastorenflat, 2. Voormalig bankgebouw Blaak 40 met beeld Zatkine,
3. Groothandelsgebouw, 4. Hufgebouw, 5. Boekhandel Donner. Foto's Govert
Coebergh

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              49 of 102 DOCUMENTS

                                Algemeen Dagblad

                                 June 19, 1998

Knippen en plakken; Chirurg Peter de Graaf: Snijden is een middel, nooit een
doel

BYLINE: DOOR ARNO GELDER

SECTION: d; Pg. 33,35

LENGTH: 3384 words


    Er is geen medisch specialisme dat zo door vooringenomenheid en cliches
wordt omgeven als de chirurgie. Gevraagd naar het vermeende karakter van 'de
chirurg' poogt dr. Peter de Graaf zijn beroepsgroep te schetsen door de ogen van
derden. "Doeners, kort aangebonden types, geen intellectuele helden. De typische
chirurg is iemand die nauwelijks luistert, met driftige pas op een patient
afbeent en zegt: ja, ja, ik heb het al gezien en meteen aan de slag gaat. Vindt
men.' Diagnose verbleef een week aan de zijde van Peter de Graaf, werkzaam bij
de Reinier de Graafgroep met ziekenhuizen in Delft, Voorburg en Naaldwijk. Een
reportage over een vak van 'knippen en plakken'.

    WAT IS HET wezen van de chirurg? Wordt hij gedreven door een ontembare lust
tot snijden? Is het zijn status als specialist die dikwijls op het raakvlak van
leven en dood opereert? Of wordt hij bezield door de drang de lijdende mens
verlichting of verlossing te schenken?

    Dr. Peter de Graaf (50) wil zijn vak vooral ontdoen van mythen. De grandeur
van de knappe, blauwogige en hoogblonde operateur die in een heroische race
tegen de klok zijn patient het leven redt, bestaat volgens hem uitsluitend in de
zoete leugen van de doktersroman.

    "Dit is een vak van knippen en plakken', stelt hij zakelijk. "Naarmate je
het meer doet, word je er beter in. Zoals in elk beroep hebben de meesten een
gemiddelde handvaardigheid en zijn er enkele mensen bij die of heel erg goed of
tamelijk slecht zijn. Bovendien diagnosticeer je 80 procent van alle
ziektegevallen op je 'ruggenmerg'. Gewoon reflexmatig dus. Je hoort de patient
aan, bekijkt de foto's en je weet wat er aan de hand is.

    "Een ontnuchterende constatering? Misschien wel. Maar mensen hebben nu
eenmaal behoefte aan iconen, aan voetstukken en ijkpunten. Voor veel patienten
is de chirurg een held, een halfgod, zoals voetballers en koks dat kunnen zijn.
Je wordt op een sokkel geplaatst en opgehemeld zonder dat iemand iets van je
weet of ook nog maar een fractie van je veronderstelde kennis en kunde heeft
gezien. Ik word daar verlegen van. Als ik iemand hoor zeggen 'ik heb een
klasse-chirurg' denk ik altijd: pffff, ik ben blij dat ik dat niet ben. Sommige
mensen die ik al jaren ken, weten niet eens dat ik chirurg ben. Mijn antwoord is
steevast: ik werk in een ziekenhuis.'

    * * *

    Peter de Graaf kwam drie jaar geleden naar het Reinier de Graaf Gasthuis in
Delft. Hij had zeven jaar in het Antoni van Leeuwenhoek Ziekenhuis te Amsterdam
- een van de twee gespecialisiseerde kankerklinieken in Nederland - en zeven
jaar in het Academisch Ziekenhuis Utrecht gewerkt. 'Dokter worden' wilde hij als
jongetje al, tijdens zijn studie geneeskunde had de plastische chirurgie zijn
bijzondere interesse.

    Gedurende zijn opleiding in een ziekenhuis in Den Haag nam die
belangstelling af. "Ik zag mezelf trauma's als afgerukte vingers en ernstige
brandwonden onder handen nemen. Maar het bleken vrijwel allemaal
borstvergrotingen en andere cosmetische ingrepen te zijn. Binnen drie maanden
had ik me bekeerd tot de algemene chirurgie.'

    De generatie van De Graaf is nog geschoold in de algemene chirurgie. "Je
leerde de breedte van het vak kennen. Vaatoperaties, gebroken botten, maag- en
darmkanker.' Tegenwoordig kent de opleiding een differentiatiejaar waarin de
aankomend chirurg zich kan specialiseren in traumatologie, vaatchirurgie,
gastro-enterologische of oncologische chirurgie, al overlappen de laatste twee
specialisaties elkaar in grote mate.

    Bij de Reinier de Graafgroep maakt Peter de Graaf deel uit van een maatschap
van chirurgen en orthopedisch chirurgen. Zij leiden gezamenlijk arts-assistenten
op; hij is verantwoordelijk voor de educatie. Vroeger, aldus De Graaf, werd je
in een ziekenhuis opgeleid tot algemeen chirurg. Nu dient de kandidaat-chirurg
na de studie tot basisarts centraal te solliciteren bij de Nederlandse
Vereniging voor Heelkunde en een uitgebreid sollicitatiepakket in te vullen.
Vervolgens worden de gegadigden verdeeld over ziekenhuizen die een opleiding tot
chirurg bezitten, in verschillende regio's.

    "Het onderwijs gebeurt op basis van een ouderwetse meester-gezelverhouding.
Kijken, vragen, meedoen en uiteindelijk zelf opereren. De blindedarm
bijvoorbeeld, die doet iedereen als eerste, dat is universeel. De liesbreuk
volgt dikwijls als tweede. Behalve praktijkervaring zijn er ook cursussen: zaken
als anatomie en hoe om te gaan met accuut bloedverlies. Bovendien bestaat er
tegenwoordig een goede theoretische fundering van het vak. Aankomende chirurgen
leren een 'slecht-nieuwsgesprek' te voeren. In mijn tijd moest je die
vaardigheid al doende oppikken.

    "Die meer psychologische scholing is bepaald geen luxe. Soms hoor ik met
kromme tenen van verpleegkundigen hoe bepaalde assistenten een patient
benaderen. Ik probeer assistenten altijd mee te nemen als ik naar patienten ga.
Bovendien poog ik in Delft een rollenspel op te zetten over het
slecht-nieuwsgesprek.'

    De Graaf: "Aanvankelijk dacht ik dat de nieuwe generatie chirurgen veel
intellectueler zou zijn. Analytischer, rationeler. Maar ik merk bij veel
assistenten van nu dat ze - net als vroeger - het liefst door de opleiding
willen wandelen zonder een intellectuele stap extra te doen, zoals het schrijven
van een artikel, het houden van een voordracht of het verrichten van onderzoek.

    "Ik vind het van dedain getuigen dat mensen zich uitsluitend richten op het
opereren als ambacht. Types die roepen: 'ik haal een appendix er binnen 15
minuten uit'. Of: 'zet op mijn operatieprogramma nog maar een galblaas, hoor'.
Wat een armoe, als je je uitsluitend daarop laat voorstaan.'

    Volgens Peter de Graaf onderscheidt een goede chirurg zich van een
gemiddelde collega door het vermogen onraad te ruiken op basis van een anamnese,
het verhaal van de patient over de voorgeschiedenis van zijn ziekte. "Dat
betekent ook dat je bij de brief van de internist soms moet denken: he, ik mis
iets. Dat gezwel zit niet op de plaats waar het behoort te zitten. Veel
chirurgen willen aan de slag. 'D'r in duiken', dat is echt zo'n chirurgenkreet.

    "Ooit zei een arts: 'Als je gereedschap alleen uit een hamer bestaat, is elk
probleem een spijker'. Prachtig opgemerkt. Als je enige kunde snijden is, ga je
alles met een mes te lijf. Ik poog assistenten bij te brengen dat je soms juist
niet moet opereren. Maar assistenten zijn af en toe net renpaarden op stal: ze
ruiken de geur van de renbaan, horen het geluid van het startschot en willen
maar een ding: snijden, snijden, snijden. Drie maanden hebben ze doorgebracht op
de Eerste Hulp, drie maanden op de Intensive Care en nu mogen ze de Operatie
Kamer in. Ik probeer hen zelfstandig te leren denken, kritisch vermogen te leren
ontwikkelen en af te gaan op hun eigen intuitie. Het mes is een middel, snijden
is nooit een doel.'

    * * * Tijdens de dagelijkse ochtendvergadering bespreken de chirurgen en
arts-assistenten de conditie van de patienten alsmede de toestand van nieuwe
patienten die 's avonds en 's nachts zijn opgenomen. De uitwisseling van
gegevens is een noodzakelijke overdracht die plaatsgrijpt in poetisch medisch
jargon: 'een bepaald pathologisch gespannen buik', 'veel vocht in de derde
ruimte', 'een saturatie van 98 procent'.

    Peter de Graaf let er bij zichzelf, maar ook bij de assistenten op dat in
het bijzijn van patienten de vaktaal wordt gedecodeerd in begrijpelijk
Nederlands. "Ik treed mensen met gewoon burgermansfatsoen tegemoet. Je stelt je
netjes voor, behandelt je patienten met respect. Je moet mensen benaderen, zoals
je wilt dat ook je zus, broer of vader zouden worden behandeld. Niet in de trant
van: 'mevrouw, we gaan eens een kijkje nemen'. 'Een kijkje nemen', dat is ook
zo'n term uit de chirurgie. Ik wil dat er bij mij in elk geval nooit een kijkje
wordt genomen.

    "Zo probeer ik in het contact met mensen altijd een routineuze aanpak te
vermijden. Bij uitsluitend routine mis je de menselijke kwaliteit. In je relatie
tot je patienten balanceer je voortdurend: het evenwicht is heel wankel. Je mag
niet al te zeer betrokken raken bij hun leed. Dat kun je niet steeds mee naar
huis nemen, maar de omgang met mensen die ernstig ziek zijn, is ook niet zoiets
als het snuiten van je neus.'

    * * * 'Voor de liefste dokter die ik ken'. Een oudere patiente geeft Peter
de Graaf een boekje. 'Voor op vakantie'. Een dag per week werkt De Graaf in de
Mammapoli in het Reinier de Graaf Gasthuis, een uniek spreekuur waarop patienten
met borstkanker of een vermoeden daarvan op dezelfde dag worden onderzocht en
uitsluitsel krijgen over de aard van de aandoening.

    Peter de Graaf: "Deze aanpak is voor de betrokkenen een uitkomst. Je zit
niet dagen of weken in spanning, maar krijgt meteen de uitslag. Dit is wat de
overheid voorstaat: efficientie, korte lijnen en een snelle afhandeling.
Bovendien is het aanzienlijk goedkoper om iemand drie keer op een dag te
onderzoeken dan een patient drie keer te laten terugkomen. Deze speciale
benadering wordt echter, helaas, door de overheid niet gehonoreerd met extra
geld.'

    Als de patiente is vertrokken, zegt De Graaf: "Deze mensen zijn me eigenlijk
het dierbaarst. Gewone mensen, geen poeha. Ik heb hier overigens heel reele,
toegankelijke en aanspreekbare patienten. Deze vrouw had in alle 14 lymfeklieren
die we hebben onderzocht, uitzaaiingen van borstkanker. Je weet dat ze een keer
door de internist wordt opgenomen met bijvoorbeeld vocht achter de longen. Haar
prognose is slecht. Maar zolang het goed gaat, ben je blij voor haar.'

    Als geen andere medicus practicus weet de chirurg hoe diep ziekte in een
mensenleven ingrijpt. Hij geldt als de verlosser, wanneer een operatie een
patient het leven redt, maar voelt zich vaak verliezer, als hij machteloos moet
constateren dat woekerende cellen de fysieke en mentale weerstand van een
lichaam hebben gebroken. "Pessimisten in ons vak zeggen dat als kanker wordt
ontdekt, er al uitzaaiingen in het hele lichaam zijn. Zij menen dat je niets
anders doet dan een plaatselijk probleem oplossen.

    "Aan de andere kant is het zo dat het overgrote deel van de kankerpatienten
geneest door een operatie alleen, grote killers als long-, dikke darm-,
prostaat-, borst- en gyneacologische kankers uitgezonderd. Chemotherapie en
bestraling zijn inmiddels gevleugelde woorden, maar tot grote frustratie van de
internist-oncologen is er de laatste 30 jaar op dit gebied eigenlijk niets
bijgekomen.

    "Natuurlijk twijfel ik soms, maar als chirurg zoek ik in eerste instantie
zekerheid. Ik wil verrassingen uitsluiten. Misschien dat ik daarom weinig
affiniteit heb met traumatologie. Het is mij te veel improvisatie. Ik kan me ook
niks voorstellen bij collega's die het heerlijk vinden in een traumateam te
werken. Twijfelen mag, maar ik poog wel situaties te vermijden waarin ik
vertwijfeld om me heen kijk. Vertwijfeling moet je als chirurg nooit uitstralen.

    "Dokters vinden het moeilijk om niets te doen. De drang om iets te
ondernemen is er altijd. Typisch chirurgisch? Ach, ik houd niet van die
generalisaties. Ik heb een hekel aan gemeenplaatsen als 'Dat is een echte
Duitser'. Soms is het moeilijk om niks te doen. Ik ben zoals veel dokters: als
je iemand niet van een gezwel kunt afhelpen, word je overmand door een soort
schuld. Alsof je een verwachting niet hebt kunnen waarmaken.

    "Uiteraard kun je voor jezelf rationaliseren: het is de natuur, iemands lot
of de genetische opbouw. Maar mensen verwachten veel van je. Op televisie zien
ze de kunststukjes, maar niet de vertekening. In medische tijdschriften tref je
nooit een artikel aan van een experiment dat 20 keer is mislukt: alleen de
succesverhalen tellen. De tv toont evenmin de 30 operaties die nodig zijn om een
bepaalde ingreep onder de knie te krijgen. Alleen de geslaagde 31ste keer komt
in beeld. Een operatie van zes uur wordt op televisie teruggebracht tot zes
minuten. Daardoor komt het zwaartepunt te liggen op alles wat kan, maar zelden
op wat onmogelijk is.'

    Pagina 35: Opereren tussen uitersten; 'Ik zie hoe kwetsbaar geluk is'

    IN HET ANTONI van Leeuwenhoek Ziekenhuis werd Peter de Graaf dagelijks
geconfronteerd met de broze balans tussen leven en dood. "Ik zeg vaak tegen mijn
vrouw: wat hebben we het toch goed met elkaar. Ik leef bij de dag, want ik zie
hoe kwetsbaar geluk is. Van het ene op het andere moment kan je wereld
instorten, je veilige bestaan volkomen op z'n kop worden gezet. De dood is
dramatisch, maar er blijft voor ongeneeslijke zieke mensen vaak nog een leven
over. De tijd die overblijft, wordt intenser. Soms beleef je de liefde met je
vrouw opnieuw, je maakt nog een keer een droomreis of praat met je kind die
slepende ruzie uit.'

    Vaak opereert hij letterlijk tussen uitersten. Het ochtendspreekuur in het
Diaconessenhuis in Voorburg, waar Peter de Graaf patienten behandelt met
aambeien, een ingegroeide teennagel, sleutelbeenfractuur, een hondenbeet,
vetbulten en een splinter in de arm, staat in schril contrast met de zware
oncologische operaties die hij de volgende dag in Delft verricht.

    "Ronduit dramatisch' noemt hij het geval van de jonge vrouw die - pas
bevallen van een kind - zich met rugpijn bij de radioloog meldt.

    In plaats van een vermoede hernia blijken uitzaaiingen van borstkanker de
oorzaak. Peter de Graaf: "Vrouwen hebben vaak als eerste reactie: 'o God, hoe
moet het nu met mijn man'? Ik heb nog nooit een man horen zeggen: 'wat moet er
nu van mijn vrouw terechtkomen'? Vrouwen hebben eerder iets berustends, in
combinatie met zorgen over hun dierbaren. Mannen zijn zakelijker, rationeler,
recht op hun doel af. Ze willen weten wanneer er eventueel wordt geopereerd, wat
er gedaan gaat worden, hoe de overlevingskansen zijn.'

    'Ik hoef verder niets te weten dokter, ik geef me aan u over.' Bij een man
van middelbare leeftijd is een gezwel op de alvleesklier geconstateerd. Peter de
Graaf voert die middag een pancreatico-duodenectonomie volgens Whipple uit,
vernoemd naar de Amerikaanse arts Owen Whipple die in 1935 voor de eerste keer
met succes een kwaadaardige tumor op de kop van de alvleesklier verwijderde.

    De urenlange ingreep levert niet het gehoopte resultaat op. De tumor blijkt
de poortader (vena porta) in een wurgende omklemming te houden. Statistieken en
zijn eigen ervaring leren De Graaf, die wordt bijgestaan door een chirurg en een
assistent, dat in een dergelijk geval een operatie niets oplevert aan genezing
en verlenging van het leven. "Je moet', zegt hij, "het evenwicht vinden tussen
de schade die je aanbrengt - complicaties die zelfs tot overlijden kunnen leiden
- en de te behalen winst.'

    Van de tumor wordt een stukje weefsel weggenomen dat meteen naar de
patholoog wordt gestuurd. Binnen een half uur meldt deze dat de tumor niet 100
procent zeker kwaadaardig is. Peter de Graaf: "Je hoopt op een ontsteking, maar
eigenlijk weet je wel beter.' Uiteindelijk blijkt het om een agressief gezwel te
gaan en wordt doorgroei vermoed.

    "Mensen hebben na afloop maar een vraag: is 't gelukt?' Chirurg De Graaf is
op weg naar de uitslaapkamer om zijn patient over het verloop van de operatie in
te lichten. Het is een moeilijke missie.

    De man is onthutst, vol ongeloof en verbijstering. "Ach, dan heeft dit
allemaal toch geen zin meer', stamelt hij. De Graaf spreekt bemoedigende
woorden, aait de man over zijn hoofd en probeert het ontroostbare verdriet te
verzachten.

    "De wereld stort voor iemand volkomen in', zegt hij later. "Mensen komen bij
je om geholpen te worden, maar je staat soms machteloos. Daar moet je ook
eerlijk in zijn. In het Antoni van Leeuwenhoek Ziekenhuis bestond het leven
dikwijls uit sterven aan kanker. Ik heb mensen meegemaakt die wisten dat zij
doodgingen en experimentele therapieen ondergingen. Niet voor zichzelf, maar
uiteindelijk voor anderen. Dan zijn mensen ineens heel groots, stijgen ze boven
zichzelf uit.'

    * * * De handen van Peter de Graaf zijn apart verzekerd. Hij ontziet, zoals
hij het noemt, "zijn instrumenten' echter niet. "Ik ben nu met de kinderen een
houten boot aan het verbouwen. Dan sta ik zelf te boren, te zagen en te
beitelen. Zeker, opereren is bestaan, je brood, maar het is niet een door God
gegeven talent waarvoor je alles opzij dient te zetten.

    "Ja ,soms heb ik na een operatie weleens het gevoel: dit is van de eerste
tot de laatste minuut perfect verlopen. Dat ligt niet alleen aan jezelf, ook aan
anderen. De ok-zuster, je collega-chirurg, de anesthesist en de
anesthesie-verpleegkundige, de radio die niet te hard staat op het moment dat je
het niet kunt hebben.

    "Ik heb ooit op de Eerste Hulp een jongen gezien die met zijn brommer tegen
een paal was gebotst. Hij had het stuur in zijn buik gekregen. Het leek redelijk
goed met hem te gaan, maar ergens zei mijn gevoel dat er iets mis was.

    We hebben hem daarom toch met spoed geopereerd. Zijn milt bleek bij nader
onderzoek volkomen tot moes geplet, ik kon haar niet eens meer vinden. Aan die
beslissing om meteen in te grijpen - zonder aarzeling, zonder gezeur - houd je
na afloop een goed gevoel over.'

    * * * Over de toekomst van de gezondheidszorg is Peter de Graaf
pessismistisch gestemd. In zijn praktijk krijgt hij dagelijks te maken met een
schraapzuchtige overheid en steeds mondiger patienten. "We bevinden ons met de
gezondheidszorg in een overgangstijd. De overheid dwingt af dat je kijkt naar
kosten en baten: hoe duur is het, wat levert het op? Haaks op die steeds
zuiniger wordende overheid staat de roep van mensen om maatwerk. Ze plukken hele
pakketten informatie van internet, bellen zelf met het Kankerfonds, vragen op
eigen initiatief een tweede opinie aan en ploegen hele encyclopedieen door. Die
twee uitgangspunten - bezuinigingen en de vraag naar een steeds individuelere
benadering van de patient - botsen steeds vaker. Zoals er door de politiek en de
overheid met artsen de laatste jaren is omgesprongen vind ik ronduit schandalig.
Het gevolg is dat een hele generatie artsen gedesillusioneerd is geraakt en de
belangstelling heeft verloren om zich met beleidsmakers te verstaan.

    "Dokters worden uit elkaar gespeeld. De lachende derde is echter niet de
gezondheidzorg, maar de zorgverzekeraars; de directeuren die met vette bonussen
worden beloond. De gewone man die een nieuwe heup moet hebben en al vanaf zijn
18de jaar ziekenfondpremies betaalt, is de klos. Hij belandt op een wachtlijst.
Ik moest laatst een afspraak met de KNO-arts maken. Weet je wanneer ik terecht
kon? Op 15 september. Dat is toch te gek voor woorden?

    "Nee, over de toekomst van de gezondheidszorg in dit land maak ik me weinig
illusies. Wist je dat budgetsgewijs er in de Verenigde Staten twee keer zoveel
aan gezondheidszorg wordt uitgegeven? Nederland had een goed gezondheidsstelsel,
maar onder het motto van budgettering brokkelt het langzaam maar gestaag af. De
nieuwe generatie medici is opgeleid met een 48-urige werkweek. Overuren worden
niet uitbetaald, dus kunnen al die jongens en meisjes om vijf uur zeggen: 'kom,
't is mijn tijd, op naar huis'. In de maatschap maken we soms weken van 60, 70
uur. Daar klagen we niet over, maar de Arbeidsinspectie vraagt wel aan mij of ik
de dienstroosters van de assistenten wil inleveren, want er vindt controle
plaats.

    "Patienten zijn het ook beu. Omdat de werkweek van arts-assistenten nu
strikt is gemaximeerd, zien ze steeds een ander aan hun bed of op het spreekuur.
Een soort ploegendienst van artsen.

    Hoe meer 'overdrachtsmomenten' in de zorg, hoe vaker het fout gaat, blijkt
uit de praktijk. Het is net als met dat verjaardagsspelletje in de kring: je
vertelt je buurman een verhaal en steeds vallen er stukjes af. Het kan niet
anders of de overdracht in het ziekenhuis van het weekeinde is op maandagochtend
ook vervormd. En door het verdwijnen van de toeslag op overwerk zijn sommige
assistenten er 2000 gulden per maand op achteruitgegaan. Hoezo motivatie?

    "Onbegrijpelijk eigenlijk. Als je aan mensen vraagt wat ze in dit land het
belangrijkste vinden, wordt in koor 'de gezondheidszorg' geroepen. Als er bij
wijze van spreken 20 miljoen gulden of naar defensie of naar de zorg toe moet,
klinkt het in koor: 'Wat kan ons die F-16 schelen, je gezondheid is het
belangrijkste'. Maar de praktijk is zoveel weerbarstiger.'

    Foto: Foto's Ton Poortvliet

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              50 of 102 DOCUMENTS

                                Algemeen Dagblad

                                 June 19, 1998

Tabaksakkoord VS van tafel geveegd

BYLINE: DOOR ONZE CORRESPONDENT BERNARD HAMMELBURG

SECTION: eco; Pg. 15

LENGTH: 381 words


    New York - De grootste en duurste overeenkomst tussen industrie en overheid
is weggezakt in het drijfzand van de Amerikaanse politiek. Het tabaksakkoord,
dat de sigarettenfabrikanten vorig jaar met de regering-Clinton sloten, is door
de Senaat getorpedeerd.

    Een zichtbaar woedende president Clinton beloofde 'de strijd niet op te
geven'. Hij verweet de Republikeinse senatoren dat zij zich 'in de eerste plaats
als politici, en niet als ouders hebben opgesteld'.

    Volgens het akkoord zouden de fabrikanten alle schadeclaims wegens het roken
afkopen voor $ 368 miljard. Voorts zouden zij een aantal reclamecampagnes
beeindigen en alle promotieactiviteiten stoppen die op kinderen zijn gericht. In
het kader daarvan verdwenen inmiddels sigarettenreclames uit de directe omgeving
van scholen, en stierf het cartoon-figuurtje Joe Camel een artistieke dood.

    Het akkoord moest ter goedkeuring worden voorgelegd aan het Congres, en
daarmee begon een onafzienbare reeks problemen.

    Congresleden uit vrijwel alle districten zagen in de spectaculair hoge
afkoopsom een unieke kans om hun kiezers allerhande fiscale en financiele
beloften te doen. Binnen enkele maanden was het aanvankelijke bedrag bijna
vertienvoudigd.

    De sigarettenfabrikanten stapten toen uit de overeenkomst, met als argument
dat zij hun 'bestaansrecht niet ontlenen aan het vervullen van de financiele
wensen van elk Congreslid'.

    De machtige tabakslobby startte vervolgens een kostbare campagne: binnen
enkele maanden werd $ 40 miljoen uitgegeven aan reclame op radio en tv, en aan
extra lobbyisten om weifelende senatoren over de streep te trekken.

    Het wetsontwerp dat uiteindelijk de Senaat bereikte, voorzag in de verhoging
van de prijs van een pakje sigaretten met $ 1,10. De Republikeinse oppositie nam
het thema van de reclamecampagne over en noemde dat 'een doodgewone
belastingverhoging'. Bovendien, betoogde fractievoorzitter Trent Lott, 'treft
een dergelijk grote prijsverhoging de gewone man en vrouw, die zich geen $ 40
kan permitteren voor een slof sigaretten'.

    Het wetsontwerp was overigens van een prominente Republikein, John McCain,
die zich fel tegen zijn eigen partij afzette. "Deze wet gaat over de dodenmars
van de 418.000 Amerikanen die per jaar sterven door tabak.'

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              51 of 102 DOCUMENTS

                                Algemeen Dagblad

                                 June 10, 1998

Beurs Londen maakt reclame

SECTION: eco; Pg. 12

LENGTH: 75 words


    Londen - De effectenbeurs van Londen gaat voor het eerst reclame voor
zichzelf maken. Binnenkort start de beurs een campagne met onder meer posters om
nieuwe beleggers naar de beurs te lokken. De campagne maakt deel uit van een
initiatief om "de gewone man' ertoe te brengen zijn geld in aandelen te steken
om zo zijn pensioen veilig te stellen danwel te verbeteren.Prominente bedrijven
steunen de campagne met landelijke advertenties.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              52 of 102 DOCUMENTS

                                Algemeen Dagblad

                                  June 5, 1998

Oecumene (14)

BYLINE: JENNY MORET-PALSROK, RILLAND.

SECTION: tp; Pg. 11

LENGTH: 103 words


    Wat jammer toch dat er kennelijk aan alle mooie dingen iets kapot gemaakt
moet worden.

    Als je ziet in hoe er in Noord-Ierland met de Bijbel in de hand dingen
bedorven zijn, en hoe de 'gewone man' in de straat eigenlijk naar vrede verlangt
en hoe moeizaam die te bereiken is, dan schaam je je toch diep dat een paar
kerkelijke azijnpissers het nodig vinden ook hier het verschil weer eens
duidelijk te maken. Waarom niet een oogje toegeknepen en de discussie binnen de
kerkmuren gehouden? Ik dacht dat Jezus juist zijn vlees en bloed gegeven heeft
om deze verschillen tussen mensen de wereld uit te helpen.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              53 of 102 DOCUMENTS

                                Algemeen Dagblad

                                  June 4, 1998

Oecumene (7)

BYLINE: A. DE KONING (ROOMS-KATHOLIEK EN NIET EENS PROGRESSIEF), SCHIEDAM.

SECTION: tp; Pg. 9

LENGTH: 126 words


    Beste eminentie, weet u nog? De Codex Iuris Canonici. Codex 853: 'Algemene
regel is dat iedere gedoopte tot de communie kan en moet worden toegelaten'
tenzij... Codex 855: 'de personen de vereiste waardigheid niet hebben en als
publiek zondaar bekend staan.'

    Mij dunkt, nooit is een prins of prinses grover beledigd. Fijn he,
godgeleerde heren van beiderlei nominatie, om het mooiste huwelijksfeest sinds
jaren achteraf te verpesten. Geen wonder dat het jullie dorre letterknechten
voorkomt, de statistieken lezend, dat er geen godsdienstigheid meer is in
Nederland. En de gewone man? Hij gelooft voort, maar heeft lak aan jullie.
Simonis, schaam u, vraag vergiffenis of treed af, u hebt de H. Geest willen
beletten te waaien waar Hij wil.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              54 of 102 DOCUMENTS

                                Algemeen Dagblad

                                  May 28, 1998

Op werkbezoek bij de haring

BYLINE: DOOR KAREL BAGIJN, HENK LANGERAK EN WILLEM PEKELDER

SECTION: pag 2; Pg. 2

LENGTH: 2057 words


    De Hollandse Nieuwe is weer aan wal, en dat betekent overuren voor de
Vuurwerkredactie. Het regende uitnodigingen voor proeverijen, feesten en
lunches, met of zonder corenwijn. De Vuurwerkredacteuren Karel Bagijn, Henk
Langerak en Willem Pekelder brachten gisteren werkbezoeken aan de leukste
party's in het land.

    Het haring-huwelijk van Wegener

    IEDEREEN is er. Van Hans Breukhoven van de Free Record Shop tot Gerard
Ruiter van Lancaster en van Bruni Heinke, voormalig actrice in GTST, tot Lee
Towers. De zanger, die nogal wat tegenslagen heeft gehad, is in een goede bui:
"Je moet gewoon doorgaan, jongen, zo is het nu eenmaal.' Ernaast stoot iemand
een andere bezoeker tegen de elleboog zodat er een glas bier over de schouder en
revers van een derde bezoeker spuit. Het is duidelijk: we zijn op de propvolle
haringparty van Wegener-Arcade in het Amsterdamse Novotel.

    Vorig jaar zei Aad den Dulk van dat mega-mediabedrijf het al: "Wij voelen
ons hier heel goed thuis. De verhouding is net als in een goed huwelijk.' Andere
hotels benaderen Wegener-Arcade nog steeds voor hun beroemde haringparty, maar
voorlopig blijft het dus bij het Novotel. De top van het bedrijfsleven,
advocatuur en showbusiness heeft massaal de weg gevonden naar Amsterdam.

    Bruni Heinke klaagt haar nood dat zij sinds GTST weinig werk meer heeft:
"Het lijkt wel alsof er alleen nog maar mensen van zestien, zeventien en
achttien jaar worden gecast. Ik ben kennelijk te oud, maar zeker op het podium
moeten er toch ook voor ouderen rollen zijn.'

    Zij drinkt wat met de onroerend-goedspecialist Harry Mens uit Lisse. Die is
meer dan tevreden over zijn leven: "Ik doe een paar uur Talkradio op zondag.
Deze week had ik 110.000 luisteraars. Dat is niet niks. Weet je Bruni, jij moet
ook een paar uur op Talkradio gaan doen.' Mens pakt onverwijld de mobiele
telefoon uit de zak van zijn chauffeur en belt meteen het hoofdkantoor van de
zender. De deal wordt gemaakt.

    Verderop houdt Jan van Doorn van de Staatsloterij zich onledig met het
verorberen van een harinkje. Hij verheugt zich op een reisje met 150 gelukkigen
die bij het nationale gokinstituut een tripje naar Nederland-Belgie voor de
Wereldkampioenschappen hebben gewonnen: "Met de Thalys, dat is toch heel leuk.'

    Het haringfeest van Wegener-Arcade staat trouwens toch in het teken van de
bal. Wie de party niet zelf als een balletje verlaat, krijgt een heuse leren
voetbal mee naar huis. En tenslotte: het eerste vaatje Hollandse nieuwe komt uit
de handen van reporter Mart Smeets. Ex-hockeyer Andre Bolhuis is de gelukkige.

    Voor Edsilia was het een beetje eng

    PROBEER eens in een betrekkelijk nieuwe gemeente als Lelystad het oude
centrum te vinden. Ja, ergens na het ziekenhuis van Medisch Centrum West. Daar
moet de uit z'n krachten gegroeide viskraam De Bakvis van Ton en Henny van
Oosten staan. Koos Alberts, zijn vrouw Joke en kleinzoon Daan zitten er al.
Harry Slinger drinkt alvast een biertje, terwijl Imca Marina nog onderweg is.

    Dries Roelvink stapt alweer op. Die moet naar een volgende schnabbel.
Songfestival-zangeres Edsilia, net genezen van een allergie waardoor zij twee
weken niet kon zingen, is met haar familie van de partij, maar ze speelt dan ook
een thuiswedstrijd. Albert West loopt nog glunderend rond en de inmiddels
85-jarige Bueno de Mesquita, Neerlands eerste bandparodist, haalt met
oud-impresario Eddie de Valk herinneringen op. "Hij is een secreet geweest',
moppert De Valk. Kortom, het is er erg gezellig.

    Van een party evenwel kun je hier moeilijk spreken. Het is meer een feestje,
waarbij het gewone volk overigens door hekken is gescheiden van de genodigden op
het pleintje. Want je kunt natuurlijk niet aan het uitdelen blijven. Hoeveel
haringen Ton en Henny hebben ingeslagen? "Wij praten nooit over getallen en
geld', klinkt het in koor.

    Veertien jaar geleden kreeg de toenmalige burgemeester Gruyters het eerste
kantje haring. Toen kwamen er 20 mensen kijken. Het jaar daarop kwamen er 50
toen Jan Blaaser die eer te beurt viel. Maar toen Mies Bouwman ere-gast was
stonden er wel een paar honderd. "Het wordt steeds groter', zegt Henny trots.

    Daarom ontstond er begin deze week ook lichte paniek toen Renee de Haan
afbelde. Omdat het zo kort dag was werden uit voorzorg snel meer mensen
gevraagd. Laten nou zowel Albert West als Edsilia kunnen! Dat kost Ton van
Oosten dus twee vaatjes haring. Edsilia vindt het allemaal een beetje eng, zo'n
grote glibberige haring d'r keel in laten glijden. "Moet dat echt zo?' Als zij
al haring eet, dan doet zij het op z'n Amsterdams, in partjes met een stukje
zuur erbij. Albert West doet het geroutineerder. "Bij het boodschappen doen
vanochtend liep het water al uit m'n mond toen ik langs de viswinkel liep. Ik
had het er heel moeilijk mee. Maar ik kon het niet maken vond ik, om daar al te
proeven. De eerste van het jaar eet ik hier.' De smaak is goed, vindt iedereen.
Misschien een beetje aan de stugge kant. "Daar hou ik wel van', zegt Harry
Slinger. "Je moet er wel in kunnen bijten.' Slinger gebruikt al snel de vlag van
de vishandel als voorschoot om mee te helpen met de bediening. "Ik heb om nog
zo'n vlag gevraagd. Kan ik er een zwembroek van maken.'

    Een omstander kijkt hem diep in de ogen. "Joh, doe nou toch eens een keer
normaal.' Slinger: "Normaal? Die heb ik pas nog in Paradiso gezien.'

    En de accordeonist, hij speelde door

    HET IS vermoedelijk het enige cafe met een jenevermuseum. "Nou ja,'
verontschuldigt eigenaar Wim Koster zich, "het is meer een jeneverkelder.' Toch
heeft hij daar in een kleine ruimte onder zijn cafe De Halve Maan in
Santpoort-Noord meer dan 150 soorten jenever uitgestald.

    Behalve het grote bedrijfsleven en de internationale hotels in Nederland,
houdt ook Wim Koster zijn eigen haringparty. En om een uur of zes aan het begin
van de avond puilen terras en cafe aan de Hagelingerweg uit hun voegen van de
bezoekers. Onder wie niet de minste inwoners van het Kennemerland. John Beeren
sr. is er, die zich een jaar of acht geleden terugtrok uit het restaurant De
Bokkedoorns in Overveen. Zijn zoon John, nu even aan het golfen in
Groot-Brittannie, leidt het etablissement nu dat twee sterren in de Guide
Michelin heeft. John sr.: "Een prima haringjaar. Ik kom nog graag overal want ik
wil de ontwikkelingen in de horeca graag op de voet volgen.'

    Verder is de immer goed gehumeurde Elise Brouwer er, die het
gastvrouwenbureau She Lines Promotions leidt: "Ik blijf dat doen, hoewel ik naar
Zuid-Frankrijk ga verhuizen. Vanuit Valbonne wil ik allerlei makelaarswerk gaan
doen in de streek rondom St. Tropez. Je moet af en toe eens iets anders erbij
gaan doen, anders vergrijs je. En ik heb ook nog een pied a terre aan de
Herengracht in Amsterdam, dus ik kan hier af en toe heel gemakkelijk
terugkomen.'

    De Haarlemse fotohandelaar Ed de Leeuw hapt ook in een biertje dat de nieuwe
Hollandse haring begeleidt. Behalve zijn fotohandel heeft hij twee cafes in het
centrum van Amsterdam: "Dat doe ik er met plezier bij. Ik hou van de Zeedijk en
de omgeving.' In de verte staat de pr-adviseur Udo Buys, die een zware tijd
tegemoet gaat. Zijn belangrijkste opdrachtgever, Martin Schroder van Martinair,
gaat eind van dit jaar met pensioen. Dat geeft uiteraard extra drukte.
Accordeonist Cor Effern, maakt dat weinig uit. Hij speelt gewoon zijn deuntjes
door.

    Miljoenenpubliek in Old Dutch

    EEN PAAR duizend haringen verdwijnen in gulzige kelen in Old Dutch, maar de
'aanstichter' van al dit schoons, Aad van der Stel, laat de lekkernij uit de
Noordzee gaarne aan zijn neus voorbij gaan. "Ik lust alles, behalve haring en
paling. Ik vind het wel zalig om mensen van haring te zien genieten', vertelt de
41-jarige eigenaar van het Rotterdamse restaurant.

    Waar op de meeste haringparty's de bezoekers de vis letterlijk naar binnen
laten glijden, gaan de genodigden in Old Dutch netjes met een bordje en mes en
vork aan tafel zitten (op z'n Amsterdams dus). Old Dutch is namelijk een heel
nette zaak. "We zijn gewoon duur', erkent Aad van der Stel, "maar daar krijg je
dan ook wat voor terug. Een portier bij de deur, een persoonlijke behandeling
door de ober en een elegante service.'

    Het publiek dat het zeebanket komt verschalken bestaat voornamelijk uit
Rotterdamse zakenmannen, het trouwe publiek van Old Dutch. "De duurdere
restaurants in Rotterdam - Parkheuvel, In Den Rust Wat, De Castellane en wij -
moeten het hebben van ongeveer 1500 zakenmensen. Ik heb veel zakelijke klanten
die hier drie keer per week komen lunchen', aldus Van der Stel.

    Dat het met de economie steeds beter gaat merkt hij aan de overeenkomsten
die aan tafel worden gesloten. "Het gaat echt om miljoenen. Ja en dan maakt een
honderdje meer of minder op een rekening van achthonderd gulden natuurlijk niet
uit. Zeker niet als je kunt declareren. Haha.'Vroeger, toen hij nog in het -
niet meer bestaande - Rotterdamse restaurant Le Coq d'Or werkte, maakte Van der
Stel geregeld Dynasty-achtige toestanden mee. "Vrijdagmiddag was altijd
oliemiddag. Dan kwamen de oliehandelaren hun deals sluiten. Soms verdienden ze
in korte tijd zoveel geld dat er een kwajongensachtige sfeer ontstond van:
jongens we charteren even een vliegtuigje voor een weekendje Monaco. Een uur
later zaten de heren in de lucht. Dat soort extreme dingen maak je tegenwoordig
niet meer mee.' Zeker niet op een haringparty.

    Vliegende haring

    BOUW JE bestaan nooit op het weer. Weer weg, bestaan weg. Dat merkt Roberto
Payer, directeur van het Amsterdamse Hilton Hotel, aan den lijve. Het eerste
vaatje Hollandse Nieuwe wil hij door parachutisten laten bezorgen achter zijn
befaamde onderkomen dat uit 1962 dateert en nu ingrijpend wordt verbouwd voor 60
miljoen gulden. De windrichting zorgt er echter voor dat het Hilton volledig in
de aanvliegroute van Schiphol ligt en parachutisten in de lucht zijn dus uit den
boze.

    Daarom neemt Payer het vaatje haring maar in ontvangst uit handen van de
dochter van de leverancier, Schmidt Zeevishandel uit Rotterdam. Later in de
middag worden alsnog drie vaatjes door parachutisten aangeleverd, nadat Schiphol
toestemming heeft gegeven. De toen nog 100 aanwezigen smullen er goed van.

    Vorig jaar lag de hoteldirecteur in het ziekenhuis vanwege een
achillespeesoperatie, maar nu is hij er zelf weer bij. Payer, zijn been recht
naar voren strekkend: "Ik zat toen in het gips. Ongeveer zo.' Vorig jaar was het
wat rustig, maar nu zit de Schwung er weer volop in. En dat is niet alleen te
danken aan de vrolijke accordeonist die menig Hollands liedje ten gehore brengt,
maar ook aan het buitengewone goede humeur van Payer zelf.

    Er is weer veel bankiers-, advocaten- en bedrijfsleven grijs aanwezig en een
enorme hoeveelheid kakelende mantelpakjes natuurlijk. "Weet je waarom deze
haringparty van 12 tot 2 uur is? Om 2 uur moet iedereen weer aan het werk',
aldus een van de bezoekers. De gesprekken gaan natuurlijk weer over netwerken,
klanten die al 15 jaar fatsoenlijk zijn behandeld, de fraude op de beurs, en
blunders in de markt.

    Veel pers ook. Ad Franssen, verslaggever van HP/De Tijd, werkt aan 'een
algemeen verhaal over het Hilton. Dit nemen we even mee.' En natuurlijk is de
pagina van Jan Lenferink in het Parool er. Jan, kennelijk bezigheden buitenshuis
hebbende, heeft een wat zenuwachtige vertegenwoordiger afgevaardigd.

    Regelrecht uit Afrika is de vrouw achter cineast Hugo baron van Lawick er:
Edith Brinkers. Van Lawicks laatste natuurfilm uit Afrika is in samenwerking met
Disney uitgebracht. Edith Brinkers: "Ik heb nu zoveel meegemaakt met het opnemen
van films in Afrika dat ik over het maken van natuurfilms maar eens een film
moet gaan maken.'

    Foto: 1. Mart Smeets biedt het eerste vaatje aan aan ex-hockeyer Andre
Bolhuis. Foto Govert Coebergh, 2. Vlnr Koos Alberts, Albert West en Edsilia in
Lelystad. Foto Ruben Schipper, 3. Vlnr restaurateur Wim Koster, Elise Brouwer
van She Lines Promtions en woordvoerder van Martin Schroder, Udo Buys in
Santpoort-Noord. Foto Govert Coebergh, 4. Aad van der Stel, eigenaar van Old
Dutch, laat haring gaarne aan zijn neus voorbij gaan. Foto Peter Smulders, 5.
Directeur Roberto Payer van Amsterdam Hilton neemt het eerste vaatje haring in
ontvangst van Isabelle Helene Schmidt, de dochter van de Rotterdamse
zeevishandelaar. Foto Govert Coebergh

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              55 of 102 DOCUMENTS

                                Algemeen Dagblad

                                  May 27, 1998

Big brother

BYLINE: MARK VIJVER, ROTTERDAM.

SECTION: kunst; Pg. 25

LENGTH: 180 words


    Auto op afstand bestuurd (AD, 25 mei). Zelf rijd ik als ondernemer 60.000
kilometer per jaar op onze snelwegen. Ik erger mij inderdaad wel aan de files,
maar zie ze toch als een noodzakelijk kwaad. Dit plan gaat mij echt te ver, het
is zo'n ingreep in het priveleven van de burger. De regering heeft al zo'n greep
op het dagelijkse leven van de gewone man. Ik sta liever tien uur per week in de
file dan dat de overheid mijn auto bestuurt.

    Het is zo dat er tegenwoordig overal al camera's staan om de mensen in de
gaten te houden en dat men via afschriften van creditcards ongeveer kan zien
waar je op welk moment bent geweest, maar dit vind ik te erg voor woorden.
Autorijden is een van de laatste vrijheden die ik heb in dit land en ik wil
graag zelf bepalen hoe hard ik rijd, of dat nu 100 is of 120. De mensen moeten
inzien dat dit een begin is van meer, want je komt er niet onderuit dat er op de
een of andere manier een chip in je auto komt en dit gaat dus steeds verder. Je
krijgt dan in plaats van 'Big brother is watching you', 'Big brother is driving
you'.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              56 of 102 DOCUMENTS

                                Algemeen Dagblad

                                  May 20, 1998

Belgen begrijpen uitverkoop niet

BYLINE: DOOR ONZE CORRESPONDENT FRANS BOOGAARD

SECTION: eco; Pg. 17

LENGTH: 483 words


    Brussel - Het einde van een tijdperk? Etienne burggraaf Davignon verplaatst
bedachtzaam zijn kolossale pijp van zijn rechter- naar zijn linker mondhoek.
Dan: "Iedereen praat over de euro. Maar nog steeds begrijpen veel mensen niet
wat er straks allemaal verandert. Dat we in Europa een financiele markt krijgen,
waarop kleine spelers er niet meer toe doen.'

    Voor een volbloed-Europeaan als Davignon, oud-EU-commissaris en nog
regelmatig adviseur van de huidige Commissie, mag dat gesneden koek zijn, voor
veel gewone burgers slaat de uitverkoop in hun land ineens nogal hard toe. De
Generale Bank naar Fortis (Nederland), de Generale Maatschappij naar
Suez-Lyonnaise (Frankrijk), dat zijn alle kroonjuwelen in een keer.

    Het lijkt wel of Belgie eindelijk de boedelscheiding doorvoert die
extremisten aan weerszijden van de taalgrens al decennia lang bepleiten, maar
dat is slechts schijn. Het gaat, zoals Davignon ook zegt, minder om het einde
van Belgie dan om het begin van Europa.

    Iets van nationale trots is er natuurlijk wel mee gemoeid. De 'Generale' was
lange tijd het symbool van Belgie's welvaren. Zij nam prominent haar plaats in
aan het 'plein der machten'; het statige koninklijk park in het hartje van
Brussel, met aan een kant het (werk)paleis van de koning, aan de andere kant de
Senaat en Kamer. De Generale is zelfs ouder dan Belgie zelf. Koning Willem I
richtte in 1822 de Algemeene Nederlandsche Maatschappij ter begunstiging van de
Volksvlijt' op met als doel de bevordering van handel, landbouw en industrie,
onder meer door steunverlening. Perioden van grote bloei (met veel belangen in
Kongo) en van crisis wisselden elkaar af, maar al die tijd hield de 'vieille
dame' haar machtspositie, tot zij in de jaren 60 haar greep op de samenstellende
delen liet verslappen. Olivetti-baas Carlo de Benedetti zag er begin 1988
aanleiding in voor zijn beursoverval, waarna de Franse Compagnie Suez zich na
zes maanden hard vechten met een meerderheidsbelang aan het strijdgewoel wist te
ontworstelen.

    Het vervolg is bekend: Suez kwam zelf in problemen, moest fuseren met
Lyonnaise des Eaux, en zet sindsdien in op het verwerven van de Belgische
energiemonopolist Tractebel. De overname van de Generale Bank door Fortis is een
prettige bijkomstigheid, die strategisch gezien niet op een beter tijdstip had
kunnen vallen.

    In termen van macht is de laatste stap, van 60 naar 100 procent eigendom, te
verwaarlozen, maar voor het gevoel ligt dat anders. Davignon en de leiding van
Suez-Lyonnaise hebben zich dat goed gerealiseerd. Zoals Fortis de Generale Bank
(in naam) veel ruimte laat, in elk geval de komende jaren, zo zal Suez
(voorlopig?) de leiding van de Generale niet bruskeren. "Natuurlijk komen er
directieven uit Parijs', zo erkende bestuursvoorzitter Davignon maandagavond,
"maar het echte beleid maken we hier. We noemen dat het bottom-up-model.'

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              57 of 102 DOCUMENTS

                                Algemeen Dagblad

                                  May 14, 1998

Een roerig stukje historie in zes musea

BYLINE: DOOR CARL STELLWEG

SECTION: uit; Pg. 31

LENGTH: 1096 words


    Morgen is het 350 jaar geleden dat de Vrede van Munster werd gesloten. Het
einde van de Tachtigjarige Oorlog en de internationale erkenning van de eerste
Nederlandse staat heeft een nationaal comite geinspireerd tot een ambitieuze
herdenking. Centraal staan zes exposities, die onder meer de militaire,
kunsthistorische en religieuze aspecten van de Tachtigjarige Oorlog belichten.
Een rondgang langs de drie grootste exposities.

    Van Maurits naar Munster, in Het Legermuseum, Delft. Beelden van een strijd,
Prinsenhof Delft. Geloven in Verdraagzaamheid?, Catharijneconvent, Utrecht.
Tegen de Vrede!, Domkerk Utrecht. De Vrede Verbeeld, Atlas van Stolk Rotterdam.
Een vredesmonument na tachtig jaar oorlog, Koninklijk Paleis op de Dam Amsterdam
(7 juni tot en met 6 september).

    OVER DE VRAAG of de Vrede van Munster nog actualiteitswaarde heeft,
verschillen de deskundigen van mening. De overeenkomst maakte deel uit van een
breder stelsel van verdragen, de Vrede van Westfalen, die het einde bezegelde
van de Dertigjarige Oorlog. Vrijwel alle Europese grootmachten beloofden elkaars
grenzen voortaan te respecteren, in een tijd dat 'territoriale integriteit' nog
een onbekend begrip was. Om die reden zou je volgens het nationale comite kunnen
spreken van het eerste 'Europese concert', waarin Nederland een dapper partijtje
meeblies.

    Jan-Piet Puype, conservator van het Legermuseum in Delft, wil niets weten
van dit soort grootse historische dwarsverbanden. Volgens hem vormt de
'scoringsdrift' van geprivatiseerde musea de diepere achtergrond van het
evenement. Het neemt niet weg dat de tentoonstellingen dit roerige stuk
Nederlandse en Europese geschiedenis op verrassende wijze belichten. Zo besteedt
het Legermuseum aandacht aan de militaire hervormingen waarmee Prins Maurits,
zoon en opvolger van Willem van Oranje, het als oppermachtig beschouwde Spaanse
leger wist te weerstaan.

    "Prins Maurits vormde het Staatse leger om tot een professionele strijdmacht
met een ijzeren discipline', aldus Puype. "Hij liet leger-onderdelen strak in
het gelid opereren, als stukken op een schaakbord, waardoor een militair ballet
ontstond. Hij was de uitvinder van de 'drill' en van commando's als 'geef acht',
die wereldwijd ingang vonden. Maurits en zijn neven, met wie hij correspondeerde
over nieuwe tactieken, lieten zich inspireren door Romeinse krijgskundige
literatuur. Daardoor kun je de militaire hervormingen beschouwen als een typisch
product van de Renaissance.'

    Opvallend was vooral de 'contramars'. Daarbij gaven de voorste manschappen
van een eenheid vuur, waarna zij zich, hun musketten herladend, de vijand de rug
toekeerden (!) en zich bij de achterste rijen voegden. Als zij weer vooraan
stonden, waren zij inmiddels klaar om een nieuw schot te lossen. Hierdoor kon de
vijand permanent onder vuur worden gehouden. Het Legermuseum bezit een brief
waarin Willem Lodewijk van Nassau-Dillenburg, stadhouder van Friesland, zijn
neef Maurits deze exercitie uit de doeken doet. "Mocht u er om lachen', schrijft
hij, "doe dat dan alleen onder vrienden en gelijkgezinden.'

    Het Legermuseum biedt voorts een fascinerende verzameling wapentuig,
waaronder de 'Hollanse pot', een naar Turks voorbeeld ontworpen cavaleriehelm,
en rijkelijk versierde houwdegens, rapieren, sier- en wandeldegens,
beulszwaarden, musketten, karabijnen, hellebaarden en nog veel meer fraais.
Pronkstuk is het originele strijdharnas van Prins Maurits.

    Enkele honderden meters verder wijdt Stedelijk Museum het Prinsenhof zich
aan een genre in de Noord-Nederlandse schilderkunst dat tot nu toe onderbelicht
zou zijn gebleven: de 'oorlogskunst'. Deze kwam aan het begin van de 17de eeuw
tot bloei en het is voor het eerst dat er een overzichtstentoonstelling van is
te zien. Prenten, penningen en schilderijen geven, elk op hun eigen wijze, een
beeld van de gevechtshandelingen, die voor een groot deel bestonden uit de
belegeringen van steden. Om propagandistische en chauvinistische redenen nam de
vraag naar dit soort afbeeldingen sterk toe, en ze moeten heel wat huiskamers
van welgestelde Nederlanders hebben gesierd.

    Interressant is dat er talrijke sub-genres bestonden, waaronder
'ruitergevechten', 'kortegaarden' (illustraties van rustende soldaten),
'overvalscenes' en 'plunderingen'. Laatstgenoemde schilderijen geven een
indringend beeld van de oorlogsellende. Op drift geraakte soldaten schuimden het
platteland af, verwoestten hele dorpen en beroofden en doodden de bevolking,
vaak op gruwelijke wijze. Aldus werden in de Tachtigjarige en Dertigjarige
Oorlog grote gebieden in Europa voor tientallen jaren geruineerd. "Vergis je
niet. Het was een beestenbende', aldus Puype van het Legermuseum.

    De bijdrage van Museum Catharijneconvent, het Nationaal Museum voor
religieuze kunst, rekent af met de mythe dat de Tachtigjare Oorlog in de eerste
plaats een religieus conflict was, een botsing tussen calvinisme en
katholicisme. Veeleer kan worden gezegd dat de oorlog langs religieuze
scheidslijnen werd gevoerd.

    "Het beeld van een zich vrijvechtend protestants land en van de 17de eeuw
als bloeiperiode van het calvinisme, is nogal eenzijdig', aldus Henri Defoer,
directeur van het Catharijneconvent. "Er waren zeer grote regionale verschillen
en de adel bleef grotendeels katholiek. Dat was niet bepaald een achtergestelde
groep. De middenstand was een lappendeken van geloofsrichtingen. Over het
algemeen stelde men zich, uit pragmatische overwegingen, verdraagzaam op. Het
geloof bevond zich in een experimentele fase na een periode van
vanzelfsprekendheid, en het was vooral de intellectuele bovenlaag die zich
daarmee bezig hield.

    "Het gewone volk keek vaak de kat uit de bomen, sloot zich dan weer bij de
ene en dan weer bij de andere kerk aan, afhankelijk van voortdurend wisselende
omstandigheden. Religie werd pas een nationale kwestie toen katholicisme en
Spaanse onderdrukking definitief samenvielen. Het extreme ingrijpen van Filips
II en het optreden van Alva zetten de boel op scherp.'

    Aan de hand van schilderijen, vaak van zinnebeeldige of satirische aard, en
'liturgisch gerei', geeft het museum een boeiend beeld van dit gecompliceerde
onderwerp.

    Fraai is vooral het schilderij 'Vrede maant de kerk tot verdraagzaamheid',
uit het eerste kwart van de 17de eeuw, waarin de paus, Luther en Calvijn
kibbelend om een tafel zitten en door een binnenstormende vrouw - de Vrede - tot
de orde worden geroepen.

    Foto: Krijgsscene van Jan Martsen de Jonge. Te zien in het Prinsenhof in
Delft. Foto museum Boijmans van Beuningen.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              58 of 102 DOCUMENTS

                                Algemeen Dagblad

                                  May 8, 1998

Het water als vriend

BYLINE: DOOR MENNO SCHENKE

SECTION: kunst; Pg. 27

LENGTH: 717 words


    ROMAN H.M. van den Brink: Over het water. Meulenhoff, 142 blz., [f] 27,90.
ISBN 902905672X. Beoordeling: Klasse

    HANS MAARTEN van den Brink is van '56 en heeft de oorlog niet meegemaakt.
Doet dat er iets toe? Jawel, want Van den Brink speelt in zijn roman Over het
water een intelligent en uitdagend spel met geschiedenis en herinnering. Hij
heeft als het ware een geheugen bij elkaar zitten verzinnen, waarvan het besef
van een naderende wereldoorlog, kennis van historische feiten en een beetje
eigen ervaring het fundament vormen.

    Het verhaal laat zich kort samenvatten: hoe twee jongens van verschillende
komaf in een zomer, in 1939, door een meester-roeicoach worden gekneed tot een
gevreesde twee zonder stuurman en hoe gelukkig ze daarvan worden, dat alles
gezien door de ogen van verteller Anton in 1944. Dat is dus een volwassen
jongensboek, denkt u onmiddellijk. Ja, dat is het ook, maar dat doet deze
novelle van de schrijvende hoofdredacteur van VPRO-televisie onvoldoende recht.

    Sportboek, nog zo'n ontoereikend etiket. Over het water gaat over roeien
(Van den Brink heeft zelf fanatiek geroeid), maar vooral over de oorlog, over
vriendschap en geluk, over sociale tegenstellingen, over volwassen worden. En
over leren leven, want dat gebeurt er met die Anton. Door die ingredienten werd
deze kleine roman van Van den Brink zo goed, zo ontroerend soms (maar met droge
ogen), dat-ie een groot publiek waard is.

    Eerst even schrijfstijl en typografie. Van den Brink heeft dialoog, monoloog
en aanhalingstekens nagenoeg vermeden. Anton haalt de warme zomer van 1939
terug, toen hij met zijn vriend David - 17 waren ze - onder de hoede van coach
Alfred Schneiderhahn tot grote hoogten groeide. Veel ik, wij en hij, nooit een
rechtstreeks jij. Elk nieuw partje van de vier hoofdstukken begint met drie
vetgedrukte woorden, elke alinea springt in.

    Die accenten in de typografie duiden erop dat ook de uitgever veel zorg aan
het boek heeft besteed. En van de schrijver zelf verwacht je niet anders. Hans
Maarten van den Brink blijkt vindingrijk in het beschrijven van het water
waarover beide jongens roeien. Soms observeert hij scherp waterbewegingen,
-geuren en -kleuren, dan weer laat hij zich verleiden tot rake poetische
typeringen van geluk op en met het water. Het water als vriend, meldt hij,
meester in het vertalen van zintuiglijke waarnemingen. Met zo'n vriend kun je
gelukkig zijn.

    Het verhaal kent meerdere lagen die de lezer zelf moet aanbrengen, want Van
den Brink geeft weinig concrete gegevens weg. Hij is ook geen schrijver die de
symboliek met scheppen tegelijk op tafel gooit. Amsterdam is de overigens niet
genoemde locatie van het boek, de Amstel de rivier waarover de jongens roeien.
De Amstel scheidt ook de milieus van Anton en David. Anton is de zoon van een
tramremise-opzichter, David stamt van de rijke oever van de rivier, uit de
'betere kringen' in herenhuizen met grote tuinen. De elitaire roeivereniging
brengt hen samen.

    Elk van de volgende duidingen vindt bestaansrecht in de tekst, doorhalen wat
niet verlangd wordt. Een roman van een jongen uit het gewone volk die
roeikampioen wordt. Een roman over het overwinnen van een
minderwaardigheidscomplex. Een boek over succes en het geluksgevoel en
zelfvertrouwen dat succes geeft. En een mannenboek, misschien zelfs iets te
mannelijk om veel vrouwen te bekoren.

    Over het water is ook een boek over het noodlot. In 1939 gaat het leven nog
zijn normale gang, maar een Duitse roeicoach wordt al met scheve ogen bekeken.
En David? Een joodse jongen wiens huis in 1944 akelig leeg is. Het woord joods
kom je echter in het boek niet tegen.

    Van den Brink laat het eind van zijn roman open: roeien ze nog ooit samen,
Anton en David? Wie zal het zeggen. Zoals hij ook in het midden laat of Anton en
David aan het eind van de zomer van '39 dat kampioenschap op de Bosbaan echt
pakken.

    De grootste kwaliteit van Over het water vind je in de fantasie van de
schrijver en in diens weloverwogen, trefzekere stijl. Geen autobiografische
jammerklacht, geen uitstalling van persoonlijke zielenpijn, maar een verhaal
over een simpele emotie waar, zoals altijd, meer achter steekt. Hans Maarten van
den Brink moet snel voltijd-schrijver worden.

    Tekening: Illustratie Karel Kindermans

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              59 of 102 DOCUMENTS

                                Algemeen Dagblad

                                  May 4, 1998

Prosper Ego; De stem van 'fatsoenlijk rechts'

BYLINE: DOOR HENK LANGERAK

SECTION: pag 2; Pg. 2

LENGTH: 1086 words


    Prosper Ego, al 40 jaar strijdend voor rechtse ideeen: "Ik zou moslims niet
graag hun geloofsbeleving ontzeggen. Maar ik ben wel bang voor
fundamentalistische moslims.' Foto Peter Hilz

    HET SYMPATHIEKE aan Prosper Ego (70) is dat hij tenminste eerlijk toegeeft
dat hij rechts is en behoorlijk behoudend. Zelf noemt hij zijn levensinstelling
liever 'fatsoenlijk rechts'. Want met extreme groeperingen - hij noemt de namen
niet eens - wil hij niets hebben te maken. "Daar heb ik een grondige hekel aan.
Gelukkig is extreem rechts geen factor van betekenis in Nederland.'

    Maar links verfoeit hij zo mogelijk nog meer. "Denk eens aan de
Makrobranden, de aanslag op het huis van Kosto. Dat kwam niet van rechts, hoor.
En dan voor een republiek zijn, haha, maar wel commissaris van de koningin
worden. Van de ko-nin-gin, begrijpt u?'

    Ego spant zich in voor het behoud van de democratische verworvenheden,
normen en waarden en voor het voortbestaan van het Koninkrijk der Nederlanden
als een vrije, veilige, vooruitstrevende en fatsoelijke samenleving. Dat doet
hij als voorzitter van de 8000 leden tellende Stichting voor Vrijheid en
Veiligheid, het Oud Strijders Legioen, nu precies 40 jaar. Heeft hij in al die
jaren zijn normen wel eens moeten bijstellen? "Ja, hoor', geeft hij toe. En hij
noemt de vrijheid van Indonesie als voorbeeld. "We hadden natuurlijk de pest in
dat het allemaal zo was gelopen, dat we Nederlands-Indie hadden moeten opgeven.
De wijsheid komt met de jaren; we zien nu ook wel in dat die mensen recht hadden
op zelfbeschikking.'

    Hij is een ietsiepietsie toleranter geworden in de loop der jaren, denkt
hij. "Ik zou moslims niet graag hun geloofsbeleving ontzeggen. Maar ik ben wel
bang voor fundamentalistische moslims, dat die hun stempel op onze maatschappij
gaan drukken. En ik zeg altijd: een multiculturele samenleving is prima zolang
het maar geen multicriminele samenleving wordt.'

    Ego is er wel eens van beschuldigd dat hij een racist is. Dan geeft hij als
antwoord dat hij weduwnaar is van een Indische vrouw. Dat moet genoeg zeggen.
"Ik ga er echt niet van uit dat negers of Surinamers minder zijn dan wij, maar
ze zijn wel anders.'

    Criminaliteit, verloederde stadswijken, het vluchtelingenbeleid: dat zijn
andere stokpaardjes van Ego. "Het is toch een schande dat mensen in
verpleeghuizen nauwelijks aandacht krijgen. Dat ze met drie velletjes papier
naar de wc worden gestuurd. Dan ben ik niet rechts, niet links, maar gewoon
menselijk.'

    Het hoofddoel van zijn stichting is 'de zwijgende meerderheid een stem
geven'. Daarom hamert Ego er ook op dat de verkiezingsbijeenkomsten van de
politieke partijen goed worden bezocht. "Laat die politici geen thuiswedstrijd
spelen. Geef ze ervan langs. Vraag wie hen gemachtigd heeft om sociale
zekerheden af te schaffen. Neem ze onder vuur, zodat ze thuiskomen met de schrik
in hun benen. Verdorie, als je Kok en Bolkestein hoort spreken, dan hebben ze
het in feite allemaal alweer geregeld.'

    Over asielzoekers is Ego duidelijk: "Politieke vluchtelingen, daar heb ik
geen moeite mee. Maar economische gelukzoekers horen hier niet thuis.' Ook vindt
hij dat vluchtelingen die op een uitspraak wachten over een verblijfsvergunning,
hangende dat onderzoek best aan het werk mogen. "Nou, dan zullen ze in een
ziekenhuis de vloer moeten schrobben, altijd beter dan rond de sjoelbak hangen
in een sporthal. Het is toch ook niet te geloven dat Koerden of Irakezen aan de
grens van Turkije zouden opgeven dat ze naar Nederland willen. Ze weten niet
eens waar Nederland ligt! Zelfs in een geciviliseerd land als Amerika weten de
meeste mensen niet waar ze Nederland moeten zoeken, laat staan deze
vluchtelingen. Dus die worden gewoon geexploiteerd.'

    Ook de veiligheid moet beter worden gewaarborgd, bijvoorbeeld door meer
agenten op straat.

    "Ik kan me goed voorstellen dat de gewone burger kwaad wordt als hij een
prent krijgt voor 10 kilomter te hard rijden, terwijl hij een uur moet wachten
tot de politie komt als er bij hem wordt ingebroken. Als er wat vaker een agent
door de straat fietst, durven bepaalde individuen toch minder.'

    Gooi een woord als een muntje in de jukebox die Ego heet en hij speelt zijn
liedje. Gezondheidszorg versus gevangenissen. "Ik ben geen voorstander van twee
criminelen in een cel, maar nog minder van verpleeghuizen waar je enige
prive-bezit een nachtkastje is en je met z'n vieren een kamer moet delen. Dan
breekt nood wet en moeten de cellen maar worden gedeeld.'

    Of: "Je leest dat een ziekenhuis in Deventer het aantal bedden op de
intensive-care-afdeling terugbrengt en dat gebeurt ook in andere ziekenhuizen.
Maar in dezelfde krant staat dat er een aantal Surinaamse hartpatienten voor
verpleging naar Nederland wordt gebracht. Gaan we dan met onze bedden leuren?
Hallo, zeg, Suriname is toch een onafhankelijke staat. Ik vind het best om
mensen in nood te helpen, maar buitenlanders? Je zult als Nederlander maar 18
weken op behandeling moeten wachten...'

    Zijn opvattingen lijken verdacht veel op 'eigen volk eerst'. Prosper Ego
verblikt of verbloost niet.

    "Als mijn huis in de brand staat en dat van de buren ook, dan moet je me
maar niet kwaliijk nemen dat ik eerst mijn eigen huisblus. Je kunt niet altijd
politiek correct zijn. Bovendien blijkt politiek correct toch meestal links te
zijn.'

    Hij maakt zich ook druk over de verloedering, de smerigheid van de straat.
"Dat neem ik vooral de plaatselijke en de provinciale overheden kwalijk. Troep,
losliggende tegels, onkruid dat hoog opgroeit. Waar zijn de straatvegers en de
plantsoenendienst gebleven? Wegbezuinigd. Vroeger hadden we de reputatie dat
Nederland het schoonste land was. Die reputatie zijn we kwijt.'

    Met gemengde gevoelens kijkt hij ook naar het homohuwelijk. In het verleden
zei hij van homo's kotsmisselijk te worden. Nu is hij wat gematigder. "Ik ga er
niet meer met een spandoek voor op straat; er zijn wel ergere dingen om je druk
over te maken. En als ze willen trouwen, moeten ze dat zelf maar weten. Mijn
bezwaar is dat ze het altijd zo nadrukkelijk moeten etaleren. Ze hoeven toch
niet in het openbaar te vrijen? Daar word ik beroerd van. Maar dat word ik ook
van hetero's die het in het openbaar doen. Homo's bestaan, nou en? Dat moet dan
maar. Zolang ze mij maar niet aanraken.'

    Foto: Prosper Ego, al 40 jaar strijdend voor rechtse ideeen:"Ik zou moslims
niet graag hun geloofsbeleving ontzeggen. Maar ik ben wel bang voor
fundamentalistische moslims" Foto: Peter Hilz

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              60 of 102 DOCUMENTS

                                Algemeen Dagblad

                                  May 2, 1998

Massive Attack sombert over succes; Muzikant 3D heeft moeite met bestaan van
popster

BYLINE: DOOR ROBERT HAAGSMA

SECTION: kunst; Pg. 37

LENGTH: 847 words


    Amsterdam - In de loop van het gesprek niest Robert del Naja, alias 3D, een
paar keer luidruchtig. "Ik heb gisteravond lang over de wallen gezworven,
terwijl het keihard regende', bekent de muzikant lachend. "Waarschijnlijk word
ik daar zo voor gestraft.'

    In de wereld van Massive Attack slaat de regen soms ook meedogenloos neer.
De altijd al introverte muziek van de Britse band is op de nieuwe plaat
Mezzanine bij vlagen zelfs rauwer en somberder dan ooit. "We zijn twee jaar
onafgebroken op tournee geweest', verklaart 3D. "Toen we vertrokken was er nog
geen vuiltje aan de lucht. We lieten thuis een goede, stabiele relatie met onze
partners achter. Daar was niets meer van over toen we terugkeerden. Plotseling
stonden we met lege handen. Of dit de spreekwoordelijke prijs van het succes is?
Misschien. Daar sta ik eerlijk gezegd zo weinig mogelijk bij stil. Voor alles
wat je doet, betaal je een prijs, maar ik sluit daar bewust mijn ogen voor. Die
balans maak ik later nog wel eens op. Vanzelfsprekend sijpelen dergelijke
perikelen wel door in de muziek, vooral wanneer je alledrie in dezelfde situatie
terecht komt.'

    De prijs die de muzikanten van Massive Attack betaalden was misschien groot,
daar staat een indrukwekkend succes tegenover. De hit Unfinished sympathy
betekende in 1991 de doorbraak voor de band uit Bristol. De wereld maakte in een
klap kennis met het lome ritme van de triphop. Die naam werd bedacht voor de
even dromerige als druilerige combinatie van reggae, hip hop, jazz en nog veel
meer, die eind jaren 80 in Bristol ontstond.

    Massive Attack plaveide zo destijds de weg voor de andere toppers van de
triphop: Portishead en Tricky. De band, die behalve 3D bestaat uit Mushroom
(Andrew Vowles) en Daddy Gee (Grant Marshall), verzorgde later remixen voor
uiteenlopende collega's als U2, Peter Gabriel en Boy George.

    Voorlopig hoogtepunt was de samenwerking met Madonna op Marvin Gay's I want
you, dat in 1995 verscheen op de cd Inner city blues, een eerbetoon aan deze
overleden soulzanger. Gasten op Mezzanine zijn onder anderen reggaezanger Horace
Andy en Elisabeth Fraser, voorheen van The Cockteau Twins.

    "Je houdt dit leven alleen vol wanneer je min of meer schizofreen bent',
sombert 3D voort. "Er is zo'n krankzinnig verschil tussen muzikant zijn,
inclusief alle aandacht en bewondering waaraan je blootstaat, en het gewone
leven thuis. Daar word je juist verondersteld de gewone jongen te zijn. Soms is
het moeilijk om die knop op het juiste moment om te zetten. Hebben andere
muzikanten daar geen last van, vraag ik mij wel eens af.

    "Ik heb de meeste moeite met mijn kant als popster. In wezen is het te ziek
voor woorden om een podium te beklimmen en je toe te laten juichen door mensen
die daar eerst een duur kaartje voor kochten. Toch wen je overal heel snel aan.
Wanneer we een cd opnemen, staat er permanent een studio ter beschikking,
inclusief een duurbetaalde producer. Het komt regelmatig voor dat ik mij
halverwege de dag afmeld. Sorry jongens, ik heb een kater. Een hele stapel geld
gaat dan in rook op. Eigenlijk klopt dat niet, denk ik achteraf. Vooral wanneer
ik weer eens vrienden van vroeger spreek, die nog steeds moeite hebben om de
eindjes aan elkaar te knopen.'

    De muzikant schrikt plotseling op. "Zit ik niet enorm te zeuren', vraagt
hij, zonder het antwoord af te wachten. "Er spoken nu eenmaal vragen door mijn
hoofd. Het lukt mij zelden om daar een goed antwoord op te vinden. Reden tot
klagen heb ik eigenlijk niet, want die twijfels vormen wel de basis voor mijn
muziek. Ik vertaal ze in klanken. Het is een lang en gecompliceerd proces, maar
ik ben nog altijd gefascineerd door de magie daarvan. Ook na al die jaren.'

    De band heeft na al die jaren ook gebroken met een traditie: het buiten de
deur houden van het ultieme rockinstrument, de gitaar. "We treden regelmatig op
met gitarist Angelo Bruschini, bekend van The Blue Aeroplanes. Het lag dus voor
de hand om hem ook bij de opnamen van de nieuwe cd te betrekken.

    "Ik voelde tegelijkertijd heel erg de behoefte om op die manier terug te
grijpen op de muziek uit mijn jeugd. Ik groeide op met The Clash, The Slits en
Public Image Ltd. Het zijn groepen die gitaarmuziek combineerden met totaal
andere stijlen. Zo lieten ze mij kennis maken met reggae, funk en hip hop. Het
zijn muzikanten die in zekere zin het pad voor ons geeffend hebben. Alleen, ik
ben mij daarvan bewust omdat ik destijds - in de vroege jaren 80 - opgroeide.
Mijn collega Mushroom is veel jonger dan ik en al deze wijsheid zegt hem niets.
Hij heeft zijn wortels in andere, veel meer recente muziek. Zo zaten we in de
band plotseling opgescheept met iets heel merkwaardigs: een serieus
generatieconflict. We hebben dat overbrugd, al was het niet eenvoudig.
Contrasten zoals deze vormen het thema van Mezzanine. Het verschil tussen de
muzikant en de gewone man. Maar ook het scherpe contrast tussen beloning en
prijs. En zoals ik zojuist vertelde, de kloof die er kan zijn tussen muzikanten
die opgroeiden in een verschillende tijd.'

    Foto: Massive Attack

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              61 of 102 DOCUMENTS

                                Algemeen Dagblad

                                 April 28, 1998

Strijd tegen nazi's is vechten tegen de bierkaai

BYLINE: DOOR ONZE CORRESPONDENT AD VAESSEN

SECTION: sport; Pg. 21

LENGTH: 669 words


    Maagdenburg - Hakenkruisen op muren, SS-tekens op jassen en veel, zeer veel
kaalgeschoren koppen. In de wijk Olvenstedt in de Oost-Duitse stad Maagdenburg
zijn de symbolen van de ultra-rechtse tijdgeest op bijna elke hoek van de straat
te vinden.

    Een punk, een buitenlander of iemand met een Palestijnse sjaal moet er 's
avonds met het ergste rekening houden. Twee linkse jongeren werden er door
rechtse aanhangers doodgetrapt. De triest ogende wijk in de hoofdstad van de
deelstaat Saksen-Anhalt is sinds zondagavond een bolwerk van de neo-nazi's. De
Duitse Volksunie behaalde er bij de eerste verkiezing meteen 14 procent van de
stemmen. 'Werk voor Duitsers' of 'Asielzoekers het land uit' staat er op de
plakkaten aan de lantaarnpalen.

    Meer dan een kwart van de burgers onder de 30 jaar in Olvenstedt stemde op
de partij van de Beierse multi-miljonair dr. Gerhard Frey. Vermoedelijk weet
bijna niemand van hen dat de man die zegt voor het gewone volk te vechten op
slechts 100 km afstand, in Berlijn, hele straten bezit. Zijn vermogen aan
onroerend goed wordt geschat op circa 500 miljoen mark.

    De gekozen kandidaten zijn daags na de victorie spoorloos. Een kantoor of
een partijcentrale bestaat niet. Via een mobielnummer kan men contact krijgen
met een 'woordvoerder'. De DVU is het fantoom van Oost-Duitsland.

    "Ik ben kapot van de uitslag', zegt Sigurd Helf (35) die in een van de
verveloze flats woont. "Ik had hooguit gerekend op 3 a 4 procent.' Helf is
voorzitter van een groepje bewoners die niet langer zwijgend willen toezien hoe
extreem-rechts in Maagdenburg terrein verovert. Hun actiegroep, die door rechts
wordt geterroriseerd, probeert het verval van de buurt tegen te gaan. Een
sisyfusarbeid. Steeds meer mensen slaan op de vlucht, terwijl de
probleemgevallen blijven zitten. De groep vecht voor nieuwe jongerencentra en
het behoud van kleuterscholen, hoewel Maagdenburg in feite failliet is. Dat is
mede een gevolg van de enorme bezuinigingen in Bonn.

    Geinventariseerd wordt ook hoeveel nazi-leuzen er zijn geklad. Helf kan er
zo tien of meer laten zien. Varierend van 'Jood', gevolgd door een swastika, tot
'Rot op buitenlanders'. "Het zijn vooral proteststemmen', zegt Helf. "De mensen
stemmen niet uit ideologische overtuiging op de DVU.'

    Volstrekt anders oordeelt de extremisme-deskundige dr. Bernd Wagner. "De
tijdgeest is nationaal gezind', aldus de criminoloog die in dienst is van de
overheid. Hij schat dat iedere derde jongere in de voormalige arbeiders- en
boerenstaat DDR sympathie koestert voor extreem-rechts. De stemmen op rechts
zijn zijns inziens geen protest tegen de werkloosheid, die in Saksen-Anhalt
oploopt tot ruim 30 procent. Veel jongeren die rechts zijn of op rechts stemmen
hebben werk, of volgen een opleiding. De ware reden voor de sterke opkomst is
'angst voor de toekomst'. De jeugd leeft in een depressief vacuum. "Er heerst
een stemming alsof de wereld voor de ondergang staat.'

    De voedingsbodem voor ultra rechts in de ex-DDR is bijzonder vruchtbaar.
Door de Wiedervereinigung in 1990 zijn de normen en waarden van 40 jaar
communisme weggevaagd. Ouders zijn geen voorbeeld meer; familiebanden zijn
verscheurd. Tekenend hiervoor is dat de extremistische NPD haar hoofdkantoor
vanuit het Roergebied naar Dresden verplaatste.

    Wagner wijst met nadruk op zogeheten 'nationaal bevrijde zones', waar
extreem-rechts domineert. Dit kan een jeugdclub zijn, een buurtcafe of een
straat. Daar is geen plaats meer voor 'on-Duitse' groepen. Zij worden
systematisch weggejaagd. Wagner: "Ik moet diep nadenken om een gemeente te
noemen, waar geen zone bestaat.'

    Het aantal rechtse incidenten in Duitsland blijkt in 1997 met 20 procent
gestegen tot ruim 14.000 voorvallen. De helft ervan speelde zich af in het
voormalige arbeidersparadijs DDR, hoewel daar slechts een vijfde van de
bevolking woont. Wagner ziet een oplossing: een grote schare goed getrainde
jeugdwerkers, die het nationalistische reveil met veel geduld moet bestrijden.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              62 of 102 DOCUMENTS

                                Algemeen Dagblad

                                 April 27, 1998

Zelfbewustere Willem-Alexander wordt 31

BYLINE: DOOR ARJAN PAANS

SECTION: bin; Pg. 3

LENGTH: 284 words


    Rotterdam - Kroonprins Willem-Alexander die vandaag zijn 31ste verjaardag
viert, heeft in meer dan een opzicht een bijzonder jaar achter de rug.

    De hoogtepunten: twee grote reizen (Nederlandse Antillen en Brazilie),
waarop hij de kans greep het imago van 'Prins Pils' van zich af te schudden en
meer dan ooit een volwassen, zelfbewuste indruk maakte.

    Die indruk werd bevestigd in het televisie-interview met Paul Witteman,
waarin hij redelijk ontspannen kritische vragen beantwoordde en duidelijk maakte
dat hij voor zichzelf een toekomst in het watermanagement ziet weggelegd. Welke
functie daarbij past, wordt binnenkort bekendgemaakt.

    Het dieptepunt: de discussie rond zijn lidmaatschap van het Internationaal
Olympisch Comite.

    Twee conclusies lijken gerechtvaardigd: in het huidige Nederland vindt niet
iedereen het vanzelfsprekend dat een koningskind bij een hoge maatschappelijke
functie voorrang krijgt boven gewone burgers. Bovendien werd duidelijk hoe zwaar
de ministeriele verantwoordelijkheid weegt. De prins kon zich niet zelf
verdedigen, dat deed de minister-president voor hem.

    Op het persoonlijke vlak was er de officiele kennismaking van zijn vriendin
Emily Bremers met de wereld van de internationale royalty. Hoewel haar entree
veelzeggend kan worden genoemd, lijkt het gezien zijn uitlatingen in het
tv-interview voorbarig nu al een verloving te verwachten.

    Of zouden de roddelbladen die al verschillende huwelijksdata hebben geprikt,
het deze keer toch bij het rechte eind hebben?

    Dat zijn opleiding tot koning nog niet is afgerond, blijkt uit het voornemen
zich meer te verdiepen in het minderhedenvraagstuk en het Nederlandse kunst- en
cultuurleven.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              63 of 102 DOCUMENTS

                                Algemeen Dagblad

                                 April 21, 1998

Amsterdam is zo slecht nog niet'; John Irving looft Nederlands gedoogbeleid

BYLINE: DOOR RUUD MEIJER

SECTION: kunst; Pg. 23

LENGTH: 756 words


    Bestsellerschrijver John Irving ontmoette gisteren de Amsterdammers die hem
in lange gesprekken en wandelingen inwijdden in het intieme leven van de
hoofdstad. Die kennis gebruikte Irving voor zijn net verschenen roman Een weduwe
voor een jaar. Een Amerikaan over Nederlands gedoogbeleid.

    IK WEET DAT de Amerikanen, Fransen en Duitsers zware kritiek hebben op de
Nederlandse tolerantie van drugs en prostitutie. Amsterdam heeft wat dat betreft
een symboolfunctie.

    Politici uit die landen doen voorkomen alsof hun jongelui in de problemen
komen nadat ze naar Nederland zijn geweest om drugs of seks te halen. Wat ze
eigenlijk zeggen is dat hun eigen drugspolitiek en hun, relatieve, intolerantie
niet echt werken. Hun politiek houdt hun jongeren niet binnen de grenzen. Ze
komen niet naar Nederland omdat ze thuis zo tevreden zijn.

    Ik heb de afgelopen tien jaar goed naar Nederland, Amsterdam en in het
bijzonder de Wallen gekeken. Ik heb veel gepraat met brigadier Joep de Groot van
de politie en Margot Alvarez van de hoerenvakbond De Rode Draad. Ik heb daardoor
een aardig beeld van de situatie gekregen. Het liberale, tolerante beleid van
Nederland is een geslaagd experiment.

    Ik denk alleen dat jullie met de problemen van anderen zijn opgezadeld.
Andere landen hebben hun probleemgevallen, direct of indirect, naar Nederland
gestuurd. En ik weet niet of mensen uit de voormalige Sovjetunie of Joegoslavie
een voortdurende zorg voor de Nederlanders moeten blijven. Moet je Britse of
Franse heroineverslaafden, die uit onvrede over hun land hier komen, blijven
opvangen? Het buitenland maakt van zijn problemen jullie problemen.

    De rest van de wereld zou net zo realistisch met drugs en prostitutie moeten
omgaan als de Nederlanders. Overal op de wereld bestaat de behoefte aan drugs en
betaalde liefde. Waarom wordt er dan geen beleid gevoerd om die behoeftes met
behulp van correct optreden van de politie min of meer te reguleren? Legaliseren
hoeft misschien niet, maar je kunt een aantal zaken - gebonden aan bepaalde
plaatsen en regels - op z'n minst tolereren.

    Iemand die in Amsterdan op zoek gaat naar een prostituee, kan zich een stuk
veiliger voelen dan iemand die hetzelfde doet in New York of in Hamburg. En is
het niet zo dat 'de maatschappij' haar burgers moet beschermen? Een van de
doelen van een samenleving is dat burgers ook tegen elkaar beschermd moeten
worden. Je kunt alleen iets aan sociale problemen zoals drugs en prostitutie
doen, wanneer je de boel een beetje in de hand hebt.

    Ik herinner mij van een paar jaar geleden dat 70 procent van de Amsterdamse
verslaafden bij de politie stond geregistreerd. Ik vind dat een gezond idee. Ik
denk niet dat de Fransen hetzelfde kunnen zeggen.

    Dingen die je niet onder het tapijt veegt, kom je wel elke dag tegen. Veel
mensen hebben daar problemen mee. Amerikaanse toeristen vinden Amsterdam vaak
een smerige stad. Eigenlijk verwijzen ze dan naar een aspect van de stad dat ze
moreel verwerpelijk vinden. Ze zien hier dingen die ze in hun eigen stad liever
niet willen zien, maar die er, in een gecriminaliseerde onderwereld, wel zijn.

    En in die onderwereld is het leven gevaarlijk. Een groot deel van het succes
van jullie experiment is dat het leven voor zowel de gewone burger als voor de
mensen aan de zelfkant veiliger is.

    Ik heb begrepen dat de Amsterdamse politie voornamelijk moeite heeft met het
beheersen van problemen die uit andere landen op de stad afkomen. Wat doen we
met een Ecuadoriaan die net Parijs is uitgeschopt? Ik denk dat je die meteen
weer over de grens moet zetten.

    Drugs en prostitutie zijn, ook wereldwijd gezien, het grote probleem niet.
Immigratie is het punt waar het om draait. Hoe houd je die in de hand? Hoe
rechtvaardig of liberaal moet je beleid zijn? De meeste landen beseffen dat ze
hun deuren noodgedwongen een beetje meer dicht moeten doen.

    Jullie hebben naast jullie eigen sociale problemen ook nog eens de problemen
van andere landen geerfd. Landen waar de mensen traditiegetrouw de politie
wantrouwen. Daardoor gingen steeds minder hoeren naar de
voorlichtingsbijeenkomsten van De Rode Draad. Daarom maakten steeds minder
verslaafden zich bekend bij de politie. Daardoor zou het Nederlandse beleid
alsnog kunnen mislukken.

    En dat heeft niets te maken met de verderfelijkheid van Amsterdam.

    Foto: Schrijver John Irving met zijn vrouw en brigadier Joep de Groot in de
Warmoesstraat. Irvings nieuwe roman speelt voor een deel op de Amsterdamse
Wallen. Foto Robbert Slagman

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              64 of 102 DOCUMENTS

                                Algemeen Dagblad

                                 April 8, 1998

De ware roker paft een sjekkie

BYLINE: DOOR HANNEKE KULIK

SECTION: bin; Pg. 3

LENGTH: 943 words


    Rolls Royce in Duitse handen is voor de Engelsen onverteerbaar. In Nederland
spelen nationalistische gevoelens traditiegetrouw minder hoog op. Dat het
vaderlandse sjekkie, in de vorm van Drum, Van Nelle, Brandaris en Winner, wordt
verkocht aan het Engelse bedrijf Imperial Tobacco, vinden sommige Nederlanders
wel jammer. Maar tot verhitte protesten leidt het niet.

    Rotterdam - Plensbuien, tulpenbollen, drop, haring. Wat ontbreekt er in deze
opsomming van oer-Hollandse zaken? Het sjekkie. Het Nederlandse, zorgzaam
gerolde piraatje is van alle rangen en standen. Kamerleden met een pakje shag in
de colbertzak zijn doodgewoon. Van een manager of een razende reclamejongen die
tijdens een topoverleg bedachtzaam een sigaretje rolt, kijkt niemand op.

    In het buitenland, het fanatiek shagrokende Noorwegen uitgezonderd, wordt
dat maar raar gevonden. Daar is shag roken vooral iets voor armoedzaaiers, of
nog erger: wie een shagje draait, wordt onmiddellijk aangezien voor een
drugsverslaafde. In Nederland is het een kwestie van liefhebberij. Het
VVD-Kamerlid Johan Remkes is zo'n fijnproever.

    Remkes mag graag 'een weduwe bouwen', zoals ze in de Rotterdamse haven
zeggen. "Als je iets doet, moet je het goed doen. Wat mij betreft ben je pas een
echte roker als je zware shag rookt. Van sigaretten ga ik vreselijk hoesten. Ik
rook al sinds mijn 18de zware Van Nelle', vertelt hij monter. "Drie pakjes per
week.'

    Het idee dat 'zijn merk' wordt losgemaakt van Douwe Egberts en overgaat in
Britse handen, maakt Remkes weemoedig. Maar nou ook weer niet in die mate dat
hij het nodig acht om 'de troepen te laten oprukken naar Douwe Egberts' om dat
bedrijf op andere gedachten te brengen. Remkes vertrouwt erop dat er heel goede
bedrijfseconomische redenen ten grondslag liggen aan deze stap. En zolang die
Britten maar van zijn Van Nelle afblijven, zal hij niet moeilijk doen. Remkes:
"Zolang Van Nelle maar Van Nelle blijft, het beeldmerk niet wordt aangestast, en
bovenal niets wordt veranderd aan de onversneden goede kwaliteit van de zware
Van Nelle, dan lig ik er niet wakker van. Maar komen de Engelsen daar wel aan,
dan zou ik - voor het eerst in mijn leven - overwegen te stoppen met roken.'

    Remkes houdt de Engelsen nauwlettend in de gaten, waarschijnlijk zonder zich
te realiseren dat er zonder hen helemaal geen zware Van Nelle was geweest. Het
waren twee Engelse zeelieden die in 1867 het winkeltje van de weduwe Van Nelle
aan de Rotterdamse Leuvehaven binnenstapten om te vragen naar een bepaalde soort
donkere tabak die in Engeland wel verkrijgbaar, maar peperduur was. Van Nelle
beloofde het spul bij hun volgende bezoek te zullen leveren en bestelde partijen
in Nederlands-Indie en Noord-Amerika.

    De zeelieden deden de eerste soort af als 'apenhaar', maar de
Noord-Amerikaanse tabak voldeed wel aan hun smaak. Ook anderen bleken de shag,
die eerst nog in pijpjes werd gerookt, te waarderen. Al snel bloeide de handel
in pakjes Van Nelle op, waarna ook andere merken op de markt kwamen.

    De gewoonte van zeelui om zelf een piraatje te draaien verbreidde zich
steeds meer. Voor en ook nog na de Tweede Wereldoorlog was een sjekkie of een
shagje iets voor de man in de straat, voor wie sigaretten te duur waren. Maar in
de jaren 60 begonnen ook Nederlandse intellectuelen uit een hevige behoefte aan
verbroedering met het gewone volk, hartstochtelijk shag te paffen.

    Remkes kan zich nog goed herinneren hoe, toen hij op 26-jarige leeftijd zijn
intrede deed in de gemeenteraad van Groningen, toch wat vreemd werd aangekeken
tegen zijn rookgewoonten. "Dat paste niet in het beeld dat men had van een
VVD'er. Maar intussen is shag veel gewoner geworden. Zelfs in het buitenland
tref ik tegenwoordig wel eens een pakje Van Nelle in de schappen aan.'

    Peter van der Knijff, beheerder van het Kamper Tabaksmuseum, vindt shag nog
altijd iets platvloers hebben, al moet hij bekennen dat hij er zelf niet vies
van is. "Ik vind dat juist wel leuk. Het heeft iets eigenzinnigs. Maar in
Amerika doe je dat niet. Daar is het echt plat om shag te roken.'

    Van der Knijff ligt er niet wakker van dat Nederlandse shagmerken onder een
Britse paraplu komen. Die dingen gebeuren nou eenmaal. Wel hoopt hij dat het
tabaksmuseum dat Douwe Egberts in Utrecht heeft, er niet door in gevaar komt.
Van der Knijff: "Dat zou een verlies zijn. Wij hebben uit Utrecht behoorlijk wat
spullen in bruikleen. Die zouden we dan misschien wel mogen hebben. Maar nee, ik
zou het toch heel jammer vinden.'

    Wat Imperial Tobacco precies van plan is, weet niemand helemaal zeker. Zo
hoopt Jack de Graaff, account-director van reclamebureau FHV/BBDO, dat hij op de
oude voet verder kan gaan voor Drum, Van Nelle, Brandaris en Winner, maar zeker
weten doet hij het niet. Maar hij zegt: "Drum en Van Nelle zijn zulke sterke
merken, dat ze wel gek zouden zijn als ze daaraan zouden tornen.'

    Het reclamebureau en Drum zijn onlosmakelijk met elkaar verbonden. Het
shagmerk is de oudste klant van FHV/BBDO. De Graaff: "We doen Drum al 34 jaar.
Dat is lang, hoor, in deze wereld. We hebben Drum zien groeien van heel klein
tot heel groot. Later kwamen er die andere merken bij.'

    Zelf wisselt De Graaff graag een sigaartje af met een goed gebouwd sjekje,
een gewoonte die hij pas heeft aangeleerd toen hij zich bij FHV/BBDO intensief
met Drum begon te bemoeien. Met enig dedain kijkt hij neer op
sigarettenverslaafden. "Sigarettenrokers kunnen zo gestresst zijn. Die steken
zonder erbij na te denken de ene na de andere op. Dat zal je een shagroker nooit
zien doen. Die rolt er een met aandacht. Een shagroker is veel relaxter, dat is
een genieter.'

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              65 of 102 DOCUMENTS

                                Algemeen Dagblad

                                 April 2, 1998

Hypotheek: het heilige huisje van Kok

BYLINE: DOOR REMI POPPE; LID TWEEDE KAMER VOOR DE SP

SECTION: tp; Pg. 9

LENGTH: 512 words


    NADENKEN, laat staan iets zeggen over hypotheekrenteaftrek, is verboden door
Wim Kok. Hypotheekrenteaftrek is het heilig huisje voor onze minister-president.

    Dat bleek toen het PvdA-congres het voorstel aannam van een kleine afdeling
uit het noorden des lands, om onderzoek te doen naar een minimale beperking van
de renteaftrek van maximale huizenbezitters.

    Partijleider en premier Kok bezag het congresbesluit en riep, als alter ego
van Gerrit Zalm: "We voeren 'm niet uit!' Dat leek een regelrechte schoffering
van het congres als hoogste orgaan van de PvdA, maar toch applaudisseerden de
afgevaardigden uitbundig. Was het masochisme? Drang om elke schijn van
verdeeldheid voor de snorrende camera's te vermijden? Of was het congres
overtuigd van de argumentatie van Kok dat de hypotheekrenteaftrek bij de PvdA in
veilige handen moet zijn ter bescherming van de gewone man?

    Dat laatste zou wel buitengewoon naief zijn: 20 procent van het
hypotheekrentevoordeel komt thans ten goede aan 3 procent van de
woningbezitters. Niet de gewone man is het aan wie miljarden belastinggeld
worden teruggesluisd via de hypotheekrenteaftrek op tophypotheken. Iedere
fiscaal adviseur kent het enig juiste advies voor wie extreem veel verdient en
niet veel belasting wil betalen: Koop een zo duur mogelijk huis met een zo hoog
mogelijke hypotheek. Wend eventuele overwaarde aan voor de aanschaf van
aandelen, boten, auto's, caravans of luxe-artikelen.

    De heilige status van de hypotheekrente bleek opnieuw, toen er een artikel
van de hand van PvdA-Kamerlid Rick Van der Ploeg verscheen in het PvdA-blad
Socialisme & democratie. Daarin werd gepleit voor voorzichtig nadenken over de
hypotheekrente-excessen. De inkt was nog niet droog, toen Van der Ploeg zijn
oproep op last van zijn fractie weer inslikte.

    Rond dit onderwerp blijkt van socialisme noch democratie sprake te zijn in
de PvdA. Van der Ploeg koos als een haas eieren voor z'n geld. Zijn smoes: hij
had in het blad niet gesproken als Kamerlid, maar als wetenschapper - en niet
over nu maar over later, over 40 tot 60 jaar. Zijn smadelijke afgang toonde
opnieuw aan dat de PvdA blijkbaar zo belust is op stemmen van rechts, dat zij
volledig wenst voorbij te gaan aan het schandalig gegeven dat de
hypotheekrenteaftrek de schatkist nu jaarlijks drie miljard gulden meer kost dan
in 1990, terwijl voor de huursubsidie niet meer dan een tiende daarvan extra op
tafel is gekomen.

    Hoewel de PvdA de grootste partij van het land is en de premier heeft
geleverd van het paarse kabinet, wordt er niets ondernomen als iemand, die op
grond van zijn inkomen een hypotheek van twee miljoen heeft, bij een rente van 7
procent jaarlijks [f] 84.000 aan woonsubsidie ontvangt via de
hypotheekrenteaftrek, ofwel [f] 7000 per maand! Dit staat in schril contrast met
de pinnigheid waarmee huursubsidie wordt verstrekt aan mensen met de laagste
inkomens.

    Het zal duidelijk zijn dat de PvdA ook op dit gebied niets tegen de
tweedeling heeft gedaan en dat ook niet van plan is in een volgende
kabinetsperiode.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              66 of 102 DOCUMENTS

                                Algemeen Dagblad

                                 April 1, 1998

Het is genoeg geweest; Jac. van Veen keert rechtbank na 50 jaar de rug toe

BYLINE: DOOR THEO GERRITSE

SECTION: kunst; Pg. 25

LENGTH: 1400 words


    Hij leerde jonge journalisten het verschil tussen een officier van justitie
en een rechter. Rechtbankverslaggever Jac. van Veen (77), naar wie zelfs een
prijs werd vernoemd, heeft na een carriere van ruim 50 jaar definitief de pen
neergelegd. De rechterlijke macht kan opgelucht ademhalen.

    Amstelveen - Tot z'n laatste snik blijft Jac. van Veen de journalistieke
leermeester. "Heb je dat allemaal', vraagt hij bezorgd achter het appelgebak in
een uitspanning van de hoofdstedelijke Bosbaan, "want het moet wel een
interessant verhaal voor de lezer worden. Met pittige tussenkopjes.'

    Oude tijden komen even tot leven. Als onervaren verslaggever met de grote
meester mee naar spraakmakende processen, zoals dat tegen de ontspoorde notaris
Josje Slis-Stroom, waar mr. Slagter, de president, zich liet gaan door haar te
vragen: "Mevrouw Slis, huilt u wel eens?' Of naar karatekoning en stuntman Jon
Bluming, die als 'slachtoffer van een grote rechterlijke dwaling' weer eens voor
het hekje stond.

    Van Veen was toen al een autoriteit in zijn vakgebied. Niet alleen door zijn
verslaglegging van rechtszaken bij zijn toenmalige werkgever Het Parool, maar
nog meer door zijn column De rechten van de mens en de mensen van het recht.
Daarin hield hij de gedragingen van de rechterlijke macht tegen het licht. Wat
in dat gesloten wereldje vaak niet op prijs werd gesteld. "Zach, heeft die Van
Veen wel rechten gestudeerd?', merkte een wat bekakte magistraat ooit op tegen
mr. Herman Sandberg, de hoofdredacteur van Het Parool. "Nee? Waarom laat je de
vent dan niet studeren?' Waarop Sandberg riposteerde: "Dat mag van mij best;
desnoods op kosten van de krant. Maar zodra hij is afgestudeerd, moet hij meteen
met zijn rubriek stoppen, want dan staat hij er niet vrij meer tegenover.'

    Gelauwerd met de Prijs voor de Nederlandse Dagbladjournalistiek (in 1970,
voor zijn journalistieke bijdragen over het proces tegen de drievoudige
moordenaar Hans van Z.) ging Van Veen in 1982 met de vut. Inmiddels was zijn
aanzien in het wereldje van befjes en toga's zo gestegen, dat hij een groots
afscheid kreeg. Een rechter tot Van Veen: "Ze zijn waarschijnlijk blij dat je
oplazert met je eeuwige kritiek.' Waarna een raadsheer van het hof (weer iets
hoger) die de opmerking hoorde, de journalist toevoegde: "Natuurlijk had u niet
altijd gelijk, maar heel vaak toch wel. U schilderde ons als klootzakken zoals
wij daar zaten op dat podium. Nee, dat heeft u niet letterlijk zo geschreven,
maar u dacht dat wel!'

    Voor de kritische verslaggever werd op deze bijeenkomst zelfs een 'Jac. van
Veen Persprijs' in het leven geroepen.

    Misschien was deze geste inderdaad ingegeven door opluchting, maar dan
hadden ze zich in de vaderlandse paleizen van justitie toch lelijk misrekend.
Drie jaar later pakte Van Veen de pen weer op. Nu voor columns in Algemeen
Dagblad en Vrij Nederland. "In het AD schreef ik zes jaar lang een wekelijkse
kroniek (Paleis van Justitie) en in VN tot voor kort tweewekelijks grotere
beschouwingen.'

    "De vut dwong mij drie jaar lang de pen te laten liggen. Twee jaar had ik
daar vrede mee, las boeken die ik ooit wegens tijdgebrek terzijde had gelegd. In
het derde jaar begon het echter weer 'te kriebelen'.' Met enige
beroepsdeformatie: "Nadat ik de drie jaar volledig had uitgezeten - dat kun je
zo opschrijven - stelde ik mijzelf voorlopig in vrijheid.'

    Zijn terugkeer op de perstribune werd overigens met gemengde gevoelens
ontvangen. "Niet alleen bij de rechterlijke macht, maar ook bij sommige
collega's. Waarom? Ik weet het niet. Misschien was ik als die Duitse soldaat,
die jaren dood wordt gewaand en die, nadat iedereen in zijn omgeving de draad
van het leven weer heeft opgepakt, plotseling terugkeert uit Russische
gevangenschap.'

    Een halve eeuw in de rechtbankjournalistiek. Begonnen nog in de tijd dat de
rechtbank een onaantastbaar instituut was en rechters halfgoden waren. De
Rotterdammer Van Veen begon zijn loopbaan in 1946 dan ook bij de plaatselijke
editie van Het Vrije Volk. Rechtbankverslagen waren toen nog 'lollige stukjes',
waarin de verdachte diende als kop van Jut. Stukjes die werden voorgelezen op
het achterbalkon van tramlijn 4. "Mijn vader stond nogal gereserveerd tegenover
mijn keuze voor de journalistiek, totdat hij op dat achterbalkon een stukje van
mij hoorde voorlezen.'

    De jonge reporter onderscheidde zich in die tijd niet van zijn collega's, zo
bekent hij zoveel jaar later ruiterlijk. Hij voldeed aan de opdracht om met een
leuk stukje thuis te komen. Het was amusement; het was de sfeer van die tijd.
Van Veen had een voorkeur voor de stijlvorm van de alliteratie. Boven een stukje
over een matroos die Marinus heette en die bij een knokpartij met vier
welgemikte tikken op zijn ogen knock out was geslagen, kopte hij bijvoorbeeld
Klits, klots, klets, klats. Werden de marine zoeklichten uitgeschakeld? Of over
de moeizame conversatie tussen een Chinese verdachte en zijn tolk: Tien tellen
tonggymnastiek tussen tolk en Tjep Tong. "Toen ik het jaren later nog eens
doorlas kreeg ik kromme tenen; zo platvloers en banaal.'

    De omslag kwam in de jaren 60. Van Veen was toen al overgestapt naar Het
Parool. Zijn ergernis voor het weinige begrip van de mensen in toga voor de
'gewone man' achter het hekje groeide. "Verdachten waren vaak schlemielen,
kleine mensen, die geen kritiek durfden te uiten op de 'humor' van de rechter.'

    Welke magistraat durft nu nog wat de toenmalige rechter mr. De Blecourt zich
veroorloofde. Van Veen: "Voor hem stond een vrouw die zich aan een onbenullig
vergrijp had schuldiggemaakt. Zegt die rechter: Ik zal nu nog geen
gevangenisstraf opleggen. Ga nu maar gauw, anders bedenk ik me. Terwijl dat oude
vrouwtje met haar pothoedje onder bulderend gelach van de publieke tribune de
rechtszaal uitstruikelde, sprak de rechter tot de officier: Die doet het nooit
meer.'

    De mensen werden geintimideerd, zegt Van Veen. Neerbuigend werd er over
verdachten gesproken (Dat vrouwtje is niet zo slim). Soms zelfs gediscrimineerd.
Van Veen haalt de geruchtmakende zaak aan van broeder Mattheus, die niet alleen
het nieuws had gehaald doordat hij bevriend was met Dries van Agt, toen minister
van Justitie en later premier, maar ook doordat hij in zijn kloostercel een
forse partij porno had. De officier van justitie in zijn requisitoir: "Deze
homoseksueel, ook wel aangemerkt als ruigpoot...' Van Veen: "Dit was geen slip
of the tongue, want het stond in zijn uitgeschreven tekst. Hier was sprake van
kalm beraad en rustig overleg.'

    Van Veen stelde deze 'ontsporingen' al aan de kaak, toen zijn collega's nog
hun geinige vondsten in hun kranten debiteerden. Eric Koch van De Telegraaf
bijvoorbeeld: Die nacht had de dood een feestneus opgezet (carnavalsmoord). Of
Henk Uilenbroek van de Volkskrant: Een vrouw leeft niet van brood alleen (nadat
het slachtoffer van een mishandeling na de zitting weer bij de dader achter op
de bromfiets sprong). Inmiddels is dat genre rechtbankjournalistiek vrijwel
uitgestorven.

    Van Veen zien ze trouwens niet meer in de rechtszaal. Redenen: fysiek gaat
het hem wat minder en hij krijgt meer last van de tragische dood destijds van
zijn 26-jarige dochter. Er speelt ook nog iets anders mee. De paleizen van
justitie worden met de verharding van de criminaliteit steeds ontoegankelijker.
Metaaldetectoren, pasjes, fouilleren, etc. Van Veen: "De wandelgangen waar je
veel van je informatie opdeed, zijn verdwenen. De kantine waar je met rechters,
officieren en advocaten een broodje at, zijn tot verboden gebied verklaard.
Onlangs werden die maatregelen ook genomen in het gebouw aan de hoofdstedelijke
Prinsengracht, waar ik 40 jaar lang onbelemmerd heb kunnen rondzwerven.
Godverdomme, dacht ik, nu is de maat vol. Er waren wel rechters die zeiden: u
kunt mij altijd te spreken krijgen, dat is geen enkel probleem. Maar het ging
mij juist om die informele contacten, die korte gedachtenwisselingen over
actuele dingen bij het elkaar tegenkomen in de wandelgangen.'

    Zijn besluit staat daarom vast. Van Veen, die onlangs werd geeerd met de
Zilveren Cicerolat van de afdeling Noord-Holland van de NVJ (Nederlandse
Vereniging van Journalisten): "Voor mij is het nu echt genoeg geweest.'

    Foto: Jac. van Veen: "Verdachten waren vaak schlemielen, kleine mensen, die
geen geen kritiek durfden te uiten op de 'humor' van de rechter.' Foto Marco
Okhuizen

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              67 of 102 DOCUMENTS

                                Algemeen Dagblad

                                 March 30, 1998

De 'Hill en Bill Show' krijgt geen vat op Nelson Mandela

BYLINE: DOOR ONZE CORRESPONDENT ERIK VAN EES

SECTION: bui; Pg. 7

LENGTH: 687 words


    Kaapstad - De zuidooster waaide hard over Kaapstad in de twee dagen dat Bill
Clinton op bezoek was. En net als de beroemde Kaapse Dokter die al eeuwenlang de
vuile luchtjes boven de stad wegvoert, liet ook de Amerikaanse president niet
veel achter. Er waren symbolische gebaren, mooie beloftes en forse verschillen
van mening met Zuid-Afrika.

    Clintons enorme roadshow, met 1.000 mensen en een dozijn vliegtuigen, gaat
als een stoomwals over Afrika en werd vooral in Zuid-Afrika gezien als een uitje
voor de president. Dan was hij ten minste voor een weekje verlost van zijn
problemen in Washington met al die seksschandalen. Het enige dat hem eraan
herinnerde in Kaapstad, bij het parlement, was een spandoek met daarop de tekst:
'Hillary Clinton, de eerste maar niet de laatste vrouw'.

    In Ghana, Oeganda en Rwanda (voor zijn bezoek aan Zuid-Afrika) en Botswana
en Senegal (erna) kreeg Clinton alle ruimte om zich te profileren. Deze kleinere
staten op het Afrikaanse continent ontwikkelen zich beetje bij beetje tot een
democratie en een vrije-markt economie. Zij prijzen zich gelukkig met de komst
met het Amerikaanse staatshoofd, in tegenstelling tot de wat grotere jongens in
de klas als Nigeria en Kenya. Die werden dan ook gemeden.

    Zuid-Afrika zou ook prima zijn voor Clintons roadshow. De tijd leek naar de
mening van Washington rijp voor een glorieus, eerste officiele staatsbezoek. Het
Witte Huis, zo weten we intussen, heeft zich vertild aan Nelson Mandela. Clinton
moge de leider zijn van Natie Nr. 1, Mandela staat aan het hoofd van de
'supermacht van Afrika' en laat zich door niemand de wet voorschrijven.

    De ANC-regering laat zijn 'vrienden in tijden van nood' (Cuba, Iran en
Libie) niet vallen. Clinton lachte als een boer met kiespijn toen Mandela zei
dat iedereen die daar geen vrede mee heeft 'naar de pomp kan lopen'.

    De Zuid-Afrikaanse president had ook vaderlijk advies voor zijn gast. Het
ANC stapte over zijn eigen schaduw en onderhandelde met succes met oude gezworen
vijanden. "De VS, de leider van de wereld, zou daar een voorbeeld aan kunnen
nemen om ervoor te zorgen dat de spanningen in de wereld afnemen. Vertel je
vijanden dat je met hen aan tafel wil zitten om te praten over vrede', zo hield
Mandela Clinton voor.

    De Amerikaanse president incasseerde en probeerde steeds de juiste toon te
vinden voor zijn plannen, zijn steun voor de 'wedergeboorte van Afrika', een
thema dat vooral Mandela's aangewezen opvolger, vice-president Thabo Mbeki, na
aan het hart ligt. Opnieuw lukte dat niet. Mandela en Mbeki waren absoluut niet
tevreden met de handelsvoorstellen van de VS. 'Fout', aldus het tweetal. Amerika
mag aan de handel met Afrika niet afhankelijk maken van zoveel voorwaarden dat
de soevereiniteit van landen in gevaar komt en ook Zuid-Afrika geen ruimte meer
heeft om richting te geven aan zijn eigen handelsbeleid.

    De 'Hill en Bill Show', zoals het bezoek van de Clintons in sommige
dagbladen van Zuid-Afrika werd genoemd, is weer verdwenen. Clinton vertrok
gisteren naar de buurstaat Botswana om er uit te rusten in een luxueus
safaripark.

    Het optreden van de Amerikaanse president heeft ook op de gewone man in
Zuid-Afrika weinig indruk gemaakt, temeer omdat het vooral beperkt bleef tot een
partijtje politiek touwtrekken tussen 'een ouwe rot en een jonge rot' waarbij de
oudste (Mandela) het best uit de verf kwam. De man in de straat wist alleen dat
Clinton naderbij was als het verkeer tot stilstand kwam. In Soweto stonden een
paar honderd jonge zwarte mensen geduldig te wachten bij de begraafplaats van
Hector Peterson, een van de slachtoffers van de zogeheten 'Opstand van 16 Juni,
1976' maar ook zij kregen niets te zien van de Clintons.

    Op de zaterdagmiddag is dat een ramp want zij hadden er de Grote
Voetbalwedstrijd voor opgeofferd, die tussen de Orlando Pirates en hun
aartsrivalen Kaiser Chiefs (1-0). Misschien was Clinton daar ook wel liever naar
toe gegaan want de wedstrijd van zijn Clinton United tegen Mandela Forever was
er voor hem een om snel te vergeten. De Zuid-Afrikaanse president laat zich niet
even platwalsen.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              68 of 102 DOCUMENTS

                                Algemeen Dagblad

                                 March 28, 1998

Snufje zout voor het Culinair Museum

BYLINE: DOOR XANDRA VAN BAARLE

SECTION: t; Pg. 5

LENGTH: 966 words


    'Wat de pot schaft' is t/m 19 april te zien in het Culinair Museum in het
Marienhof. Openingstijden: dinsdag t/m vrijdag van 10 tot 17 en op zaterdag en
zondag van 14 tot 17 uur. Toegangsprijs: volw. [f] 5, kinderen en 65+ [f] 3, MJK
gratis. Adres: Kleine Haag 2 (hoek Stadsring) in Amersfoort. Het Marienhof ligt
vlakbij parkeergarage Koestraat. Inl: 033 - 4631025.

    EEN VRIENDIN van mij is 'brutaal culinair' en creeert uit niet voor de hand
liggende ingredienten de verrukkelijkste maaltijden. Helaas wil haar echtgenoot
elke dag een kruimige pieper op z'n bordje, zonder gedoe. Daar heeft ze het
volgende op gevonden. Hun huis staat in een restaurantrijke buurt en zij zet
gewoon de voordeur, de tuindeur of een zijraam op een kier om een vleugje
Italiaans, Thais, Indiaas of Grieks over haar Hollandse maaltijd te krijgen.
Gebakken lucht. Daar moet ik aan denken als ik in het Amersfoortse Marienhof
door het Nederlands Culinair Museum loop. Alles wordt even aangeroerd maar het
is er niet. De entourage klopt aan alle kanten. Het Marienhof, een uit de
Middeleeuwen daterend klooster dat ook nog een tijd het weeshuis van Amersfoort
is geweest, is na een ingrijpende restauratie omgetoverd tot 'Culinair Centrum'.
Er is een Rotisserie en een Restaurant, er zijn zalen voor grote en kleine
partijen, er is een culinaire cadeauwinkel en dus een Culinair Museum waar op
dit moment de tentoonstelling 'Wat de pot schaft' te zien is.

    Nou, om te beginnen schaft de pot hier geen koffie. Geen koffiehoekje in het
museum, zelfs geen automaat. Iets culinairs bij de koffie kan ik dus wel
helemaal vergeten. Dan maar een folder, even lekker kijken wat ik hier allemaal
kan verwachten. "Nee', zegt de mevrouw in de culinaire cadeauwinkel annex
museumreceptie. "We hebben geen folder. Ook geen boekje over het museum maar
hier heeft u wel een tekst die als rondleiding dient. Na afloop weer inleveren
astublieft.'

    De wisseltentoonstelling die in twee benedenzalen van het voormalig klooster
staat opgesteld, is niet in deze rondleiding opgenomen. Nou ja, opgesteld? Er
hangen een aantal echt wel aardige teksten over de eetgewoonten van 'de gewone
man'; teksten over ketelkost in de Middeleeuwen, over de aardappel die na 1770
uitgroeide tot volksvoedsel nummer 1, over drogen en roken van voedsel, over
wecken en invriezen, over eten en drinken bij bijzondere gelegenheden. Er zijn
een paar foto's te zien en er liggen wat leuke oude boekjes in een vitrine (als
'Boterbereiding in de late 19e eeuw', 'Steriliseeren in glas' en 'Proemen
Kreuze'). Verder staat er - zeker voor deze ruime zalen - niet veel soeps. We
zullen het maar de kunst van het weglaten noemen.

    Dus die twee oude, brandschone fornuizen met een paar lege pannen en ketels
op het 'vuur' staan daar een beetje zielig tegen een kale wand. Net als die
echte ijskast (zo'n grappig houten kastje waarin blokken ijs werden gestopt om
het eten koel te houden) en die koffie- en theeblikken. In de vensterbanken
ontdek ik nog drie lege Keulse potten en een stelletje weckflessen. Gevuld! Met
echt eten. Da's tenminste iets.

    Het museum zelf begint op de tweede verdieping. Hier is gelukkig veel meer
te zien. Aan de hand van gedekte tafels, een kijkje in een oude keuken, vitrines
vol eeuwenoude potten, schalen en menukaarten, een theekoepel met antieke
theeserviezen en leuk ingerichte diorama's krijg je een aardig beeld over de
geschiedenis van eten en drinken in Nederland. Grappig dat de aankleding van de
tafel al in de 16e eeuw steeds belangrijker wordt maar dat we pas in de 18e eeuw
met mes en vork zijn gaan eten. Daarom voelen we ons waarschijnlijk bij
McDonalds' zo op ons gemak.

    Alle uitgestalde voorwerpen zijn met zorg gekozen en de decors zien er
gelikt uit. Maar het blijven rekwisieten in een toneelstuk zonder acteurs. Alles
ziet er leeg en akelig steriel uit. Ik zou wel wat (kunst)eten op de bordjes
willen zien (want wat aten ze vroeger nou precies?), geluiden willen horen van
lachende mensen en klinkende glazen, een paar geuren willen ruiken en hier een
daar een filmpje willen zien van etende mensen en kokende koks en huisvrouwen.
Desnoods een video van Braakhekke, als ik maar eten kan zien.

    O hoi, in het decor van een VOC-schip liggen er allerlei echte specerijen,
kruiden en genotsmiddelen in een mooie vakjeskast. Achter glas. Jammer. Voor een
bijpassend geurtje kunnen we op een knop drukken. "Gatsie', zegt een bekakte
dame die met haar moeder op de culinaire toer is en zich natuurlijk straks in de
culinaire cadeauwinkel lekker laat gaan. Ze drukte op de knop 'tabaksextract'.
Ik zie het al voor me hoe haar man in het tuinhuis zijn sigaar moet roken.

    Deze dame reageerde ook al zo speciaal bij het zien van een oude prent met
etende arme mensen: "Mam, moet je die uitgemergelde gezichten zien! Maar wel
lekker mosselen eten!' Als het stel langs een paar zakken het schip verlaten
heeft, zoek ik de koffieknop. Niet te geloven, ik snak zelfs al naar een snufje.
Helaas. Thee en nootmuskaat, mosterdolie en kaneel, kruidnagel en arak. Geen
koffie.

    Ik werp nog een blik op vitrines vol porselein, zilverwerk, Regout-aardewerk
en poppenkeukentjes en druk mijn neus tegen het glas om 'Grootmoeders keuken'
beter te kunnen bekijken. Leuke spullen staan daar maar wat had ik die oude
hooikist - veel over gehoord, nooit in het echt gezien - graag even willen
aanraken.

    Koffietijd is inmiddels al eeuwen voorbij. Dan maar lunchen in het Culinair
Centrum want nu wil ik wel eens iets proeven van al dat culinaire gedoe. De
Rotisserie is alleen 's avonds geopend maar in het Restaurant Marienhof wordt
een lunch geserveerd. Wablief, [f] 62,50? Voor een Tussendoortje? Ga ik toch
lekker ergens met mijn vingers eten!

    Foto: Fornuis uit grootmoeders tijd. Foto XvB

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              69 of 102 DOCUMENTS

                                Algemeen Dagblad

                                 March 24, 1998

Tussen VIPs & Kitsch; Meeste kunst van bekende Nederlanders is prullaria

BYLINE: DOOR RAYMOND SALOMON

SECTION: sport; Pg. 22

LENGTH: 805 words


    Hilversum -Bekende Nederlanders zijn net gewone mensen. Verzamelaars van
oude rommel dus. En op zoek naar de gemakkelijkste manier om rijk te worden.

    De afgelopen jaren hebben vele celebrities waarschijnlijk gedroomd de show
te stelen bij het populaire AVRO-programma Tussen Kunst & Kitsch. Maar ja..., om
daar nu als BN'er tussen het gewone volk te lopen. Met de levensgrote kans dat
je ook nog op de buis komt. Wat zouden de buren en - erger nog - de collega's
wel niet zeggen?

    Cees van Drongelen heeft echter oog voor de problemen waar je als
fatsoenlijke VIP dagelijks voor komt te staan. Hij organiseerde daarom een
VIP-aflevering van voornoemde programma. Het was dan ook een bonte verzameling
die gisteren het Raadhuis van Hilversum betrad voor de opnamen van deze
jubileumuitzending van zondag 5 april.

    De een (Harmke Pijpers) had de Big Shopper volgegooid met een ongesorteerd
partijtje schilderijen, die stuk voor stuk toch minder exclusief bleken te zijn
dan wellicht gehoopt. Anderen, onder wie schaakcommentator Hans Bohm, riskeerden
een ernstige vorm van hernia. In het geval-Bohm met een loodzwaar schaakstuk -
type paard - van bijna een meter hoog. Wieteke van Dort reisde af met een
'Indonesich zwaard', dat volgens de expert een knots was.

    Geduldig, en zeker zo zenuwachtig als de duizend gewone bezoekers,
schuifelden de circa 70 VIPs van de ene kunstexpert naar de andere kenner. Allen
verklaarden dat ze 'puur om het plezier' waren gekomen. Doch de teleurstelling
was van hun gezicht te lezen als zo'n familieschat officieel tot prul werd
verklaard.

    Judith Bosch (ex-NCRV) was moeilijk te overtuigen. De portee van het vonnis
dat het meegenomen portret rustig onverzekerd aan de muur mocht hangen, drong
pas langzaam tot haar door. "Gelukkig is het geen duizenden guldens waard, dan
had ik het moeten verzekeren', hield ze zich aanvankelijk nog groot. Om
vervolgens verhaal te halen bij de expert wiens kwaliteiten ze ernstig
betwijfelde: "Het is wel de moeder van Wim Kan afgebeeld, hoor. Scheelt dat
niet? Bovendien ben ik naar haar vernoemd, zij heette ook Judith.'

    Helaas, kunst is kunst en kitsch blijft kitsch. Wat Albert West ook pijnlijk
snel in de gaten kreeg. Hoopvol had hij een remontoir (zakhorloge) uit het begin
van deze eeuw uurwerk-deskundoloog F. kats toegeschoven. Deze met een zuinige
blik: "Het spijt me werkelijk meneer West, maar van dit klokje ligt een
verzamelaar nu niet echt te woelen in zijn bed.' Om daarna meteen de genadeklap
uit te delen: van dit 'exclusieve' uurwerk zijn er nog miljoenen in omloop.

    "Iedereen bewaart ze en dus willen die krengen maar niet zeldzaam worden. U
mag het verzekeren voor 500 gulden, maar als u het bij een juwelier aanbiedt
geeft hij er misschien vijf tientjes voor. Als u de winkel dan verlaat sloopt
deze het uurwerk er waarschijnlijk uit en smelt de ombouw tot een klompje goud
om daarvan een ander sieraad te maken.'

    West was verbijsterd, maar wel zo verstandig om de rest van de
familiesieraden maar niet meer aan een oordeel te laten onderwerpen. "Een afgang
leek me voldoende', gaf hij - bekomen van de schrik - later ruiterlijk toe. Z'n
toekomstverwachtingen heeft hij door Tussen Kunst en Kitsch wel dramatisch
moeten bijstellen. "Nu ik hier weer niet rijk ben geworden, moet ik blijven
zingen tot ik doodga.'

    Ben Cramer moet misschien nog langer doorgaan. Immers, de onduidelijke,
metalen trommel waarmee hij door het raadhuis sjouwde, biedt ook geen uitzicht
op een financieel onbezorgde levensavond. Klagelijk: "Niemand kan me vertellen
wat dit is. Laat staan of het wat waard is.' Vrouw Carla en de charmezanger
vermoedden zelf dat het een multifunctionele picknickmand annex kolenfornuis
betrof.

    Mevrouw Cramer kocht deze rariteit drie maanden geleden op een rommelmarkt.
Waarom? "Omdat ik van oude dingen houd. Kijk maar naar Ben...'

    Tussen alle goedbedoelde kitsch van de beroemdheden troffen de experts
zelden iets aan wat invloed had op hun bloeddruk. Topstuk was een authentiek
houten grafbeeldje van circa 400 jaar voor Christus. Gevonden in een kartonnen
doos op de rommelmarkt in Egypte. Daar is rommel blijkbaar nog iets waard.

    Gelukkig stond tegenover de prullaria van Albert c.s. ook nog mooie dingen.
Een mevrouw kreeg de schrik van haar leven toen haar schilderij op 100.000
gulden werd getaxeerd. Alle camera's gingen direct in haar richting. Tussen de
sterren was die gewone mevrouw prompt de VIP.

    Foto: Bekende Nederlanders lieten gisteren hun vermeende kunstschatten
taxeren bij opnamen voor het tv-programma tussen Kunst & Kitsch. Hans Bohm kwam
binnen met een immens schaakstuk; Wieteke van Dort met haar Indonesische zwaard
dat een knots bleek en Albert West met een 'exclusief' horloge, waarvan er
helaas nog miljoenen in omloop bleken te zijn. Foto's Cor de Kock

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              70 of 102 DOCUMENTS

                                Algemeen Dagblad

                                 March 24, 1998

De arrogantie van de voetbalmacht

BYLINE: DOOR CHRIS VAN NIJNATTEN

SECTION: sport; Pg. 21

LENGTH: 655 words


    DE VOETBALLIEFHEBBER in West-Europa mag het Engelse zondagsblad News of the
World dankbaar zijn. Op dubieuze wijze, onder valse voorwendselen in een Spaans
bordeel, kreeg de krant de top van Newcastle United vrijelijk aan het praten
over supporters en voetballers.

    Voorzitter Freddie Shepherd en zijn plaatsvervanger Douglas Hall zullen
zeker niet namens alle topclub-beheerders hun spectaculaire zegje hebben gedaan.
Maar de onthullingen in het sensatieblad, vastgelegd op geluidsband en
videotape, verschaffen wel zicht op een pikant interieur van het profvoetbal.
Het bevestigt enigszins de verregaande arrogantie waarvan het voetbal meer dan
eens beticht wordt.

    Het duo, dat vandaag waarschijnlijk van zijn Raad van Bestuur het nauwelijks
te negeren advies krijgt om onmiddellijk op te stappen, heeft 96 procent van de
imposante aanhang van Newcastle United tegen zich in het harnas gejaagd. Dat is
ook alleszins begrijpelijk. Hill en Shepherd bakten het nogal bruin in een
bordeel in Marbella. Supporters werd stomheid aangewreven omdat ze 175 gulden
neertellen voor een in een lage lonen-land geproduceerd shirtje. Vedette Alan
Shearer kreeg het imago van een saaie goedzak opgeprikt en de vrouwen van de
stad Newcastle incasseerden een veeg uit de pan omdat ze het voor niks doen en
nog lelijk zijn ook. Bovendien werd de drankzucht van al die sukkels
toegejuicht, omdat de pinten meestal in bars van beide openhartige heren gekocht
worden. De twee bobo's lachten zich tot voor kort een ongeluk, omdat iedereen
altijd dacht dat ze voor een belangrijke kwestie op reis waren, maar in
werkelijkheid stroopten ze de wereld af op zoek naar dure bordelen. Overigens
lieten Hill en Shepherd af en toe wel een transfer registreren. Ze besteedden de
afgelopen jaren voor maar liefst 250 miljoen gulden aan voetballers. Niettemin
verkeren de Magpies momenteel in degradatiegevaar.

    Anders dan in een hinderlaag zal geen Nederlandse voetbalbestuurder of
-manager tot gelijksoortige grenzenloze mededeelzaamheid verleid kunnen worden.
Bovendien bestaat er vooralsnog geen aanleiding te denken dat het gedachtengoed
van Hill en Shepherd ergens in de PTT Telecompetitie of Totodivisie ten volle
wordt onderschreven.

    Er is echter ook hier een tendens waarneembaar waaruit op zijn zachtst
gezegd enige hooghartigheid, misschien zelfs onverschilligheid ten aanzien van
de gewone voetballiefhebber spreekt. We spreken hier over de seizoenkaarthouder,
de persoonsgebonden clubcardsupporter, de combikaartenkoper, de Oranjesupporter
zonder kaartje voor Frankrijk. Is het geen treurig signaal dat het juist
Europees Commissaris Karel van Miert was, die recent openlijk de
voetbalbestuurders te verstaan gaf eens wat meer WK-kaarten voor de gewone man
ter beschikking te stellen?

    Laten we aannemen dat Hill en Shepherd karikaturen van de werkelijkheid
zijn. Dan nog is die werkelijkheid er een van de bedrijfstak voetbal, welke het
grootste deel van zijn supporters ziet als simpele consumenten. Als een
eenvoudig te manipuleren massa zonder goed ontwikkeld onderscheidingsvermogen.
Als een vormeloze groep onwetenden bij wie willekeurig welke marketeer iedere
keer weer wel de revenuen van hun laatste salarisverhoging uit de zak weet te
kloppen. Het voetbal richt zich op de toplaag, op de skyboxbevolking, en op de
onderkant, de hooligans. Voor het gemak worden de meeste maatregelen tegen
relschoppers gelijk maar op iedereen van toepassing verklaard. Dus ook op de
gewone seizoenkaarthouder. Uiteraard wordt voor de skyboxbewoners een
uitzondering gemaakt. Alleen bij een algeheel verbod op het gebruik van alcohol
in een stadion staan ook de business-to-business-junks droog. Hoewel? Wel eens
een security-figuur gezien die de koelkastjes in de skyboxen verzegelt? Nee,
dus. De tweedeling van de maatschappij mag dan door de politiek gevreesd worden,
in het voetbal is die ontwikkeling al een gepasseerd station.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              71 of 102 DOCUMENTS

                                Algemeen Dagblad

                                 March 21, 1998

Pieken en dalen door de biologische klok

BYLINE: DOOR MARCEL ROELE

SECTION: za; Pg. 11

LENGTH: 1396 words


    'In mei leggen alle vogels een ei': niemand vindt het verbazingwekkend dat
plant en dier hun levenscyclus afstemmen op de seizoenen. Mensen kunnen zich het
hele jaar door voortplanten, maar toch worden er meer kinderen geboren in juli
en augustus dan in de rest van het jaar. Drie maanden later is de piektijd voor
depressies. Ook wij hebben dus een jaarritme.

    WORDT ONS jaarritme gestuurd door een biologische klok of door gewoonten die
cultuurgebonden zijn? Zowel mensen als dieren hebben een biologische klok in de
tussenhersenen. Het onderste deel van de tussenhersenen, de hypothalamus, is de
meet- en regelkamer van lichamelijke processen. Zij zorgt er onder andere voor
dat we honger, lust en slaap voelen. De hypothalamus is zo klein als een
knikker, maar bevat een aantal minuscule kerntjes die nog kleiner zijn dan een
speldenknop. Een daarvan is de suprachiasmatische kern; de eigenlijke
biologische klok.

    De suprachiasmatische kern kent een dagcyclus en een jaarcyclus. Mensen
merken het meest van de dagcyclus. In de vroege ochtend laat de biologische klok
de bijnierschors extra adrenaline en cortisol produceren; hormonen die ons
voorbereiden op een energievretende dag. Een uur of drie voor bedtijd geeft de
suprachiasmatische kern de pijnappelklier opdracht om de afscheiding van het
hormoon melatonine op te voeren. Melatonine maakt lusteloos. Die afscheiding
piekt rond bedtijd en blijft 's nachts vrij hoog.

    ZOWEL BIJ mensen als bij dieren neemt de melatonine-produktie af als de
dagen langer worden. Daardoor kunnen we in de zomer met minder slaap toe dan in
de winter. Dieren die zich in het voorjaar voortplanten worden seksueel actief
wanneer hun melatonine-produktie vermindert. Hoge doses melatonine verhinderen
dat de hypothalamus de geslachtsklieren stimuleert om sekshormonen te
produceren. Ook het aanbreken van de puberteit wordt door melatonine geregeld.

    Kinderen hebben net als volwassenen een dagcyclus in hun
melatonine-produktie, maar bij kinderen liggen zowel de pieken als de dalen op
een veel hoger niveau. Als bij kinderen de pijnappelklier niet meer functioneert
wordt niet alleen hun slaap-waakritme verstoord; ze raken ook vervroegd in de
puberteit.

    We zetten onze biologische klok gelijk met behulp van het zonlicht; de
oogzenuwen kruisen elkaar vlak bij de suprachiasmatische kern en staan daar
direct mee in verbinding. Maar snel gaat dat niet. Vandaar dat ons dagritme een
paar dagen lang in de war is als we naar een land reizen waar de zon veel eerder
of later ondergaat dan onze biologische klok 'verwacht'.

    Ook jaarritmen worden verstoord als we de dagen kunstmatig langer of korter
maken. Edelherten hebben in deze tijd van het jaar geen gewei, want dat hebben
ze alleen tijdens de bronsttijd nodig, in de herfst. Bij wijze van experiment
heeft men een groep herten in gevangenschap bij uitsluitend kunstlicht gehouden.
De kunstzon ging iedere dag wat later op en wat vroeger onder; net als bij het
aanbreken van de winter. De onderzoekers lieten echter de dagen veel sneller
korten dan normaal. De herten pasten zich inderdaad aan de kunstzon aan: ze
wierpen hun gewei veel eerder in het jaar af.

    IJsberen in onze dierentuinen kampen met het omgekeerde probleem. Naar hun
idee korten de dagen in onze herfst heel traag in en wil het maar niet echt gaan
winteren. Toch passen ze zich aan de Nederlandse seizoenen aan: als Sinterklaas
in het land is krijgen ze jongen, net als in de vrije natuur.

    DE PINGUINS maken er een rommeltje van. Thuis, op het zuidelijk halfrond,
broeden ze keurig in de zomer, maar in de dierentuin leggen ze in elke maand
eieren. Maraboes broeden in zuidelijk Afrika in de droge tijd omdat dan de
waterstand in poelen en meertjes laag is, zodat ze makkelijk kikkers kunnen
vangen voor hun jongen. De droge tijd valt in de winter, wanneer het bij ons, op
het noordelijk halfrond, zomer is. In de dierentuin van Emmen blijken de
maraboes de Nederlandse winter uit te kiezen als broedtijd. Zij hebben hun
biologische klok een half jaar verschoven.

    Het is onduidelijk in hoeverre ook het menselijk jaarritme wordt gestuurd
door de biologische klok. Het wisselen der seizoenen heeft in ieder geval wel
invloed op onze stemmingen: bekend is de winter-depressie, die te maken heeft
met een gebrek aan daglicht.

    Lichttherapie helpt niet bij gewone depressies, hoewel ook daarin een
seizoensinvloed merkbaar is. Volgens Marijke Gordijn, die in Groningen
promoveert op de rol van bioritmen bij depressieve mensen, bestaan er twee
pieken in gewone depressies: in februari/maart en in oktober/november. Februari
en maart zijn de eerste maanden van het jaar waarin de meeste werknemers na
zonsopgang opstaan en voor zonsondergang naar huis gaan. Oktober en november
zijn de herfstmaanden waarin Jan Modaal voor het eerst weer in het donker zijn
bed uit moet en 's avonds in het donker thuis komt. Deze plotselinge overgangen
schijnen de zwaarmoedigen onder ons de das om te doen.

    Schijnbaar hiermee in strijd is de toename die Gordijn vond in het aantal
zelfdodingen in de maanden mei en juni, wanneer het volop lente is en we de
seizoenspieken in depressies achter de rug hebben. Zij wijst erop dat mensen
niet de hand aan zichzelf slaan tijdens het dieptepunt van hun depressie, omdat
ze dan niet in staat zijn tot enige actie. Zelfmoord is, paradoxaal genoeg, een
teken dat de patient aan de beterende hand is en al weer enige daadkracht begint
te vertonen. Statistische gegevens leveren echter geen bewijs voor een duidelijk
seizoenseffect. Van 1970 tot en met 1994 werden bijna 39.000 zelfdodingen
geregistreerd, waarvan 24.000 door mannen. En elke maand bleek geschikt om er
een einde aan te maken.

    Andere jaarritmen lijken meer verband te houden met typisch Hollandse
zuinigheid. Tot voor kort was december de populairste maand om te trouwen. Dat
was fiscaal gunstig, omdat je dan voor het hele voorafgaande jaar de
belastingvoordelen van een echtpaar genoot. Nu deze regeling is afgeschaft,
trouwen Nederlanders het liefst in de voor- en nazomer. De kans op mooi weer is
dan bijna net zo groot als in de zomer en je mijdt de vakantiepiek, wanneer veel
onmisbare bruiloftsgasten op het strand van Torremolinos liggen.

    DE PIEKEN in het aantal geboorten zijn eveneens veranderlijk, volgens Joop
de Beer, hoofd van de afdeling bevolkingsprognose van het CBS. Halverwege de
vorige eeuw werden in juni en juli 15 procent minder kinderen en in maart 15
procent meer kinderen geboren dan het gemiddelde. De laatste 150 jaar is die
piek langzaam afgevlakt en verschoven. Tegenwoordig ligt het aantal geboorten in
juli en augustus 5 procent boven het maandgemiddelde. In november en december
worden de minste kinderen geboren.

    Het geboortepatroon kent in Noord-Europa een piek in de lente en in
Zuid-Europa in de zomer. Nederland sluit zich geleidelijk bij Zuid-Europa aan.
De Deensen en de Noorsen baren de laatste jaren ook steeds vaker in de zomer,
maar de Zweedsen en Finsen houden een voorkeur voor april.

    "Er zijn de laatste 150 jaar zoveel plotselinge veranderingen geweest in
onze levensomstandigheden', zegt De Beer. "De introductie van elektrisch licht
in onze huizen, de uitvinding van de anticonceptiepil en wijzigingen in werk en
vrijetijdsbesteding. Toch is de verschuiving in de geboortenpiek onverstoorbaar
en gelijkmatig doorgegaan.'

    Er lijkt geen culturele reden voor de verschuivende geboortepiek te zijn
maar ook geen biologische. Het is niet zo dat in de maand met de meeste
bevruchtingen extra veel geslachtshormonen door ons lichaam razen. De piek in
bevruchtingen is in Nederland verschoven van juni, een maand met lange dagen,
naar november, een maand met korte dagen. De hoeveelheid licht lijkt echter
weinig te maken te hebben met onze vruchtbaarheid. In een groot deel van de
Verenigde Staten ligt de geboortepiek in september; in landen op het zuidelijk
halfrond, zoals Australie, Nieuw-Zeeland en Zuid-Afrika ook. Zowel op het
noordelijk als op het zuidelijk halfrond worden relatief veel baby's verwekt in
december, ook al is dat op het noordelijk halfrond de maand met de kortste en op
het zuidelijk halfrond met de langste dagen. De mens is een merkwaardig dier: we
begrijpen minder van de jaarritmen van onze soortgenoten dan van de jaarritmen
van de vogels in onze tuinen.

    Tekening: Illustratie Renske Lambooy

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              72 of 102 DOCUMENTS

                                Algemeen Dagblad

                                 March 19, 1998

Napels bindt strijd aan met Camorra

BYLINE: DOOR ONZE CORRESPONDENTE ANNE BRANBERGEN

SECTION: bui; Pg. 7

LENGTH: 540 words


    Rome - Bij een grootscheepse inval in de arme Napolitaanse volkswijk San
Giovanni a Teduccio kwam de Italiaanse politie tot verbazingwekkende
ontdekkingen. In een betonnen bunkercomplex, bestemd voor volkswoningen, bleken
families van Camorra-leden zich uiterst comfortabel te hebben genesteld.

    Eerst stuitten de 500 politiemannen op een luipaard aan een ketting in de
garage en vervolgens werden op de bovenste verdiepingen Jacuzzi's (luxe
bubbelbaden) en airconditioning aangetroffen. Terwijl de gewone families van het
gebouwencomplex in gehorige flatjes tussen de muizen en het ongedierte leven,
had de Camorra-clan van boss Ciro Formicola de bovenste verdiepingen omgetoverd
tot luxe-appartementen.

    Bij de 'geheime' politie-inval bleek de grote vogel gevlogen. 'Boss' Ciro
had zelfs alle persoonlijke bezittingen uit zijn appartement meegenomen. Ook de
andere familieleden in de 21 appartementen bleken ruimschoots van tevoren op de
hoogte gebracht. Om het net echt te doen lijken stond alleen Assunta Formicola,
de 17-jarige dochter van Ciro, met haar zoontje voor de deur. "Grapjassen,
vervloekten, jullie hoeven niet te denken dat je ons uit onze huizen kunt
verjagen', siste Assunta.

    De wijk San Giovanni a Teduccio wordt in Napels de Bronx genoemd. Je kunt je
er als gewone burger - laat staan als toerist - beter niet vertonen. Daar is ook
weinig reden toe, behalve voor iemand die kennis wil nemen van de verloedering
van de Italiaanse buitenwijken. Uit de waterleidingen drupt roestwater, plafonds
lekken door, de jeugd hangt op straat zonder enig uitzicht op werk en de heer en
meester van de wijk is de Camorra-leider, die zijn 'gunsten' uitdeelt.

    Burgemeester Antonio Bassolino probeert op alle mogelijke manieren de
Camorra het hoofd te bieden. Hij is erin geslaagd om in het chaotische centrum
van Napels enige orde te scheppen, maar de buitenwijken blijven in handen van de
misdaad-organisatie. Het was niet de eerste keer dat de politie een inval deed
in een Camorra-wijk. Al eerder werd een andere dergelijke buurt in Napels, de
Rione Pazzigno, ontruimd. De huizen werden zelfs dichtgemetseld om nieuwe,
onwelkome bewoners af te schrikken.

    In tegenstelling tot andere Italiaanse maffia-organisaties als de
Siciliaanse Cosa Nostra of de Calabrische 'nDrangheta, is de Napolitaanse
Camorra een kleinschalig fenomeen. De Camorra bestaat uit clans, die elkaar het
leven zuur maken. Het is een 'horizontale organisatie', die alleen in Napels
wortel heeft geschoten.

    De hoofdmoot van de inkomsten komt uit drugshandel, diefstal, illegale
sigarettenverkoop en afpersing. Het dagelijks leven in Napels wordt ernstig
bemoeilijkt door de aanwezigheid van de gangsters. Bij wilde schietpartijen op
straat tussen elkaar beconcurrerende clans vallen vaak onschuldige slachtoffers.

    De ontruiming van San Giovanni a Teduccio betekent niet het einde van de
Formicola-clan. Napels is vergeven van de verwaarloosde volksbuurten waar de
Camorra zich graag schuil houdt. De bewoners die recht hebben op de flats,
worden meestal op brute wijze 'overgehaald' om hun woning te verlaten. Zodra zij
dat hebben gedaan, rijden de wagens van de Jacuzzi-leverancier weer voor en kan
het 'feest' opnieuw beginnen.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              73 of 102 DOCUMENTS

                                Algemeen Dagblad

                                 March 18, 1998

Effectenbeurs wil geen gesloten vriendenclubje zijn

BYLINE: DOOR PHILIP DE WIT

SECTION: eco; Pg. 15

LENGTH: 587 words


    Amsterdam - De Amsterdamse effectenbeurs wil geen besloten en gesloten
vriendenclub meer zijn. Vandaar ook de reclames op de radio, workshops ethiek en
sinds maandag de nieuwe fatsoensregels voor de optiebeurs. "Het is een
vooruitgang, maar de beurs heeft nog een lange weg te gaan', reageert Peter Paul
de Vries, directeur van de Vereniging van Effectenbezitters.

    De voormalige beursvereniging is sinds vorig jaar een heus bedrijf. Een
organisatie die meer en meer in de aandacht staat van het grote publiek.
Openheid is onontkoombaar. Op Beursplein 5 wordt er binnenskamers gesproken van
het 'glazenhuizenproject'. Amsterdam Exchanges, zoals de beurs officieel heet,
moet doorzichtiger worden, ook voor het grote publiek. Een begrijpelijke stap in
een tijd waarin steeds meer particulieren hun geld niet meer op de bank laten
verpieteren, maar in aandelen steken.

    Dus het imago van het voormalig 'exclusieve gokpaleis' moet veranderen,
vindt de nieuwe beursdirectie. En ook de 'wilde jongens' op de optiebeurs, die
fuseert met de effectenbeurs, moeten daar rekening meehouden. Met ingang van
afgelopen maandag weten ze wat dat inhoudt. Schreeuwen, joelen, vloeken: het mag
allemaal niet meer op de optiebeurs. Wie zich niet aan de regels houdt, krijgt
een boete. "We willen verantwoording afleggen naar buiten toe. We willen af van
het imago van een gesloten club met zelfregulering die tegenover de boze
buitenwereld staat', legt woordvoerder Raymond Salet uit.

    Straks, wanneer de optiebeurs naar het gebouw van de effectenbeurs is
verhuisd, wordt het eenvoudiger voor het publiek om er een kijkje te nemen. Wie
nu een bezoek wil brengen op beursplein 5, moet daarvoor van te voren een
schriftelijk verzoek inleveren. Volgend jaar krijgt de beurs een speciale
galerij, waar ook de gewone burger zijn voeten mag zetten. Zelfs de pers krijgt
meer ruimte om zijn werk te doen. Salet spreekt van een Nieuwspoort-achtige
aanpak 'alleen op kleinere schaal'.

    Ondanks de initiatieven van de beurs, worden particuliere beleggers nog
steeds benadeeld als het gaat om inschrijvingen bij emissies, vindt Hans
Eijgenhuijsen, hoogleraar financiering en beleggingen aan de Vrije Universiteit.
"Het is goed dat de trend van openheid door de beurs is ingezet. Steeds meer
Nederlanders beleggen, vooral nu niets meer vaststaat met betrekking tot de
oudedagsvoorzieningen. Maar wil je particulieren aan je binden, dan zullen ze
meer informatie moeten krijgen. Zeker bij het inschrijven op emissies.'

    VEB-directeur De Vries onderschrijft die mening. "De prospectussen zijn pas
op de dag inschrijving beschikbaar. Particuliere beleggers hebben geen toegang
tot roadshows. Dan is er gewoon sprake van een informatie-achterstand. Daar moet
de beurs wat aan doen, maar die buigt teveel richting de emissiebanken.'

    Ook de VEB stelt vast dat de beurs meer naar buiten treedt. "Maar dit wordt
vooral gedreven door de M van marketing. De beurs is een commercieel bedrijf
geworden.' Er valt nog een hoop te verbeteren, constateert De Vries zuur. "Wat
doet de beurs als fondsen koersgevoelige informatie te laat naar buiten brengen?
We weten het niet. De openheid is niet groot. Een cursus ethiek op de beurs?
Ach, het heeft ook geen zin om een cursus ethiek in de gevangenis te geven. Het
toezicht van de beurs op beursgenoteerde ondernemingen moet gewoon beter.'

    Foto: Handelaren op de AEX-optiebeurs. Wit hemd en stropdas waren al
verplicht. Nu moeten de handelaren zich ook gaan gedragen als heren. Foto Peter
Hilz

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              74 of 102 DOCUMENTS

                                Algemeen Dagblad

                                 March 17, 1998

Schroder bij Kok in de leer

BYLINE: DOOR ONZE CORRESPONDENT AD VAESSEN

SECTION: tp; Pg. 9

LENGTH: 518 words


    Bonn - De Duitse sociaal-democraten gebruiken tips van Nederlandse politieke
medestanders om kanselier Kohl bij de verkiezingen in september ten val te
brengen.

    Bestuursleden van de PvdA hebben op verzoek van de SPD onder meer uit de
doeken gedaan, hoe in 1994 in Nederland campagne werd gevoerd en wat de
strategie is voor de verkiezingen in mei van dit jaar. "Wij hebben geleerd hoe
partijleden het meest effectief worden gemobiliseerd', zei desgevraagd
SPD-woordvoerder Michael Dannermeyer. "Deze interne communicatie is van
doorslagggevend belang voor een grote partij als de SPD.'

    De zegsman wilde om taktische redenen verder geen mededelingen over het
onderhoud doen. De Nederlandse ervaringen zijn voor kanselierskandidaat Schroder
van groot belang, doordat hij in 1998 wil bereiken wat de PvdA reeds in 1994
lukte, namelijk de christen-democraten te verslaan.

    Het onderhoud met de PvdA-delegatie had eind 1997 in Bonn plaats. De SPD
ging ook te rade bij de campagnevoerders van president Bill Clinton en bij de
Britse Labourpartij van Tony Blair. Schroder spreekt Blair vrijdag in Bonn. Aan
een ontmoeting met Kok wordt gewerkt.

    De kanselierskandidaat presenteerde gisteren een opmerkelijk gematigd
verkiezingsprogram. Zijn campagne zal zijn gebaseerd op een mix van
tegemoetkomingen aan mensen met lage inkomens en ondernemers. Hij belooft Jan
Modaal een inkomensstijging van ruim 2700 gulden per jaar en wil de korting van
20 procent op de ziektegelden ongedaan maken.

    Hij trekt verder de bezuinigingen op de laagste weduwenpensioenen (1000 tot
1300 gulden) weer in. "Ik heb zelf meegemaakt hoe moeilijk het is', zei
Schroder, die uit een arm gezin stamt. Hij belooft 100.000 jongeren werk via
banenplannen.

    De SPD-lijsttrekker weigerde andere beloften te doen. "Na een overwinning
moeten wij eerst kijken hoeveel er in de staatskas zit. Waigel (Financien) heeft
veel lucht in zijn begroting gepompt.' Schroder beloofde vrouwen en kinderen
meer hulp bij seksueel geweld. Hij pleitte voor zwaardere straffen. "Wie wegens
seksule delicten is veroordeeld, mag niet meer zo snel op vrije voeten komen.'

    De ondernemers stelde hij een nieuwe economische politiek in het
vooruitzicht. "Dit is het modernste verkiezingsprogram dat de SPD ooit heeft
opgesteld', zei Schroder. Hij omschreef het met de woorden: innovatie, nieuwe
technologieen, veel aandacht voor onderwijs en wetenschappelijk onderzoek, de
bereidheid om risico's te nemen.

    Hij wil de kernenergie zo snel mogelijk vaarwel zeggen. "Maar dit mag niet
leiden tot een economische breuk. Ik kan derhalve geen jaartal noemen', zei
Schroder. In de zomer zal hij een schaduwkabinet presenteren.

    Consternatie was er doordat Schroder voor de presentatie van het program,
een lang gesprek voerde met president Tietmeyer van de Duitse centrale bank.
Politieke waarnemers interpreteerden dit als duidelijk signaal dat de
gezaghebbende centrale bank rekening houdt met een wisseling van de macht.
Schroder zei desgevraagd: "Wij zijn overeengekomen geen mededelingen te doen.
Het was een goed en informatief gesprek.'

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              75 of 102 DOCUMENTS

                                Algemeen Dagblad

                                 March 14, 1998

De grote verliezer

BYLINE: EMIL BROEKMAN, HOUTEN.

SECTION: eco; Pg. 17

LENGTH: 113 words


    Niet D66 is de grote verliezer bij de afgelopen gemeenteraadsverkiezingen,
al denken veel mensen dat. Het gaat uiteindelijk om de vraag: hoe bereiken wij
samen een betere samenleving, dus welzijn voor iedereen. De vele politieke
partijen, groot of klein, brengen ons niet veel dichter bij werkelijke
voorspoed. Eerder geven zij de verdeeldheid aan van ons volk, dat niet in staat
is een homogeen ministerie te vormen. De politieke partijen kan men vergelijken
met de vele kerkgenootschappen die zich ook om een of andere reden hebben
afgescheiden. Geen eenheid dus. De grote verliezer is heel simpel het 'gewone'
volk, want echte verbeteringen blijven tot nu toe uit.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              76 of 102 DOCUMENTS

                                Algemeen Dagblad

                                 March 11, 1998

Italiaanse premier wil 50.000 dienstauto's kwijt

BYLINE: DOOR ONZE CORRESPONDENTE ANNE BRANBERGEN

SECTION: bui; Pg. 8

LENGTH: 581 words


    Rome - Premier Prodi van Italie verkoopt de 50.000 dienstauto's waarin
ministers, parlementariers en hoge ambtenaren zich laten vervoeren.
Topfunctionarissen die menen dat zij per se moeten reizen in een auto met
chauffeur, moeten zich voortaan wenden tot een prive-bedrijf.

    De bolides staan bekend als de 'blauwe wagens' en zijn het symbool bij
uitstek van de regeringsmacht. Prodi vind het wagenpark te groot en te kostbaar.
De maatregel levert naar verwachting een besparing op van 100 miljoen gulden per
jaar.

    "Wij weten dat dit niet het soort besparing is waarmee de Italiaanse
staatsschuld is opgelost', zei Prodi lachend, "maar wij willen op alle manieren
duidelijk maken dat wij het serieus menen en dat de absurde privileges aan de
top tot de verleden tijd behoren.' Ambtenaren die een auto met chauffeur huren,
kunnen de kosten declareren, maar hun bestedingspatroon wordt wel openbaar
gemaakt in de begrotingen van de ministeries.

    In de jaren '80 - 'de gouden jaren van de steekpenningen' - liep de gewone
burger op straat in Rome een groot risico. De blauwe auto's sneden door het
verkeer, reden over stoepen en eisten met zwaailichten overal voorrang. Wie de
kans kreeg er een blik in te werpen, zag dikwijls de vrouw van een
regeringsfunctionaris. De regeringsauto's werden geregeld misbruikt voor de
boodschappenronde van 'mevrouw-de-minister' en het naar school brengen van de
kinderen op kosten van de staat. Er was geen haan die er naar kraaide.

    Die tijd is voorbij. Na de anti-corruptiecampagne 'Schone Handen' zijn de
privileges ingeperkt. Vooral staatssecretaris van Schatkist Laura Pennacchi
haalt de bezem door het systeem. Mevrouw Pennacchi neemt zelf de bus en stuurt
dagelijks strenge brieven naar parlementsleden waarin zij de uitgaven
bekrititiseerd. "Het is een heel werk', verzucht ze, "maar langzaam maar zeker
beginnen de politici zich normaal te gedragen. Ik word gevreesd en soms gehaat,
maar ik ben trots op wat ik heb bereikt.'

    In de jaren 80 zwaaide 'de Zonnekoning' Bettino Craxi, de socialistische
premier, de scepter. Alles kon en mocht, op kosten van het volk. Craxi at
dagelijks kaviaar en kreeft met 20 socialisten in zijn kielzog. Hij werd
vervoerd in een blauwe auto met drie volgwagens, en woonde permanent in het
peperdure hotel 'Raphael' op kosten van de partij. Sinds 1993 verblijft de
corrupte Craxi als 'politieke vluchteling' in zijn buitenhuis in Tunesie en
waait er een andere wind in Italie.

    Rond het parlementsgebouw 'Montecitorio' herken je de politici niet terug in
de massa. Zij zijn bescheiden, soms sjofel gekleed en komen met een brommertje
of met de eigen auto op het werk. In Montecitorio zijn sigaretten en sigaren
niet meer belastingvrij, kost de lunch evenveel als buiten de deur en moeten de
parlementsleden zelfs betalen voor de diensten van de huiskapper, die voorheen
gratis was.

    Dit bevalt niet alle Italianen. Oppostieleider Silvio Berlusconi schimpt een
beetje op de vertegenwoordigers van de centrum-linkse regering, die er uit
zouden zien 'alsof ze eerst thuis nog even de boel hebben aangeveegd'.
Berlusconi is de man van het double-brested pak, en komt bij voorkeur met zijn
prive-helikopter uit Milaan naar zijn werk in Rome.

    Hij is een boezemvriend van Craxi. Beiden huldigen de ouderwetse opvatting
dat je macht ook moet zien. Vandaag de dag is dat een slecht idee. De Italianen
'bloeden al twee jaar voor Europa' en verdragen machtsvertoon en privileges heel
slecht.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              77 of 102 DOCUMENTS

                                Algemeen Dagblad

                                 March 10, 1998

De paarse natuur

BYLINE: LEVI WEEMOEDT

SECTION: bin; Pg. 4

LENGTH: 1069 words


    NEDERLANDSE SCHRIJVERS hebben het een stuk gemakkelijker sinds drs. Pennewip
van de Club voor de Bevordering van het Vaderlandsche Boek elk jaar het
onderwerp verzint waarover zij zich moeten buigen. 'Schrijf een opstel over',
dicteert Pennewip, en de jongens en meisjes van het schrijversklasje zetten zich
volijverig, tong uit de mond, aan de voorgekauwde opdracht. Vorig jaar ging het
over 'God', dit jaar moeten ze allemaal, willen ze een beetje vooraan liggen in
de boekhandel, hun zegje doen over 'Panorama Nederland'.

    Maar wat mag dat zijn, precies? Voor Hagenaars is 'panorama' Panorama
Mesdag, voor de rest van Nederland is het een blad. In een landje waarvan elke
porie is volgebouwd, zou niemand, als we Pennewip niet hadden, 'panorama' met
'Nederland' verbinden. Het woord roept een ruimtelijkheid op, een betoverend
spel van licht en lucht, vrijheid en weidse blikken die maar weinig bewoners
indrinken 's morgens uit hun raam. Betekent het niet 'vergezicht naar
verschillende kanten op een landschap'? Maar tussen landschap en de Nederlander
staan nogal wat huizen in de weg en praktische buitenwijken. Ook wil er nog wel
eens een autootje langskomen dat roet gooit in het uitzicht.

    SCHRIJVERS zijn misschien niet zo bekend met de werkelijkheid, ze zijn van
nature dromers, fantasten die graag een kunstig geweven voile werpen over de
banale dingen van alledag. Moeten ze ons juist niet ontrukken aan die grauwe
waarheid, ons bevrijden uit die troosteloosheid van het bestaan?

    Toch vraag ik me af of wat er in die banale werkelijkheid met het panorama
van Nederland gebeurt, niet absurder, grotesker, ja fantastischer is dan alles
wat schrijvers in hun verbeelding kunnen verzinnen. Ik lees wel eens een boek,
soms zelfs een roman, maar zo'n staaltje van krankzinnigheid als ik onlangs open
en bloot in de krant zag staan, heb ik al heel lang niet meer in een boek
aangetroffen. Dat het berichtje verscheen vlak voor de boekenweek met Pennewips
verheven thema maakte het extra pikant. Of moet ik zeggen: wrang?

    TWEE WAGENINGSE ingenieurs, las ik, de heren De Baaij en Hekhuis, werkend
voor het Instituut voor Bos- en Natuuronderzoek, hebben uitgevogeld hoe we het
profijtbeginsel kunnen toepassen in de natuur. Dat deden ze kennelijk op verzoek
van minister Aartsen die 'Natuurbeheer' onder zijn hoede heeft.

    Instellingen die 'bos' of 'natuur' in hun naam voeren, zijn fout, dat is een
vuistregel die het leven me geleerd heeft de laatste tien jaar. Ze moeten ons
een soort groen zand in de ogen strooien, nobele bedoelingen suggereren die er
helaas niet zijn. 'Staatsbosbeheer', 'Natuurmonumenten' zijn allang geen nesten
meer waarop zeldzame vogels neerstrijken, maar wel afgeserveerde politici van
het genus Wiegel, Brinkman en Marcel van Dam die geen ander doel nastreven dan
goedbetaald van de straat zijn. Het groen in deze heren verwijst naar hun
jagershoedje, ze mogen graag een stukje wild schieten, gaarne een kievitseitje
wegtikken aan het ontbijt en bij bomen denken ze in de eerste plaats aan
aanstaande kozijnen.

    Ik had kortom kunnen weten dat ook die twee van dat Bos- en Natuurinstituut
verkapte bomenhaters waren, maar een mens is hardleers. En ik ben een mens.

    DE BAAIJ en Hekwerk vinden dat de tijd voorbij is dat iedereen maar gratis
en voor niks mag profiteren van andermans natuur. Er moeten kaartjes gekocht
worden, binnenkort, als iemand de bossen in wil. Niet voor alle bossen, de
verzuurde strookjes groen langs de snelweg blijven gewoon open voor iedereen.
Maar een bos dat iets meer brengt, een bijzonder varentje, een zeldzaam
vogeltje, een konijntje of reetje, daar moet voor betaald worden. Vooral als een
bos ook nog 'een gegarandeerde dosis serene rust' biedt.

    Net zoals voor Wubbo Ockels de maan niet zomaar renteloos aan de hemel mag
staan, zo moeten bossen, zo moet de natuur geld opbrengen. Commerciele dennen,
sparren die - en niet alleen met de kerst - zichzelf terugverdienen, eiken en
beuken die zichzelf bedruipen. Want de natuur is een product.

    Entreegelden, dure excursies, maar er is nog meer te halen, aldus de
Wageningse wetenschappers. Want wat is een bos anders dan een groen
partycentrum? Een locatie dus, heel geschikt voor bedrijfsevenementen. In
navolging van de skyboxen bij Ajax kan een concern ook een stukje bos afhuren
als er wat te vieren valt. Het wordt dan uiteraard afgesloten voor Jan met de
Korte Achternaam en zijn gezin. Geen menselijke schillen en dozen in de natuur,
als een goedbetalende klant serene rust wil!

    EN NOG is de bodem van de groene schatkist niet in zicht. Aartsen kan ook
overwegen waterleidingbedrijven aan te slaan voor al dat aqua dat zij aan de
bossen onttrekken. Ook energiebedrijven zouden moeten dokken voor het werk dat
bossen voor hen doen. Al die kooldioxide die bomen uit de lucht halen, dat hoeft
toch geen onbetaald vrijwilligerswerk te wezen? Schuiven!

    Maar de prijs voor het creatiefste idee van De Baaij en Tolhuis zou ik
willen geven aan hun volgende voorstel. Laten we mensen die 'wonen en werken in
schilderachtige gebieden' extra belasten voor dat genot. Laten die maar een
heffing betalen voor al het groen dat hen omringt, al die frisse lucht die in
hun longen tintelt. Is het niet prachtig?

    EEN BEETJE laf alleen van die twee praters naar paarse monden is dat ze niet
meteen zeggen wie ze precies met die mensen bedoelen. Maar het zijn wel degelijk
boeren. Gespeld: b-o-e-r-e-n. Boeren. Die wonen en werken, omdat de Coolsingel
afvalt als A-locatie, in 'schilderachtige gebieden'. En die zijn het dus die op
een nieuwe heffing kunnen rekenen. Als de adviezen van de twee bos- en
landverraders gehonoreerd worden.

    Plus nog wat anderen, misschien. Want hoe zit het met de schrijvers? Haalt
ook de dichter niet per traditie zijn inspiratie uit 'schilderachtige gebieden'?
Onttrekt hij geen verzen, lyrische beschrijvingen aan die natuur? Was de dichter
volgens Achterberg geen koe?

    Dan mag hij ook gemolken worden, als het ligt aan De Baaij en Gekkenhuis.
Dan moet hij ook betalen. Anders komt hij niet binnen in dat Panorama Paars
Nederland. Toch al geen rijk en gefortuneerd man, zal de dichter de vrije natuur
gesloten vinden. Op een na. Markies de Cantecleer.

    'Hoe de gewone man verdween uit de bossen': is dat niet een aardig thema
voor volgend jaar, meneer Pennewip? En zullen we De Baaij en Hekhuis vragen voor
het boekenweekessay?

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              78 of 102 DOCUMENTS

                                Algemeen Dagblad

                                 March 7, 1998

De moeilijke strijd van Opel om nummer een te blijven

SECTION: aut; Pg. 51

LENGTH: 1072 words


    De Opel Astra is, evenals z'n voorganger, de Kadett, de populairste auto in
Nederland. Maar of hij dat ook blijft, is de vraag. Buiten Nederland heeft Opel
al jaren grote moeite aartsrivaal Volkswagen te verslaan. De nieuwe Astra, die
in april in de showroom staat, moet het saaie imago doen vergeten. Lukt dat
niet, dan zou Opel ook in Nederland z'n eerste plaats na 29 jaar weleens aan
Volkswagen kunnen verliezen.

    IN HEEL EUROPA is de VW Golf de meest verkochte auto, maar in Nederland is
dat de Opel Astra. Het niet te stuiten succes duurt hier nu al bijna 30 jaar.
Want ook de voorganger van de Astra, de Kadett, was veruit favoriet bij de
Nederlandse automobilisten. Opel is, vooral dankzij dit model, al 29 jaar het
grootste merk in Nederland.

    Maar of het lukt dit jaar de 30 te bereiken, wordt in de autobranche
betwijfeld. Opel voelt sinds enkele jaren de hete adem van aartsrivaal
Volkswagen in de nek. De Opel-verkoop daalt, terwijl de Volkswagen-verkoop
stijgt. Niemand zou ervan opkijken als het VW lukt Opel net voor het jubileum
van de eerste plaats te verstoten.

    De importeur van Volkswagen, Pon in Leusden, hult zich in stilzwijgen. "Wij
doen geen uitspraken over onze ambities, noch over de kwaliteit van
concurrenten', zo luidt het nietszeggende commentaar van de VW-importeur.

    De verkoopdirecteur van Opel Nederland, Wim de Heer, doet er niet zo
moeilijk over. Hij wil best uitleggen hoe moeilijk de situatie is en vooral ook
hoe hij denkt ondanks alles de nummer een positie te kunnen vasthouden. De Heer:
"Sinds 1994 is VW bezig de prijzen drastisch te verlagen. Daar hebben we het, ik
geef het toe, knap moeilijk door gekregen.' In de afgelopen drie jaar is het
marktaandeel van Opel met een procent marktaandeel gedaald, terwijl dat van VW
juist met een procent is gegroeid. Het verschil in verkoopaantallen is erg klein
geworden.

    De Heer geeft toe dat beide merken in een nek-aan-nek race verkeren. Hij
werkt al tientallen jaren bij Opel Nederland en heeft dus het succes van de
Astra, en z'n voorganger de Kadett, van nabij meegemaakt. Hij weet ook het
antwoord op de vraag waarom de Opel Astra in Nederland wel de meest verkochte
auto is, en in de meeste andere landen niet. De Heer: "De Nederlandse consument
hechtte jarenlang erg veel waarde aan de prijs/kwaliteitsverhouding. Een goede
auto voor niet teveel geld.

    "Het is eind jaren 60 begonnen, toen autorijdend Nederland zich definitief
massaal op de weg ging vertonen. Het gezin met twee kinderen had een ruime,
praktische en vooral betrouwbare gezinswagen nodig waarin ook de kampeerspullen
een plekje konden vinden. De Kadett voldeed aan hun wensen, voor een
schappelijke prijs. Hij verdrong de Kever in de autoverkopen en werd de
ruggegraat van ons succes.'

    De Heer hoopt dat zijn nieuwe Astra de Golf dit jaar opnieuw te slim af is.
Hij heeft daar vertrouwen in, want volgens hem borduurt Volkswagen met de nieuwe
Golf te lang door op hetzelfde patroon: "Ik moet nog zien dat ze met die
traditionele vormgeving hun doelstellingen bereiken. Begrijp me goed, de Golf is
jarenlang een ijzersterk concept geweest, waar ze terecht weinig aan hebben
veranderd. Maar misschien heeft VW 't nu wel net iets te ver doorontwikkeld. Ik
betwijfel of de markt zo'n op het oog zeer bescheiden vernieuwing nog pikt.'

    Opel heeft deze keer bewust wel voor vernieuwing gekozen. Het nieuwe model
moet het imago opwaarderen en dat werd hoog tijd. Want Opel, en dan met name de
Astra, kampt met een imagoprobleem. 'Koop een Opel, dan is het altijd goed', zo
luidde vroeger het credo. Maar de tijden zijn veranderd. Jarenlang was de Opel
Kadett een gewone auto voor de gewone man. Zijn succes dreef op dat imago, want
die gewone man vertegenwoordigde de massa en die wilde een vervoermiddel dat
niet opwindend of verrassend was, maar wel praktisch en betrouwbaar.

    Wat vroeger een voordeel was, blijkt nu een nadeel. De Nederlandse
automobilist bestempelt de Astra in toenemende mate als saai en burgerlijk. Hij
staat voor de deur in karakterloze nieuwbouwwijken, bij tamelijk karakterloze
mensen met een bescheiden inkomen. En juist nu de automobilist in toenemende
mate kiest voor individualisering, breekt dat imago de Astra op.

    De Heer is zich daarvan bewust, al voegt hij er onmiddellijk aan toe dat de
Astra met z'n enorme verkoopaantallen zo'n breed publiek bedient, dat de
Astra-rijder niet altijd in een hokje te plaatsen is. "De Astra had tot nu toe
weinig karakter, en dat begint nu een beetje bedreigend te worden', meent De
Heer. "De klant vindt imago steeds belangrijker. Alle auto's zijn goed, maar de
auto moet meer dan ooit een kostuum zijn, iets dat bij je persoonlijkheid past.'

    De nieuwe Astra heeft karakter, meent De Heer. "Hij heeft een meer
uitgesproken design en is sportiever dan ooit. Daarmee spreek je jongere mensen
aan.' Maar waarom willen autoverkopers toch altijd een jeugdig publiek
aanspreken? Juist de ouderen zijn in deze tijd van vergrijzing, een groeiend
legioen kopers. Wat is er mis met die klantenkring? De Heer: "Als een auto
jongere consumenten aanspreekt, gaan de ouderen vanzelf mee. Jongeren zijn de
trendsetters. Iedereen wil immers zo lang mogelijk jong blijven.'

    Volgens De Heer is bij de nieuwe Astra bewust voor een opwaardering gekozen.
"Met opzet heeft de goedkoopste versie al een pittige 1,6 liter motor. En ook de
uitrusting doet denken aan veel duurdere auto's. Dat alles moet het imago
verbeteren.'

    Volgens De Heer gaat Opel hiermee precies de omgekeerde weg, vergeleken met
aartsrivaal Volkswagen: "Volkswagen heeft jarenlang weinig auto's voor hoge
prijzen verkocht en daarmee een imago opgebouwd van topkwaliteit. Daarna gingen
de prijzen omlaag, en werden de VW's razend populair.

    "Opel heeft jarenlang veel waar voor het geld geboden. Nu is het onze beurt
om de producten op te waarderen, zodat ons imago wordt verbeterd en het publiek
het gerechtvaardigd vindt er meer geld voor te betalen.

    "We zullen dit jaar alles op alles zetten om die 30 jaar marktleiderschap te
kunnen halen. Het is een mijlpaal en we hechten er enorm veel waarde aan.
Iedereen in ons bedrijf, tot en met de telefoniste en de portier, is ervan
doordrongen. En we hebben er veel, heel erg veel voor over.'

    Foto: Wim de Heer, verkoopdirecteur van Opel Nederland: "We zullen dit jaar
alles op alles zetten om te voorkomen dat Volkswagen ons van de eerste plaats
verstoot.'

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              79 of 102 DOCUMENTS

                                Algemeen Dagblad

                                 March 5, 1998

In Rosmalen zijn scherpe kantjes eraf

BYLINE: DOOR GERRINO MULDER

SECTION: bin; Pg. 19

LENGTH: 603 words


    Den Bosch - Ruim twee jaar na de gemeentelijke herindeling waarbij hun
'dorp' bij 's-Hertogenbosch werd gevoegd, is het gevoel van kwaadheid en
machteloosheid onder de bijna 30.000 inwoners van Rosmalen nog steeds niet
helemaal geweken. Het was altijd zo gezellig kleinschalig. Als gewone burger kon
je zo bij de wethouder binnenstappen. Grootstedelijke problemen als
drugsoverlast, verpauperde volkswijken en gebrek aan parkeerruimte kenden de
inwoners van Rosmalen alleen van de televisie. Nu moesten ze daar ineens aan
meebetalen!

    Maar gisteren bleken de scherpste kantjes er toch wel af te zijn. De tijd
heelde zoveel wonden, dat de lokale partij Rosmalens Belang die in 1995 dankzij
vele proteststemmen met tien zetels de grootste werd in de raad van Den Bosch,
terugviel naar zes zetels. Een gedeelde eerste plaats met het CDA deze keer en
alleen qua percentage nog net de grootste.

    Door massaal te gaan stemmen, zorgden de burgers van Rosmalen destijds voor
een daverende verrassing. Het succes van Rosmalens Belang kwam zo onverwachts,
dat de partij moeite had voldoende ervaren en kundig kader te vinden. En nog
steeds schiet Rosmalens Belang ernstig tekort, vindt PvdA-wethouder R. Rottier.

    "Die partij is nog altijd te zeer lokaal georienteerd. Ze heeft zich niet
geworteld in de belangen van de stad. Een fractie van deze omvang had het beleid
veel meer kunnen sturen. En zij had vanaf het begin meer moeten investeren in de
kwaliteit van de raadsleden. De versplintering moet ophouden. Meer concentratie
is nodig om tot betere en snellere besluitvorming te komen.'

    Zijn mening wordt in grote lijnen gedeeld door VVD-lijsttrekker K. van
Katwijk, zelf jarenlang gemeenteraadslid in Rosmalen. "De opstelling van
Rosmalens Belang - zwijgen en weinig initiatief nemen - verzwakt de positie van
de gemeenteraad als geheel.'

    Hoewel Van Katwijk destijds een verklaard tegenstander was van de
herindeling, is hij wel zo sportief ook de positieve kanten te zien. "Het
zwembad van Rosmalen is nu weer open. De reiniging en het onderhoud zijn een
stuk beter geregeld. En op overhead wordt maar liefst 6 miljoen gulden op
jaarbasis bespaard. Dat kan voor andere zaken worden gebruikt.' Het zijn
typische voorbeelden van voorzieningen die je je alleen als grote
centrumgemeente kunt veroorloven, weet Rottier. "Dat geldt op het gebied van
cultuur, winkelinrichting, sportaccommodaties en noem maar op. Dergelijke
voorzieningen waren zonder de herindeling niet mogelijk geweest. Ook Rosmalense
huishoudens profiteren daar uiteindelijk van.'

    Fractievoorzitter J. Delhez van Rosmalens Belang weet het nog zo net niet.
"Rosmalen was een heel hechte gemeenschap, met goede voorzieningen. De
samenvoeging met Den Bosch wordt nog steeds niet begrepen. De overheid ziet ook
wel in dat het een foute zet was, maar ze kan niet meer terug. Een
prestigezaak', denkt de radicale Delhez. Zijn partijgenoot, wethouder en
loco-burgemeester M. van Grunsven, is een stuk gematigder in zijn opvattingen.
"Ach, die herindeling had van mij niet gehoeven, maar nu het toch is gebeurd,
moet je je voor de hele stad inzetten.' Beiden erkennen dat het daar bij
Rosmalens Belang zeker het eerste jaar aan heeft geschort. Maar inmiddels heeft
de partij aangetoond bestuurlijke verantwoordelijkheid te willen en te kunnen
dragen. Ze hadden er al rekening mee gehouden dat een deel van de proteststemmen
van twee jaar geleden naar andere partijen zou gaan. "Al was het maar omdat de
inwoners van Rosmalen hebben gezien dat wij niet alleen voor hun belangen
opkomen, maar voor die van de hele stad', zegt Van Grunsven.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              80 of 102 DOCUMENTS

                                Algemeen Dagblad

                                 March 5, 1998

Gezocht met spoed: pleeggezinnen

BYLINE: DOOR HELGA KORMOS

SECTION: ugr; Pg. 19

LENGTH: 2315 words


    KINDEREN Voor duizenden kinderen die thuis in diepe problemen verkeren,
wordt dringend een pleeggezin gezocht. Het huidige aantal 'opvanggezinnen' is
onvoldoende om deze kinderen op te vangen. Een wervingscampagne moet de nood
lenigen. Maar wat is pleegouderschap eigenlijk: een roeping of een beroep?

    Voor informatie over pleegzorg: tel. 0800-022.34.32 (gratis). Nederlandse
Vereniging voor Pleeggezinnen (landelijk bureau): tel. 030-293.15.00.

    'VOOR A., een jongetje van vier jaar, zoeken wij pleegouders met veel geduld
en duidelijke regels.' Deze kreet van een instelling voor pleegzorg staat in een
oproep in een krant.

    Bij het beschikbaar aantal pleegouders was niemand te vinden die zich over
A. kon ontfermen. Met de advertentie hoopt de organisatie de jongen toch
onderdak te krijgen.

    Maar A. is lang niet de enige met wie in feite moet worden geleurd. Dat is
voor de Federatie Pleegzorg de reden aan de bel te trekken. Vorige week begon
een wervingscampagne.

    Voor 3000 kinderen was het in het afgelopen jaar niet mogelijk een
pleeggezin te vinden. Dat is meer dan de helft van het aantal kinderen voor wie
zo'n gezin was aangevraagd.

    Kinderen voor wie geen pleegzorg beschikbaar is, zo meldt de federatie,
blijven thuis in de problemen zitten of komen in een tehuis terecht waar ze
eigenlijk niet horen. Maar het kan ook gebeuren dat ze van het ene (tijdelijke)
crisisadres naar het andere zwerven of op straat belanden.

    Pleegzorg is geen adoptie. Hoewel sommige kinderen tot hun volwassenheid in
het zelfde pleeggezin blijven, moeten pleegouders altijd rekening houden met de
mogelijkheid dat het kind teruggaat naar de ouders.

    Pleegzorg is in beginsel tijdelijke zorg. Pleegkinderen houden ook, als het
maar enigszins kan, contact met hun ouders.

    Er zijn diverse vormen van pleegzorg, waaronder ook zorg 'in deeltijd'. Dat
kan zijn weekeindepleegzorg om ouders af en toe te ontlasten zodat
uithuisplaatsing van een kind kan worden voorkomen.

    Het past bij het streven in de jeugdhulpverlening om kinderen via allerlei
vormen van (ambulante) hulp zoveel mogelijk thuis te houden. Pas als het
werkelijk niet anders kan, komt uithuisplaatsing aan de orde.

    Pleegouders hoeven niet, zoals bij de adoptie van een buitenlands kind, te
voldoen aan allerlei voorwaarden zoals getrouwd zijn en niet ouder zijn dan 41
jaar. Pleegouders zijn er 'in soorten en maten': getrouwd, geregistreerd,
samenwonend of alleenstaand, met of zonder eigen kinderen, jonger of ouder,
rijker of armer.

    Wel zijn er, net als bij adoptie, andere selectiecriteria die meer te maken
hebben met de mogelijkheden van gegadigen om pleegzorg te kunnen bieden.

    "Pleegouders zijn gewone Nederlanders met goede sociale vaardigheden en veel
inzet en motivatie', zegt Gerard van Well, beleidsmedewerker van de Nederlandse
Vereniging voor Pleeggezinnen (NVP). Pleegzorg betekent volgens hem vooral
'werk: "verrekte mooi en verrekte moeilijk werk.'

    Van Well vindt dat je er ook veel voor terugkrijgt, hoewel je dat niet moet
verwachten. Dit laatste is een valkuil, evenals de gedachte dat je het beter
kunt dan de ouders. Dat leidt tot concurrentie en conflicten en is niet in het
belang van het pleegkind.

    De positie van en omgang met de ouders van pleegkinderen is een belangrijk
thema in de pleegzorg. Deze sector is de laatste jaren sterk in beweging. Niet
alleen heeft een ingrijpende reorganisatie plaatsgehad, maar ook inhoudelijk is
deze hulpverlening in ontwikkeling.

    Hetzelfde geldt voor het pleegouderschap. Pleegouders kunnen cursussen en
trainingen volgen en worden in toenemende mate beschouwd als 'partners in de
hulpverlening'.

    Joep Verbugt, voorzitter van de Federatie Pleegzorg (binnenkort stichting
Pleegzorg Nederland), is het eens met deze benaming maar plaatst een
kanttekening. De term suggereert volgens hem volstrekte gelijkwaardigheid tussen
pleegouder en instelling en kan daarom tot misverstanden en conflicten leiden.

    "Want er zijn momenten', aldus Verbugt, "waarop pleegouders een stapje terug
moeten doen in verband met de belangen van ouders of wettelijke verplichtingen
van de instelling die het kind bij pleegouders heeft geplaatst.

    "Dat kan zich bijvoorbeeld voordoen als een gezinsvoogd vindt dat het belang
van het kind is gediend met terugplaatsing bij de ouders, terwijl de pleegouders
daar anders tegenaan kijken.

    "Belangentegenstellingen horen nu eenmaal bij de pleegzorg', zegt Verbugt.
"Iedereen vult het belang van het kind op eigen wijze in. Daarom moet er een
zorgvuldige afweging van de diverse belangen plaatshebben.

    "Dat daarbij ook de inbreng van pleegouders serieus wordt meegewogen, is
absoluut noodzakelijk, maar betekent niet dat er ook altijd gebeurt wat zij
voorstellen.'

    'Onzorgvuldige' terugplaatsingen, vaak in verband gebracht met de herziening
van de wet op de ondertoezichtstelling, zorgden vorig jaar voor veel klachten.
Een boze pleegmoeder vatte het dilemma in een ingezonden brief als volgt samen:

    'Wij vinden het moeilijk te accepteren dat je als pleegouders wel capabel
wordt bevonden om vier jaar lang voor een kind te zorgen, maar dat je inbreng -
op het moment dat er belangrijke beslissingen voor dat kind worden genomen -
niet wordt gehoord en gerespecteerd.'

    De Nederlandse Gezinsraad voert van de zomer een onderzoek uit naar (de
klachten over) het terugplaatsingsbeleid van de gezinsvoogdij-instellingen.

    Intussen is pleegzorg de grootste vorm van hulpverlening aan kinderen die
wegens problemen in het gezin voor kortere of langere tijd niet thuis kunnen
wonen. Het is bovendien een goedkope vorm: volgens de Federatie Pleegzorg
gemiddeld zes keer goedkoper dan plaatsing in een tehuis (de zogeheten
residentiele hulp). Pleegouders zijn vrijwilligers aan wie hoge eisen worden
gesteld. Voor de opvang krijgen ze alleen een onkostenvergoeding.

    Van Well van de vereniging voor pleeggezinnen hierover: "Je kunt je afvragen
waar de grens ligt tussen vrijwilligerswerk en beroepswerk. Ik zie het er in de
nabije toekomst van komen dat pleegouders 'in loondienst' gaan werken zoals dat
in enkele andere landen al het geval is.'

    Sonja Nijon, voorlichter van de Federatie Pleegzorg, wijst in dit verband op
een discussienota die de Nederlandse Gezinsraad in voorbereiding heeft. Die gaat
over mogelijke maatregelen die het pleegouderschap aantrekkelijker moeten maken.

    Uitgangspunt daarbij is dat steeds meer vrouwen buitenshuis werken, waardoor
zij niet beschikbaar zijn voor de pleegzorg. Het gaat de gezinsraad niet alleen
om het vinden van mogelijkheden om de financiele positie van pleegouders te
verbeteren, maar vooral om maatregelen die voor pleegmoeders iets opbouwen.

    Een voorbeeld daarvan is het benutten van het pleegouderschap als opstap
naar een (nieuwe) betaalde werkkring. Dat zou kunnen door het als een soort
stage te zien in het kader van een (gratis) beroepsopleiding die
(deel)certificaten oplevert.

    Nijon: "Velen die nu terugdeinzen voor het dilemma van de keuze tussen
pleegkind en betaald werk, kun je dan behouden voor de pleegzorg. Dat is
belangrijk, want zonder pleegouders valt er een hele poot van de
jeugdhulpverlening weg.'

    Kader: 'Profielhulp' of 'netwerkhulp'

    PLEEGOUDERS worden voorgelicht, voorbereid en geselecteerd voordat zij in
het bestand van een instelling voor pleegzorg worden opgenomen. In vaktaal heten
zij profielpleegouders.

    Deze mensen kiezen doelbewust voor het pleegouderschap en niet voor een
bepaald kind uit hun directe omgeving zoals dat bij zogeheten netwerkpleegouders
het geval is.

    Het kan in het laatste geval om een oma gaan die haar kleinkind verzorgt en
opvoedt, of een leraar die een leerling in huis heeft. Heel vaak betreft het dan
een onderlinge regeling die de betrokkenen niet direct als pleegzorg zien.

    Het komt nogal eens voor dat zo'n kind al in het gezin zit op het moment dat
de hulpverlening er aan te pas komt. Het onderzoek naar de geschiktheid van het
pleeggezin heeft dan achteraf plaats.

    Pas na erkenning komen de netwerkpleegouders, net als profielpleegouders, in
aanmerking voor begeleiding en de pleegvergoeding. De netwerkpleegzorg wint
veld. De weerstanden die ertegen bestonden, worden minder. En dat heeft niet
alleen te maken met het tekort aan profielpleeggezinnen. De voordelen die deze
natuurlijke vorm van pleegzorg heeft voor kinderen, spelen daarbij ook een rol.

    Kader: Betaling is niet kostendekkend

    DE PLEEGVERGOEDING is een tegemoetkoming in de kosten die pleegouders maken
voor hun pleegkind. De vergoeding dekt volgens Gerard van Well,
beleidsmedewerker van de Nederlandse Vereniging voor Pleeggezinnen nog steeds
niet de werkelijke kosten.

    Navraag leert dat sommigen er wel en anderen er niet mee uitkomen.
Afhankelijk van hun uitgavenpatroon leggen pleegouders meer of minder geld toe
op de vergoeding.

    De basisvergoeding, gekoppeld aan de leeftijd van het kind en het aantal
dagen pleegzorg, is voor alle pleegouders gelijk. Na klachten over verschillen
tussen de regio's in de toekenning van toeslagen in bepaalde situaties, trekken
de instellingen nu een lijn.

    "De instellingen hebben er afspraken over gemaakt', aldus Joep Verbugt,
voorzitter van de Federatie Pleegzorg. Hij wijst in dit verband op het bestaan
van een financiele wegwijzer die instellingen voor pleegzorg aan nieuwe
pleegouders geven.

    Bep van Sloten, regionaal beleidsmedewerker van de Nederlandse Vereniging
voor Pleeggezinnen in Zuid-Holland, beoordeelt de landelijke samenwerking tussen
de pleegzorgorganisaties als positief. "Het gaat de goede kant op', zegt zij.
"Wij hopen dat er zo ook meer eenheid komt in de kwaliteit van het werk, want
elke instelling moest tot nu toe zelf het wiel uitvinden.'

    De vereniging voor pleeggezinnen heeft de afgelopen jaren geconstateerd dat
mondige pleegouders 'op alle fronten' meer kregen dan pleegouders die niet
vroegen. Daarom roept de belangenvereniging pleegouders op tot mondigheid en het
stellen van vragen. De boodschap is: je hebt veel meer rechten dan je denkt.

    De vereniging krijgt heel veel vragen van pleegouders. Die gaan niet alleen
over financiele zaken, maar ook over andere kwesties die de rechtspositie van
pleegouders raken. Antwoorden zijn volgens beleidsmedewerker Van Well zelfs bij
gespecialiseerde instanties vaak moeilijk te krijgen.

    Om die reden heeft hij voor de vereniging het Pleegzorgvademecum geschreven:
een uitgebreide (juridische) vraagbaak voor pleegouders. Er komt binnenkort een
herziene versie uit.

    Het boekwerk is er alleen omdat Van Well 'zo gek is geweest het te
schrijven'. Subsidie bleef uit zodat de prijs veel hoger moest worden dan de
bedoeling was.

    Volgens Van Well zou eigenlijk iedere pleegouder het boekje in huis moeten
hebben en iedere pleegzorgwerker ook. "Want we krijgen op het landelijk bureau
zeker tweemaal per dag ook vragen van pleegzorgwerkers.'

    Kader: Financiele vergoedingen

    DE BELANGRIJKSTE vergoedingen in de pleegzorg zijn:

    basisbedrag pleegvergoeding per dag:

    0 t/m 8 jaar[f] 19,73

    9 t/m 11 jaar[f] 21,86

    12 t/m 15 jaar [f] 24,99

    16 t/m 17 jaar[f] 28,83

    toeslagen op het basisbedrag:

    - bij officiele crisisplaatsingen vijf gulden per kind per dag (bij drie of
meer pleegkinderen) als er extra kosten zijn in verband met een handicap van een
kind; - bij bedplassen (alleen bij justitiele plaatsing van kinderen vanaf vijf
jaar) maximaal een gulden per kind per dag.

    vergoeding van bijzondere kosten:

    - in de vrijwillige pleegzorg worden de ouders geacht bijzondere kosten voor
hun rekening te nemen; - bij justitiele plaatsingen kunnen pleegouders in
aanmerking komen voor (gedeeltelijke) vergoeding van bijzondere uitgaven zoals
brilmontuur, (brom)fiets, onderwijs, kleding bij eerste uithuisplaatsing.

    ziektekosten: er zijn diverse manieren om pleegkinderen tegen ziektekosten
te verzekeren zonder dat pleegouders voor extra, niet gedekte, kosten komen te
staan.

    Kader: Aandacht voor pleegzorg daalt

    TERWIJL DE vraag naar adoptiekinderen het aanbod overtreft, is in de
pleegzorg het omgekeerde het geval. De belangstelling voor pleegzorg is de
laatste jaren met 30 procent gedaald.

    De totale capaciteit bedraagt 8000 plaatsen in 6000 geregistreerde
pleeggezinnen. Maar die zijn voor een groot deel 'al bezet' of hebben een tijdje
rust ingelast. Ook past niet ieder kind zomaar in elk pleeggezin.

    Daarom heeft de pleegzorg, om goede opvang te kunnen bieden, minstens nog
eens een keer zoveel pleeggezinnen nodig. Maar dat lijkt volgens Sonja Nijon,
voorlichter van de Federatie Pleegzorg, nauwelijks haalbaar te zijn. "Het kost
al de grootste moeite om het bestand op peil te houden, laat staan dat we kunnen
denken aan de luxe van aanwas.'

    De federatie wijst erop dat in de afgelopen twee jaar het aantal zogeheten
kinderbeschermingsmaatregelen sterk is toegenomen. Dat heeft gevolgen voor de
pleegzorg, want volgens Nijon gaat een op de drie 'justitiekinderen' naar een
pleeggezin.

    Bij zes op de tien pleegkinderen is sprake van een justitiele plaatsing. Het
betreft dan meestal kinderen die onder toezicht zijn gesteld.

    De rest van de kinderen is vrijwillig bij een pleeggezin ondergebracht, dat
wil zeggen zonder tussenkomst van de kinderrechter. Degene die dat heeft
geregeld is dan niet een gezinsvoogdij-instelling, maar bijvoorbeeld de
jeugdafdeling van een Riagg of een bureau voor jeugdhulpverlening.

    Als een instelling voor een kind pleegzorg nodig acht, kan deze een gezin
zoeken in de directe omgeving van het kind of aankloppen bij een zogeheten
voorziening voor pleegzorg. Deze instelling beschikt over een bestand van
geselecteerde pleeggezinnen.

    Een instelling voor pleegzorg houdt zich niet alleen bezig met bemiddeling,
maar ook met werving, onderzoek naar geschiktheid (screening) en begeleiding van
pleegouders (-gezinnen).

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              81 of 102 DOCUMENTS

                                Algemeen Dagblad

                                 March 4, 1998

Kuifje in Irak; Irene Jansen: Als het oorlog was geworden zou ik zijn gebleven

BYLINE: DOOR SJAK JANSEN

SECTION: rtv; Pg. 22

LENGTH: 1166 words


    Irene Jansen (27) is terug uit Bagdad. Hoe een verslaggeefster van SBS 6 het
NOS-Journaal en RTL-Nieuws aftroefde.

    Amsterdam - Zo sta je nog 'het nieuws bij jou om de hoek' te verslaan en zo
sta je op het dak van het ministerie van cultuur en informatie in Bagdad, met
overal om je heen afweergeschut en CNN's sterverslaggever Peter Arnett luttele
meters van je vandaan. Die daar hetzelfde doet als jij: live verslag uitbrengen
van het conflict rond de VN-wapeninspecties in Irak. Hij voor een
miljoenenpubliek en jij voor 295.000 kijkers van Actienieuws, de op jongere
kijkers gerichte actualiteitenrubriek van SBS 6, die vorige maand definitief op
de journalistieke kaart van Nederland is gezet.

    De credits daarvoor komen toe aan verslaggeefster Irene Jansen. Twee weken
voordat RTL's Conny Mus Bagdad bereikte, bracht zij al dagelijks reportages uit
het door schaarste getroffen Irak. Wie wilde weten hoe de gewone burgers
kreperen onder het VN-handelsembargo of hoe de spanningen opliepen in het
conflict rond de wapeninspecties, kon zich elke avond om 19.30 uur op Irene
Jansen verlaten. Gerard Arninkhof van het NOS-Journaal kwam niet verder dan de
Iraaks-Jordaanse grens. Hij zou het slachtoffer zijn geworden van Iraakse
willekeur. Zijn visumaanvraag, gedaan 14 november 1997, werd niet gehonoreerd.

    Irene Jansen deed haar aanvraag eind oktober. Drie visa vroeg ze aan; ook
voor Algerije en voormalig Joegoslavie. Alle op eigen initiatief; desnoods zou
ze verlof opnemen en samen met producer Yolanda Bekkers en cameraman Joris
Hentenaar als freelancers naar een van die crisisgebieden afreizen. "Om, wat je
al maandenlang alleen op de monitor ziet, nu eens met eigen ogen waar te nemen',
zegt de verslaggeefster, wier reisvoorstel na veel wikken en wegen genade vond
bij Actienieuws-hoofdredacteur Jean Mentens. Al moest ze wel beloven in de souk
in Bagdad onmiddellijk een sluier te kopen. "Zo'n Arabisch land en twee westerse
vrouwen', vertelt Jansen, "zag Jean niet zo zitten. Maar ons vrouwzijn was juist
een voordeel. Irak heeft een heel open samenleving; is niet zoals Iran, waar we,
denk ik, wel gesluierd over straat hadden gemoeten.'

    Bang is Irene Jansen geen moment geweest. Gasmasker en kogelvrij vest bleven
onaangeroerd in haar koffer. "De sfeer was daar niet naar. Een anti-westerse
stemming heb ik nergens geproefd. Ook geen spanning op straat. De Irakezen
hebben het te druk met het elke dag weer bijeengaren van een stukje brood en
medicijnen voor hun verzwakte kinderen. Bovendien weet iedereen dat, als het zo
ver komt, de Verenigde Staten selectief zullen bombarderen: olievoorraden en
kazernes, geen huizen. Veel Irakezen hopen trouwens op een bombardement, omdat
dan het VN-handelsembargo zal worden opgeheven en aan de verschrikkelijke
schaarste een eind komt.'

    Jansen zou zijn gebleven, zegt ze, als er raketten op Irak waren afgevuurd.
"Yolanda, Joris en ik hadden afgesproken dat we alleen zouden teruggaan als een
van ons bang was, of als in de chaos een groep de macht zou grijpen. Want dan
krijg je toestanden als in Sierra Leone of Algerije, waar je gewoon voor je kop
wordt geschoten.'

    Bijna vier weken was het team van Actienieuws in Bagdad. Jansen vloog eerst
naar de Jordaanse hoofdstad Amman in de hoop dat daar, op de Iraakse ambassade,
haar visum klaar zou liggen. Ze moest vijf dagen wachten, waarin ze vier keer
per etmaal op de ambassade werd ontboden, maar steeds met lege handen werd
heengezonden. "Ik werd vreselijk onzeker. Voor Actienieuws is zo'n reis toch een
flinke hap uit het budget. Als je dan met niets thuiskomt...'

    Jansen presenteerde zich nadrukkelijk als verslaggeefster van Scandinavian
Broadcasting System. De Scandinavische landen hielden zich in de Golfoorlog
redelijk afzijdig, stuurden niet zoals Nederland een fregat. "Ik denk dat die S
van SBS zeker geholpen heeft', zegt de uit De Wijk (Dr) afkomstige
verslaggeefster. Ook bij de Jordaans-Iraakse grens. Daar ondervond Jansen
nauwelijks oponthoud. "Ik heb vorig jaar in Zuid-Turkije de verkrachtingszaak
met vier Nederlandse slachtoffers verslagen. Als je het over problemen aan de
grens hebt, had je toen moeten komen. Uren heeft het gekost om een camera door
de douane te krijgen.'

    Om haar reis naar Irak helemaal in perspectief te plaatsen geeft Jansen nog
een voorbeeld: "In Irak heb ik ook de Russische extreem rechtse figuur Vladimir
Zjirinovski geinterviewd. Een dergelijke mafkees ben ik onder de Irakezen niet
tegengekomen.'

    De eerste tien dagen heeft ze in Bagdad uitstekend kunnen werken. Daarna
kreeg Jansen te maken met tegenwerking van de minders, de functionarissen die de
pers controleren. Zij gaven het SBS-team elke dag te verstaan dat het binnen 24
uur Irak moest verlaten. "Ze hoopten dat als wij gingen, meer journalisten
zouden vertrekken. Maar wij dachten: je moet ons met 300 mitrailleurs eruit
schieten, wij gaan niet. Wij hadden dat visum, zij konden niets beginnen. Toch
was er elke dag die druk, bovenop de al veel moeilijkere werkomstandigheden. Er
waren weinig montage-sets, het was lastig straalfaciliteiten te regelen en dan
moest ook nog eens bijna alles live, waar ik helemaal niet van houd. Maar in
Amsterdam zeiden ze, terecht: Nu ben je er en zullen wij ook laten zien dat je
er bent.'

    Irene Jansen bezocht in Irak zes ziekenhuizen, waaronder een
kinderziekenhuis, waar het een vieze janboel was en kinderen verzwakt in
vervuilde bedden lagen. Die reportage heeft Jansen niet naar Nederland
gestraald, omdat ze zich gebruikt voelde. Ze weet vrijwel zeker dat haar gids
haar met opzet langs dat ziekenhuis voerde, om een zo ellendig mogelijk beeld
voor te schotelen van wat het VN-handelsembargo in Irak heeft aangericht.

    Jansen: "Het volk krepeert niet alleen door het handelsembargo, maar ook
door Saddam Hussein, die miljoenen guldens over de balk smijt. Hij bouwt nu zijn
zoveelste megalomane paleis.'

    De verslaggeefster, die volgende week gewoon weer een onderwerp in Amsterdam
oppakt ('Dat zal wel wennen zijn'), heeft haar twijfels over het nut van een
handelsembargo. "Wat heeft het opgeleverd? Saddam zit er nog, we weten nog
steeds niet of alle massavernietigingswapens Irak uit zijn en het volk krepeert.
Cuba lijdt al decennia onder zo'n embargo en wat is de wereld ermee opgeschoten?
De andere vraag is hoe je als internationale gemeenschap anders controle moet
houden, want een man als Saddam is, als hij de kans krijgt, wel gek genoeg om
zijn wapens te gebruiken.'

    Als het in Irak onverhoopt toch oorlog wordt, zegt Irene Jansen, en
Actienieuws meent erbij te moeten zijn, dan gaat zij. "Het is mijn verhaal. Bij
een klein bedrijf als SBS 6 zijn er nog kansen om te kunnen gaan. Niet bij RTL
en het NOS-Journaal. Daar zijn zoveel verslaggevers met 300 jaar meer ervaring
dan ik, dat de keus nooit op mij zou vallen.'

    Foto: Irene Jansen, ongedeerd terug uit Bagdad: "Als het in Irak onverhoopt
toch oorlog wordt, dan ga ik. Het is mijn verhaal.' Foto Marco Okhuizen

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              82 of 102 DOCUMENTS

                                Algemeen Dagblad

                               February 28, 1998

Zege voor Libie in Lockerbie-zaak; Kans op proces in neutraal land groter

BYLINE: DOOR BRAM VERSTEEGT

SECTION: eco; Pg. 20

LENGTH: 573 words


    Den Haag - Nabestaanden van Britse slachtoffers van de Lockerbie-ramp zijn
blij dat het Internationaal Gerechtshof zich mengt in het conflict over
uitlevering van de twee Libische verdachten. De kans dat de moordenaars in een
neutraal land voor de rechter komen, wordt hierdoor groter, menen zij.

    Met de uitspraak krijgt het Noord-Afrikaanse land de mogelijkheid om voor
het hof zijn bezwaren uiteen te zetten tegen de Amerikaans-Britse eis om de twee
verdachten van de bomaanslag op het Amerikaanse lijntoestel boven het Schotse
Lockerbie, uit te leveren.

    Bij de terreuractie op 21 december 1988 kwamen alle 259 inzittenden van het
toestel en elf mensen op de grond om het leven. Dertien van de zestien rechters
stonden achter het besluit en wezen de Britse en Amerikaanse bezwaren tegen de
jurisdictie van het hof van de hand. De kans dat een einde komt aan het
getrouwtrek tussen Libie, de VS en Groot-Brittannie rond de verdachten en een
proces volgt op neutraal terrein is groter geworden, aldus een opgetogen Jim
Swire. Deze 61-jarige Britse arts vertegenwoordigde in het Haagse Vredespaleis
de nabestaanden die zich hebben verenigd in de groepering 'Britse
families-Vlucht 103'.

    Swire verloor zijn dochter Flora bij de terreuractie. Het 23-jarige meisje
was in het vliegtuig op weg naar Boston om de kerstdagen bij haar vriend door te
brengen. Na de ramp heeft Swire zijn artsenpraktijk opgegeven om gerechtigheid
te zoeken voor zijn dochter. Hij draagt op de revers een button met de tekst
'Lockerbie, de waarheid moet boven water komen'.

    Tien jaar na de aanslag lopen de verdachten nog altijd vrij rond. Londen en
Washington willen dat zij worden uitgeleverd om hen in de VS of Schotland te
berechten. De Libische leider Gaddafi weigert dit, ondanks de sancties die de
VN-Veiligheidsraad tegen zijn land heeft ingevoerd. Libie vindt dat de twee
landen met hun eis onwettig handelen. Ze spanden een geding aan bij het hof in
de hoop een einde te maken aan de Amerikaans-Britse druk en het Hof een
uitspraak te ontlokken over de door de VN opgelegde sancties. Londen en
Washington achten het hof niet bevoegd maar haalden bakzeil.

    Swire noemde de beslissing van het hof om zich in de zaak bevoegd te
verklaren 'een overwinning van het gezonde verstand'. Dat Gaddafi de twee
verdachten desnoods op neutraal terrein wil laten berechten, heeft Swire zelf
uit diens mond vernomen. Hij bezocht Gaddafi in Tripoli en gaf hem een foto van
zijn dochter. In zijn kruistocht voor gerechtigheid toont Swire zich
onvermoeibaar. Onlangs nog vroeg hij Mandela de Lockerbie-zaak bij Gaddafi aan
te kaarten.

    Het standpunt van Londen noemt Swire 'pesterig': "Zolang de regering geen
andere positie inneemt, zal er geen proces zijn.'

    De arts deelde vlugschriften uit waarin wordt gepleit voor berechting van de
twee Libiers in Den Haag naar Schots recht. De jury moet dan bij uitzondering
niet uit gewone burgers, maar uit een internationale groep rechters bestaan.

    De Libische ambassadeur beschouwt het vonnis als een zege voor zijn land.
Hij hoopt dat een einde komt aan de sancties. "Het lijden van het volk moet
afgelopen zijn.' De Britse minister Robin Cook (Buitenlandse Zaken) uitte zich
terughoudender. "Men kan hier niet van een overwinning of een nederlaag
spreken', zei hij. "Intussen blijven de VN-resoluties van kracht: Libie moet de
verdachten uitleveren aan de VS of Schotland', voegde hij eraan toe.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              83 of 102 DOCUMENTS

                                Algemeen Dagblad

                               February 27, 1998

Link links

BYLINE: E.D. DEKKER

SECTION: bin; Pg. 3

LENGTH: 675 words


    WELKE PUBLICIST zou zich vandaag de dag nooit eens - met Jan Blokker -
afvragen: ben ik wel links genoeg?

    Welnu, laat ik dan eerst even duidelijk maken dat ik verschrikkelijk links
ben, voor ik straks op de proppen kom met een opinie die menigeen heel erg
rechts zal lijken. Maar in goed linkse traditie ben ik bijvoorbeeld voor de
afschaffing van het leger. De Amerikanen beschermen Europa en dat doen ze heus
ook als we geen nutteloos fregat naar de Golf sturen. Voorts ben ik tegen de
adel en het koningschap omdat we door het voortschrijden van de wetenschap nu
beseffen dat er geen blauw bloed bestaat en dat alle mensen dus elkaars gelijken
zijn. Ook ben ik voor het eenworden van Europa omdat onze cultuur tot Europa
behoort en omdat we Duitsland alleen mak kunnen houden door het stevig te
omstrengelen; nationalisme is trouwens heel erg rechts en verwerpelijk omdat het
de oorzaak van alle gevaarlijke conflicten is.

    Daarbij vind ik dat de rijksbijdrage aan onderwijs op christelijke grondslag
moet worden afgeschaft. In een ontkerstende natie moeten ouders die hun kinderen
op bijbelse grondslag willen laten onderwijzen, dat maar zelf bekostigen. De
aftrek van hypotheekrente mag van mij best beknot worden; wie meer dan een paar
ton hypotheek heeft op een peperduur huis, is blijkbaar zo rijk dat we hem
financieel niet hoeven te steunen.

    Al het extra geld dat we op de begroting vinden wil ik graag besteden aan de
zorg voor ouderen, zieken en mensen aan de onderkant van de samenleving, op wie
nu lang genoeg is bezuinigd. Hetzelfde geldt voor het onderwijs waar niet genoeg
middelen naartoe kunnen worden gesluisd om te voorkomen dat het Nederlandse volk
nog verder wegzakt in onwetendheid, waardoor zelfs aanstaande intellectuelen
(Leidse studenten) in meerderheid niet weten wat de begrippen perestrojka,
besnijdenis, Luther, Pasen, Max Havelaar of Hippocrates inhouden.

    Me dunkt dat ik al met al onverdacht vooruitstrevend denk. Maar toch:
onlangs kwamen we in een stevige file weer eens op de vraag wat toch eigenlijk
de oorzaak van dit euvel is. Het modieuze linkse antwoord is dat de
automobilisten de schuld krijgen. Die zouden thuis moeten blijven of in de trein
stappen. "Er is al asfalt genoeg', hoor je ze roepen. Maar ik nam onbekommerd de
stelling in dat de echte schuldige aan de files de milieubeweging is. Als er
niet al jarenlang stemming gemaakt was tegen het autoverkeer, zou de overheid
allang het enige gedaan hebben wat werkelijk helpt: de wegen verbreden,
versmallingen wegwerken en eventueel nieuwe wegen aanleggen. In mijn ogen is het
namelijk de taak van de overheid om van onze belastingen alle knelpunten in de
samenleving op te heffen. Maar de minister die over het wegtransport gaat,
krijgt de vrije hand om daarop te bezuinigen omdat de publieke opinie is
wijsgemaakt dat autorijden iets heel verkeerds is. En dat is niet waar. De auto
doorbreekt het isolement van verspreid wonende bejaarden; hij brengt ons naar
plekken vol schoonheid en kunstgenot en biedt de mogelijkheid van recreatie in
de vrije natuur tussen het opgefokte werken door. Natuurlijk moet er veel
geinvesteerd worden in niet-vervuilende motoren en filtering van uitlaatgassen.
Maar we moeten ook ophouden met zeuren over ieder strookje grasland dat in een
keurige autoweg wordt omgetoverd.

    Want wat dom-links zich nooit genoeg realiseert, is dat het vervoer op de
weg (en door de lucht) goed is voor de economie. En daarmee moet nu eenmaal het
geld verdiend worden dat onontbeerlijk is om al die mooie linkse idealen voor de
gewone man (zie boven) te realiseren. Zodra de economische groei zakt onder de
twee procent moet er weer drastisch bezuinigd worden op alle uitgaven die voor
ons welzijn veel belangrijker zijn dan de verdediging van die paar laatste
strookjes natuur in de Randstad. Die is om in te wonen en te werken. Want wat
heb je aan groen als ik er door de files niet kan komen? Gun dit volk toch zijn
auto en zijn wegen om op de Veluwe of in het buitenland gezond in de bossen te
gaan wandelen!

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              84 of 102 DOCUMENTS

                                Algemeen Dagblad

                               February 21, 1998

Kok: ik ben niet somber, wel bezorgd

SECTION: bin; Pg. 5

LENGTH: 2408 words


    Het taaie gevecht van een polderjongen is de titel van een biografie over
Wim Kok. Het eerste exemplaar wordt woensdag aanstaande door de auteurs Pieter
Klein en Redmar Kooistra aan de premier aangeboden. De schrijvers zijn
journalisten van het Algemeen Dagblad; Klein is plaatsvervangend chef van de
parlementaire redactie, Kooistra is adjunct-hoofdredacteur. Het laatste
hoofdstuk van het boek is een interview met Kok, waarvan op deze pagina een
gedeelte als voorpublicatie staat afgedrukt. Daarin maakt hij zich onder andere
zorgen over de versplintering van de maatschappij. "Maar voel ik me nou helemaal
happy: nee.'

    Wim Kok. Het taaie gevecht van een polderjongen. Door Redmar Kooistra en
Pieter Klein. Samenwerkende Uitgeverijen Prometheus, Bert Bakker, Ooievaar
Pockethouse, 268 pag. f 29,90 (verschijnt 25 febr).

    'DE SAMENLEVING vertoont verschijnselen van atomisering. Daar heb ik zorgen
over, dat houdt me bezig. De samenleving verandert, de drempel van het
geweldsgebruik ligt lager, er is criminaliteit, burgers zijn ontevreden omdat ze
niet veilig over straat kunnen. Ik ben op zoek naar de oorzaken: wat zit
daaronder? Ik zal de eerste zijn om een aantal positieve ontwikkelingen als
vrucht van de afgelopen twee kabinetsperiodes te onderstrepen, in sociaal- en in
financieel-economisch opzicht. Maar voel ik me nou helemaal happy: nee. Ik voel
me goed in mijn werk, maar als het gaat om de samenleving, zoals die zich in een
aantal opzichten ontwikkelt, nee. Het lijkt wel alsof mensen steeds minder met
elkaar hebben. Het geweld, de onverschilligheid, het niet meer toestaan aan
anderen dat de grenzen worden getoond van wat wel en niet mag, het is niet iets
typisch Nederlands. Het gebeurt over de grenzen heen, maar ook hier. Er zijn
vormen van normloosheid en individualisme, die illustreren dat de
gemeenschapszin, het normbesef wat wel en niet kan, wat hoort en niet hoort,
althans bij groepen in de samenleving, op verontrustende wijze aan het
teruglopen is.

    Er zijn uitingen van los zand, die je kunt typeren als kenmerken van een
los-zand-samenleving. Het geweld, de normvervaging, tot de meest dramatische
uitwassen toe. Maar dat teruglopende normbesef zie je ook op andere manieren. Er
zijn toch te veel mensen in verantwoordelijke posities, ook in het
bedrijfsleven, die wel heel goed tegen de gewone man of gewone vrouw weten te
zeggen: rustig aan met je inkomensontwikkeling, want ook de komende jaren blijft
matiging noodzakelijk. Maar zelf geven mensen in vooraanstaande posities niet
altijd het goede voorbeeld.

    U hoort mij niet zeggen dat alles plat moet worden genivelleerd. We weten
allemaal dat er in deze internationale wereld, waarin hoge eisen worden gesteld
aan kennis en kunnen, heel veel van verantwoordelijke mensen wordt gevraagd.
Verschillen tussen mensen zijn er. Maar de vraag is wel of de norm die je aan
anderen oplegt dezelfde is die je ook voor jezelf hanteert. Het antwoord op die
vraag heeft ook te maken met gemeenschapszin.

    Het is niet juist om te generaliseren, maar het los-zand-karakter van onze
samenleving heeft zich volgens mij versterkt. Vroeger, in de kleine
woongemeenschappen, ik denk aan mijn eigen dorp, zag je een overdaad aan sociale
controle; mensen die vanachter de gordijnen op elkaar toezagen, dat was
adembenemend benauwend. Maar het verkeert nu maar al te vaak in het tegendeel.
Er zijn gelukkig ook ontwikkelingen die daar weer tegen ingaan. De Melkertbanen,
het weer terugkerend toezicht binnen de openbare, publieke ruimte, de
persoonlijke aandacht voor de veiligheid op straat, de terugkeer van de
conducteur op de tram, de integrerende rol van de politie in de wijk, samen met
opvoeders en met de school. Er zijn dus wel degelijk ontwikkelingen ten goede,
waarbij weer wat wordt teruggewonnen van de vervreemding die is ontstaan, maar
er zijn toch nog te veel uitingen van onverschilligheid.

    WE MOETEN vreselijk oppassen te denken dat dit een welvaartsverschijnsel is,
dat het zonder welvaart allemaal makkelijker zou zijn. De te grote
onevenwichtigheid in de welvaartsverdeling geeft wel spanningen: een teveel aan
welvaart in delen van de samenleving en een schrijnend gebrek aan voldoende
bestedingsmogelijkheden elders, ook al is er de afgelopen jaren weer wat
vooruitgang geboekt. De stelling dat welvaart een vanzelfsprekende verklaring
voor vervlakking is, gaat er bij mij niet direct in. Mensen hebben hier een
grote verantwoordelijkheid. Ik zou zeggen: probeer de welvaart, de vruchten
daarvan, op een goede manier te gebruiken, voor goede publieke voorzieningen,
een zorgvuldig beheer van de publieke ruimte, ga daar verantwoord mee om en
bevorder gemeenschapszin. Soms is daar geld voor nodig, soms ook helemaal niet,
omdat het simpelweg gaat om een goede instelling.

    We moeten oppassen voor generalisaties. Daar houd ik niet van. Als je het
over de jeugd hebt, dan is het goed te beseffen dat ook vandaag de dag heel veel
jongens en meisjes goed in elkaar steken, wel degelijk belangrijke normen en
waarden met zich meedragen, gevoelig zijn voor gemeenschapszin. En je ziet
ernstige uitwassen daarnaast. Dat zijn de rotte appels in de mand. Je moet goed
kijken waar dat vandaan komt. Niet zelden heeft het te maken met een afgebroken
opleiding. Ook daarom moeten we er alles aan doen om vroegtijdig schoolverlaten
terug te dringen en dat te voorkomen, jonge mensen te helpen die het moeilijk
hebben, ook via de jeugdhulpverlening, en tegelijkertijd niet schromen harde
maatregelen te nemen als mensen het ernaar gemaakt hebben, over de schreef zijn
gegaan.

    Het voortijdig afbreken van de schoolopleiding vloeit soms voort uit
onvoldoende aandacht voor de voor- en naschoolse opvang. De grote concentratie
van maatschappelijke problemen en uitwassen onder jongeren vindt daarin een
oorzaak. Wanneer jonge kinderen zich tijdens de meest kwetsbare jaren in de
steek gelaten voelen, ook in de opvoeding, ligt ontsporing op de loer. De
ontspoorde jeugd is een van de ernstigste problemen waar wat mij betreft de
grootste aandacht naar moet uitgaan. We moeten met elkaar grondig nadenken over
de vraag hoe we daarin verbeteringen kunnen aanbrengen. Ik heb daar geen
blauwdrukken voor, maar ik ben er wel veel mee bezig. Ik praat erover met
collega's, met mensen van buiten de politiek in alle geledingen van de
samenleving. Ook al kun je als overheid niet het antwoord geven op alle vragen,
je zult de problemen moeten benoemen en daarover in gesprek gaan met politie en
gemeentebesturen, met de horeca, met de jeugdhulpverlening. Deze voorbeelden
laten zich verder aanvullen.

    Somberen ligt me niet, maar ik ben hier wel bezorgd over. Niet bij de pakken
neerzitten, maar heel goed nagaan wat je eraan kunt doen. Niet met een pakket
kant-en-klare maatregelen, dat is niet mogelijk en niet geloofwaardig, maar
breng je zorgen onder woorden, probeer gesprekspartners te vinden, te
interesseren. Het tegendeel van somberen. Maar ik kan mijn zorgen over een
aantal maatschappelijke verschijnselen niet onderdrukken. Ik zie niet hoe je die
met kop en staart kunt uitroeien, omdat ze zo hardnekkig en zo zichtbaar zijn.

    Er zijn paradoxen. De omvang van de criminaliteit loopt terug, maar het
veiligheidsgevoel neemt niet toe. Dat heeft niet alleen te maken met wat mensen
overkomt, maar ook met een algemeen gevoel van onbehagen. De vrees dat er iets
met je kan gebeuren heeft een grote impact. Niemand is blind of doof voor de
geweldspiraal. Ik denk dat zeer velen in Nederland zich daar hoogst
ongemakkelijk bij voelen.

    De protesten die klonken na de dood van Meindert Tjoelker geven reden tot
hoop. Maar laten we niet denken: we zijn allemaal verontwaardigd, dus het komt
nu wel goed. Want er gaat een week voorbij, en dan is er weer iets anders. Er
ontstaan snel gewenningsprocessen, dan keert men zich weer om: o, dat is ook
eerder al in Leeuwarden gebeurd. We moeten er dus hard aan trekken om met elkaar
een keer ten goede te bewerkstelligen. Dat je mensen die over de schreef gaan
flink moet aanpakken, dat is onomstreden, maar dat voorafgaand daaraan heel veel
onheil kan worden voorkomen door de sociale infrastructuur te versterken, staat
voor mij eveneens vast.

    De rol van de minister-president bestaat eruit de zorgpunten te verwoorden,
en mensen te bundelen, bij elkaar te brengen. We zijn daar in het kabinet
ernstig mee bezig naar aanleiding van recente gebeurtenissen. Soms ligt er een
relatie met de prioriteiten in het regeringsprogramma, de hoeveelheid geld voor
de politie, justitie, jeugdhulpverlening. Soms heeft het niets met geld te
maken, maar met hoe mensen in elkaar steken en met elkaar omgaan, inhoud geven
aan gemeenschapszin, samen iets opbouwen. Mij houdt dit alles heel erg bezig.
Het gaat in feite om de kwaliteit van de samenleving, van het bestaan. Die is
hier rechtstreeks in het geding. De overheid heeft hier wel degelijk een
verantwoordelijkheid. Ook om te benoemen wat wel en niet mag, over het mijn en
dijn, over waarden. Na ernstige gebeurtenissen wordt er ook naar de
minister-president gekeken. Wat is zijn oordeel, wat zijn zijn gevoelens? Ik
probeer mensen aan te spreken, soms ook toe te spreken bij het over de schreef
gaan. We moeten samen ideeen ontwikkelen, antwoorden geven. Ik denk dat heel
veel mensen zich voor zo'n bondgenootschap lenen, dat ze er aan toe zijn om
daaraan deel te nemen. Ik merk het aan de post, aan de reacties van mensen die
me aanspreken.

    DE VERSCHIJNSELEN van een zekere atomisering, waar ik op wees, kunnen ook
verband houden met het feit dat de sociaal-culturele classificering van mensen
in hoge mate verleden tijd is. De tijd is voorbij dat alles netjes ingedeeld
was, voorspelbaar. Maar ook in de moderne tijd zijn idealen, beginselen ook, die
ten grondslag liggen aan politiek handelen, aan keuzes, van cruciaal belang. De
idealen en beginselen van de sociaal-democratie zijn van alle tijden, die schud
je niet van je af. Ideologieen, zoals die vroeger bestonden, zijn niet meer van
deze tijd, hebben vaak iets krampachtigs. Idealen zijn de basis voor politiek
handelen. Dat geldt ook voor mij, je hele leven bij iets horen, de rooie
familie, de kerk - als je als kind in een arbeidersgezin was geboren, dan stemde
je toch van je leven geen VVD meer, dat is er niet meer, dat is allemaal door
elkaar gehusseld. We hebben een zware aardbeving achter de rug. Dat heeft
trouwens ook positieve kanten, dat moet niet worden onderschat.

    Mensen zijn veel mondiger geworden, bewuster en zelfstandiger. Ze horen
minder in vakjes. Dat heeft iets bevrijdends. Ik sprak daarover in de Den
Uyl-lezing. Ideologieen-oude-stijl, die bestaan niet meer of steeds minder, ook
als je over de grenzen kijkt. Maar idealen en drijfveren, wat telt, wat beweegt
je, wat zijn de patronen van normen en waarden van een samenleving waarin je
wilt leven, die blijven hun waarde voluit behouden, die dienen als grondslag
voor politiek handelen en voor politieke keuzes. De beginselen en de daarvan
afgeleide keuzes zijn onderscheidend, ook in ons land, dat blijft ook bestaan.
Dat zal ook blijken, voor en na de komende verkiezingen, dat blijkt uit de
vergelijking van programma's, het verschil in doelstellingen.

    De verschillen in maatschappij-opvattingen zijn goed zichtbaar. Het is zeker
waar dat de politieke partijen zich dichter naar het centrum zijn gaan begeven.
Maar er zijn vele onderwerpen te noemen, waar de zienswijzen van politieke
partijen heldere verschillen vertonen, ook binnen paars. Laat ik een paar
illustraties geven. Zou de VVD zich sterk hebben gemaakt voor de volledige
koppeling tussen de lonen en de sociale uitkeringen, waar in het regeerakkoord
nog maar mondjesmaat de halve koppeling was aangenomen? Zou de VVD zich sterk
maken voor het op peil houden of het verhogen van het miniumloon, zoals
bijvoorbeeld via de koppeling gebeurt? Zou, als het gaat om de toekomst van ons
onderwijs, het belastingstelsel, in relatie ook met de inkomensverhoudingen, de
VVD gelijkluidende keuzes maken als de PvdA? Oordelen zij gelijk over de
toekomst van het ziekenfonds? Het lijkt mij niet. Verschillen zijn afgemeten aan
tien, twintig, dertig jaar geleden kleiner geworden, absoluut. Dat is
ontegenzeggelijk het geval. Dat zie je door de hele Europese samenleving heen,
dus ook in Nederland. Maar markante verschillen zijn er wel degelijk, op een
groot aantal terreinen. De herkenbaarheid van politieke partijen is er. Dat is
de afgelopen jaren ook duidelijk gebleken. Bolkestein heeft daarin een eigen rol
vervuld als voorzitter van de VVD-fractie. Maar dat geldt ook voor de andere
coalitiefracties. Een coalitiekabinet moet dat kunnen hebben.

    De PvdA doet er verstandig aan om de sociaal-democratische idealen na de
verkiezingen in een nieuw beginselprogramma uit te werken. Idealen hebben hun
wortels in beginselen waar je als beweging voor staat. Het is niet realistisch
om te zeggen dat het beginselprogramma van 1977 nog volledig past bij deze tijd
en deze Partij van de Arbeid. Het is wel weer tijd om zo'n nieuw programma op te
stellen.

    DE KRITIEK op mijn politiek leiderschap gaat niet aan mij voorbij, maar ik
ervaar dat niet als lastig of vervelend. Kritiek is doodnormaal. Als je het
lastig vindt, moet je niet aan zoiets beginnen, dan moet je het niet blijven
doen. Democratie en openlijke kritiek horen bij elkaar. Wie geen kritiek duldt,
heeft Honecker-achtige trekken.

    Mijn grootste kracht ligt niet in het met weidse vergezichten schilderen van
de toekomst op lange termijn, licht filosofisch getint en vergezeld van een
pakkende ideologie. Ik ken mezelf voldoende, ook mijn beperkingen. Ik benut
gelegenheden die zich daarvoor lenen om op mijn eigen wijze uitdrukking te geven
aan wat me voor ogen staat. Ik doe dat in het algemeen vrij sober, dat is waar.
Mijn belangrijkste orientaties, hoofdlijnen van beleidsvisies, zou men kunnen
zeggen, worden voldoende herkend, evenals mijn mentaliteit, mijn instelling. Ik
wil bijdragen aan het oplossen en aanpakken van problemen op de korte baan en
vraag aandacht - soms op dringende toon - voor uitdagingen en ontwikkelingen op
de langere baan. Graag zou ik later beoordeeld willen worden op de vraag of ik
onze samenleving en onze sociaal-democratische beweging onder moeilijke
omstandigheden ook met mijn bijdragen in een aantal opzichten wat verder heb
gebracht, perspectief heb gegeven.

    Foto: Het lijkt wel alsof mensen steeds minder met elkaar hebben. Foto ANP

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              85 of 102 DOCUMENTS

                                Algemeen Dagblad

                               February 19, 1998

Daehlie is geen held, maar krijgt respect

SECTION: sport; Pg. 17

LENGTH: 336 words


    Nagano - De Noorse skilopers hebben er gisteren in Hakuba voor gezorgd dat
de geschiedenis zich tijdens de 4 x 10 kilometer estafette niet herhaalde. Vier
jaar geleden verloor de laatste Noor, de bewierookte Bjorn Daehlie, in de
eindsprint met 0,4 seconde van de Italiaan Silvio Fauner, nu nam Thomas Alsgaard
met een op het laatste moment naar voren gestoken ski revanche op diezelfde
Fauner in wederom een bloedstollende slotfase.

    Alsgaard had het aan een ultieme reflex te danken dat de Noren dit keer wel
het goud omgehangen kregen. Zij aan zij met Fauner wist hij een ski een fractie
eerder over de rode streep van de finish te schuiven. Het brons was ruim een
minuut later voor Finland.

    Bjorn Daehlie werd met zijn zevende Olympische goud de ongekroonde
winterkoning in de sportwereld. In eigen land wordt de 30-jarige Noor
gerespecteerd, maar een held van het gewone volk zoals Vegard Ulvang en Johann
Olav Koss is hij niet.

    Daehlie is in de ogen van de Noren een dikdoener en eigenheimer. Zo
stippelde de skiloper zijn eigen reisplan uit naar Japan. Hij vloog in de
prive-jet van multimiljardair Inge Rokke naar Tokio en vandaar met een
helicopter naar Nagano. En aan zijn jaarinkomen dat het dagblad Aftenposten
schatte op 25 miljoen kronen (7 miljoen gulden), zit volgens vele Noren een
luchtje.

    Met Ulvang presenteert Daehlie een televisieshow. De kijkcijfers wijzen uit
dat Ulvang de populaire man is. De stuurse atleet uit het hoge noorden nam na
Lillehammer 1994 afscheid. Zijn maat Daehlie ging door. Na drie keer goud in
Albertville en twee keer in Lillehammer bracht hij in Nagano het aantal op
zeven.

    "Ik heb er niet veel over nagedacht', zei hij gisteren nadat hij de eerste
Winterolympier was geworden met zeven gouden medailles. "Ik zal er later als ik
opa ben en de video's van mijn races bekijk, met plezier aan terug denken. De
reden dat ik zo succesvol ben, is dat ik me nooit de beste heb gevoeld. Ik heb
altijd het idee gehad dat ik er hard voor moest werken.'

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              86 of 102 DOCUMENTS

                                Algemeen Dagblad

                               February 14, 1998

Ajax naar de beurs; Aandeel kost maximaal 50 gulden

BYLINE: VAN ONZE VERSLAGGEVERS

SECTION: vp; Pg. 1,5

LENGTH: 996 words


    Amsterdam - Beleggers kunnen nog dit jaar aandelen Ajax kopen. Een topman
van ABN Amro bevestigde gisteravond de beursgang van de rijkste club van
Nederland. De huisbankier en hoofdsponsor zal de introductie op de beurs
verzorgen.

    Bankiers verwachten een enorme vraag vanuit het publiek, vooral van de kant
van de supporters van Ajax. Zij hoeven vermoedelijk niet meer dan enkele
tientjes neer te tellen voor een aandeel in Nederlands eerste beursgenoteerde
voetbalclub. Ajax moet volgens ingewijden een volksaandeel worden. Daarbij hoort
een koers van maximaal 50 gulden.

    Vast staat dat de club niet de meerderheid van de aandelen zal verkopen.
Ajax wil de idee van een club overeind houden, weten ingewijden. De aandelen die
naar de beurs gaan, zullen naar verwachting enkele tientallen miljoenen guldens
opbrengen. Dat geld kan onder meer worden gebruikt voor de aanschaf van spelers.

    De verwachting is dat de leden van Ajax maandag akkoord zullen gaan met de
gedeeltelijke verkoop van hun club. "Alleen op die manier kunnen de
Amsterdammers vanuit een positie van kracht de slag in Europa aan', aldus
bankiers.

    In Nederland onderzoeken zeker vijf andere clubs serieus de voor- en nadelen
van een beursgang. Dat zijn PSV, Feyenoord, Vitesse, ADO Den Haag en AZ.

    PSV-voorzitter Harry van Raaij liet gisteren weten het nu nog te vroeg te
vinden. Zijn collega Karel Aalbers van Vitesse heeft alleen interesse als een
deel van het aandelenpakket in handen komt van supporters. "Je fans
mede-eigenaren maken, dat is interessant voor ze en beter dan de club in handen
te geven van een aantal groot-aandeelhouders. De club moet van iedereen
blijven.'

    Pagina 37: Waarde Ajax nog niet aan te geven

    Hoeveel Ajax precies waard is, valt volgens financiele kringen nog niet te
zeggen. Ook ABN Amro weet het niet, want 'er is nog geen huiswerk gedaan'. Dat
gebeurt volgens bronnen pas als de kogel maandag door de kerk is. De omzet van
Ajax wordt op [f] 70 miljoen tot [f] 90 miljoen geschat.

    De waarde van een voetbalclub wordt volgens bankiers vooral bepaald door de
merchandising: het exploiteren van de naam Ajax. Daarbij moet onder meer gedacht
worden aan de verkoop van kleding, zoals shirts, sjaals en jacks, met de naam
van de club erop.

    Op de tweede plaats komen de inkomsten uit televisie- en andere
uitzendrechten. Daar zijn tegenwoordig grote bedragen mee gemoeid. En in de
laatste plaats is het zo geroemde scoutingsysteem van Ajax geld waard. Een
jonge, goedkope speler kan later veel geld opbrengen.

    De topspelers worden veelal niet meegeteld als het om de kapitalisatie van
een club gaat. Een bankier: "Stel dat je een speler koopt voor [f] 10 miljoen.
Als die morgen tegen iets aanschopt, moet je hem veel sneller afschrijven dan
gedacht.'

    Om naar de beurs te kunnen gaan, moet Ajax de verenigingsstructuur verlaten
en zich omvormen tot een naamloze vennootschap. Door aandelen uit te geven,
hoopt de club voor de komende 10 tot 15 jaar voldoende geld te genereren om in
de Europese competitie mee te kunnen.

    In Engeland zijn aan de beurs genoteerde voetbalclubs heel gewoon. Zo zijn
aandelen van Chelsea, de club van Ruud Gullit, te koop. Deze kelderden deze week
nadat bekend werd dat de Nederlander is ontslagen. Ook in andere Europese
landen, zoals Italie, gaan clubs vandaag de dag naar de beurs. Onder meer AC
Milan heeft zo'n stap in voorbereiding.

    PSV vindt het voor een beursgang weliswaar nog te vroeg, maar voorzitter
Harry van Raaij sluit niet uit de stap in de toekomst te maken. "Bijvoorbeeld
als er sprake is van een Europese competitie. Dan zijn de inkomsten op een
niveau dat hoger is dan nu. Bij een beursgang kapitaliseer je in feite de
rechten van de club om risicodragend vermogen te creeren. Daar staat de
verplichting tegenover dat je behoorlijk rendement moet halen uit de
exploitatie. Je dient verantwoording af te leggen aan de aandeelhouders.' Een
eigen stadion is voor een voetbalclub die naar de beurs gaat, volgens hem een
voordeel. "Met een stadion in eigen beheer krijgt de exploitatie meer body.' Met
andere woorden: je bent minder afhankelijk van goede en slechte prestaties van
het eerste elftal.

    Ajax heeft niet de beschikking over een eigen accommodatie, de club huurt de
Arena voor haar wedstrijden. Van Raaij: "Ajax heeft immateriele activa, zoals
het logo en eventueel toekomstige imagorechten. De club heeft sportief de
laatste jaren een goede serie neergezet. Dat is gunstig als je naar de beurs
wilt.'

    Vitesse, dat in maart het gloednieuwe stadion Gelredome betreedt, ziet aan
een beursgang nogal wat haken en ogen. "Als we het doen, doen we het om het
kapitaal te gebruiken voor substantiele investeringen, zoals een
trainingscomplex of om het Gelredome mede te financieren. Niet voor de
exploitatie, daar geloof ik niet in', aldus voorzitter Aalbers. "Een bedrijf
gaat de kapitaalmarkt op voor het bouwen van een fabriekshal en niet om de
directeur een beter salaris te bieden.'

    Ook is het volgens hem belangrijk de supporters bij de club te betrekken.
"Bij Manchester United is 15 tot 18 procent van het aandelenpakket in handen van
de supporters. Zo zouden wij dat ook willen. Je fans mede-eigenaren maken, dat
is interessant voor ze en beter dan de club in handen te geven van een aantal
groot-aandeelhouders. De club moet van iedereen blijven.'

    Dat is Dirk Scheringa met AZ ook van plan. De voorzitter gaat de komende
jaren 10.000 aandelen uitgeven a 5.000 gulden per stuk. Die zijn te koop voor
supporters. Met dat kapitaal bouwt de club een nieuw stadion en trekt het nieuwe
spelers aan. De bedoeling is dat het komende jaar 4.000 aandelen worden
verkocht, het jaar daarop weer 4.000. "Tegen een gunstig rentetarief van 7,2
procent kunnen supporters geld lenen. De rente is aftrekbaar van de belasting,
dus blijft het ook voor de 'gewone' man aantrekkelijk een aandeel AZ te kopen.
Als we er 10.000 hebben verkocht, dan overwegen we een beursgang.'

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              87 of 102 DOCUMENTS

                                Algemeen Dagblad

                               February 10, 1998

Kakmadammen en gezelligheid

BYLINE: VAN EEN ONZER VERSLAGGEVERS

SECTION: bui; Pg. 7

LENGTH: 663 words


    V & D en de Bijenkorf hebben allebei hun eigen publiek en hun eigen sfeer. V
& D voor de gewone man en de Bijenkorf voor de mensen met de hogere inkomens. Nu
Koninklijke Bijenkorf beheer door Vendex wordt overgenomen, komen ze in een
concern. De klanten en het personeel reageren verbaasd; de directies van de
warenhuizen zeggen geruststellend dat de winkels aan hun eigen formule
vasthouden.

    Utrecht - Een wandeling door de warenhuizen maakt het verschil snel
duidelijk. Een fauteuil bij de Bijenkorf kost 1299 gulden; V & D levert voor
hetzelfde bedrag een bank.

    Dat trekt onvermijdelijk een ander publiek. Oude rijke dames komen nog
steeds naar de Bijenkorf. "Het liefst zouden ze zien dat je door je knieen
gaat', lacht een verkoopster. Deze klanten sterven weliswaar uit, maar aan het
personeel worden nog steeds hoge eisen gesteld, zegt verkoopster Corrie
Moolhuizen. Elk jaar moet iedereen een cursus volgen om nog klantgerichter te
handelen. "Het is een ander soort publiek. Service en kwaliteit zijn erg
belangrijk. De klanten eisen dat ook echt.'

    Bij V & D is het allemaal wat gewoner, vindt ze. "Als ik vroeger als kind
iets bij de Bijenkorf gekocht had, vond ik dat echt iets bijzonders. En dat is
nog steeds een beetje zo.'

    Haar collega Anneke van der Vlist vindt dat gewone nu juist het voordeel van
V & D. "De Bijenkorf, dat is echt helemaal niets voor mij. Ik ben er een keer
geweest. Ik voel me er niet op mijn gemak. Er komen van die kakmadammen. Het is
trouwens ook niet te betalen. Ik vind het heerlijk bij V & D.'

    De folders van de Bijenkorf bekijkt ze wel, maar die kunnen haar niet
verleiden om er iets te kopen. Design-artikelen zijn niet aan haar besteed. Een
yuppenwinkel, noemt ze de Bijenkorf. "Er staan van die gekke fluitketels in van
200 gulden of een exclusieve kurkentrekker van 40 gulden.'

    V & D is volgens Anneke van der Vlist een gezellige winkel. Alie, die op de
huishoudelijke afdeling een handdoek uitzoekt, kan zich in deze karakterisering
wel vinden. Degelijke spullen, die niet te duur zijn, kan ze bij V & D kopen.
Bij het noemen van de Hema trekt ze een vies gezicht. V & D is precies goed, al
begint die langzamerhand ook een beetje op de Bijenkorf te lijken. "Ik ga wel
eens kijken bij de Bijenkorf, maar ik koop er bijna nooit iets. Zelfs als er
iets in de aanbieding is, vind ik het nog duur.'

    Een paar meter verder kijken een moeder en haar dochter naar serviesgoed, al
kwamen ze eigenlijk om wintersportspullen voor de dochter te kopen. "Het is de
eerste keer dat ik in een V & D ben', bekent de moeder. "En waarschijnlijk is
het ook de laatste keer. Je treft hier een ander publiek.'

    Bij de Bijenkorf is het volgens haar geen 'massatoestand' en de kwaliteit
van het gebodene vindt ze beter. "V & D biedt spullen aan die iedereen al heeft.
Bij de Bijenkorf is de kans groter dat je een design koffiezetapparaat koopt dat
niet iedereen in de keuken heeft staan.'

    Een andere reden waarom ze sinds jaar en dag haar spullen bij de Bijenkorf
koopt is dat het personeel er volgens haar stijlvoller is.

    "Een ander soort mensen komt hier', zegt Marie-Jose van Hout van Diamond
Point, dat op de begane grond van de Bijenkorf sieraden verkoopt. "De upper ten,
een hoger segment', verduidelijkt haar collega.

    "Bij V & D kom je voor een boodschap. Bijvoorbeeld om een deurmat te kopen.
Hier kom je om te winkelen, om te shoppen', vult Marie-Jose aan.

    In de vitrine ligt een ring van 5000 gulden naast kettingen van rond de 2000
gulden. "Als mensen op een feestje naar je sieraden vragen, klinkt Bijenkorf
beter dan V & D.' Bij V & D zijn de sieraden van een andere niveau.
"Kijkshopkwaliteit', vindt ze.

    Een welvarend echtpaar dat net de Bijenkorf verlaat, vat het verschil tussen
de warenhuizen samen met: "De Bijenkorf is een Mercedes en V & D een Opel. Wij
hebben liever een Mercedes.'

    Foto: Dure luchtjes bij de Bijenkorf, in prijs verlaagde schoenen bij V & D.
Foto's Peter Hilz

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              88 of 102 DOCUMENTS

                                Algemeen Dagblad

                                February 9, 1998

De stem des volks; Lagerhuis-lid Henk Bres: Als het gaat over
gevangenisstraffen, dan weten die deftige lui op de televisie niet waar ze over
praten; ik wel

BYLINE: DOOR HENK LANGERAK

SECTION: kunst; Pg. 25

LENGTH: 1513 words


    Na een korte winterstop is komende zaterdag het discussieprogramma Het
Lagerhuis weer te zien bij de VARA. Prominent aanwezig is Hagenaar Henk Bres
(45) als de stem des volks. Hij wordt nooit met meneer aangesproken; alleen door
Paul Witteman. 'Dan denk ik: zeg toch Henk'.

    IK KAN NIET tegen oneerlijkheid, niet tegen onrecht. Kinderen en dieren,
daar moeten ze van afblijven; van vrouwen ook. Zij kunnen zich niet verdedigen.
Ik heb een keer bij de sociale dienst alles kort en klein geslagen - ja, erg he,
ik was helemaal door het dolle - maar ik heb me laten overmeesteren door een
agente. Vrouwen slaan is tegen m'n principes.

    Toch is het niet eerlijk dat een vrouwtje met een kindje geen uitkering
krijgt omdat ze verder niks durft te zeggen en dat ik het wel krijg omdat ik met
een honkbalknuppel binnenkom. Dat is onrecht; dat vrouwtje hoort ook haar geld
te krijgen.

    Met mijn verleden en mijn afkomst krijg ik geen baan meer. Ik zou het niet
kunnen ook. Ik heb meteen kritiek als het me niet zint. Ik reed op een
vrachtwagen, zou op vakantie gaan, mocht het ineens niet van die baas. En ik had
alles al besproken. Ben ik even door de muur heen gereden. Hou jij je
vrachtwagen maar. Ik kan niet tegen gecommandeer. Als ze mij aardig iets vragen
doe ik alles, maar als het me wordt opgedragen denk ik meteen: bekijk het maar.
Ik ben, denk ik, de enige bekende Nederlander die van de steun leeft.

    Ik ben het niet eens met die grote bedrijven die mensen zomaar aan de kant
zetten. Ik ken een vrouwtje, dat werkt 25 jaar bij de PTT. Dat moet nu zomaar
ineens naar Leidschendam, terwijl ze geen vervoer heeft. Dat vind ik onrecht.
Die gouden handdrukken die de bobo's elkaar geven; onrecht. Kan ik niet tegen.
Pastoors bij wie je moet biechten, maar die ondertussen aan kinderen zitten. Met
dat soort kwibussen wil ik niks te maken hebben. Voor zo'n maatschappij wil ik
ook niks betekenen. Die hoge bazen dekken elkaar toch.

    Heb je dat gehoord van die 88-jarige vrouw die in ademnood zat? Daar was
geen plaats voor in het ziekenhuis. Ze is overleden. Had het de moeder van de
koningin moeten wezen. Dan waren er vier traumahelicopters ingezet. Ach, ik ben
veel te kritisch. En vroeger sloeg ik meteen als ik me niet kon uiten; als ik
aan het kortste eind trok. Toen was ik berucht; nu ben ik bekend.

    Hartstikke leuk is dat, echt kicken. Ik heb altijd gezegd dat een gewone lul
ook z'n mening moet kunnen geven op de televisie. En nou kan ik als gewone
jongen mijn mening kwijt. Prachtig toch. Mensen herkennen mij op straat. Als ze
me aanspreken krijg ik zo'n boei. Was ik niet gewend.

    Als ik vroeger brood ging halen was ik binnen vijf minuten terug. Nu doe ik
er anderhalf uur over. Ik vind het nog steeds vreemd als mensen mij aanstaren.
Dan denk ik: staat m'n gulp soms open? Dat je leven zo verandert door de
televisie. Nou ja, verandert, ik blijf dezelfde Henk Bres, want ik wil helemaal
niet veranderen. Ik ben gewoon eerlijk, zeg precies mijn mening. Recht voor z'n
raap.

    Ik zit wel in een discussieprogramma, maar ik kan helemaal niet debatteren.
Er zijn onderwerpen bij waar ik niks van begrijp. Dan hou ik m'n kop. Ik ben
weleens verbaasd over de reacties. Dan lees ik ergens dat ik de politiek mooi
voor lul heb gezet. Dat is helemaal mijn bedoeling niet. Ik heb niks met
politiek. Die man achter me in het panel zegt: ik sta acht op de lijst van de
VVD; die man naast me staat als eerste op een lijst in Alphen aan den Rijn. Nou,
zeg ik dan. Ik ben nul in Den Haag.

    Wat ik gek vind, is dat je in Nederland over alles kunt praten op de
televisie. Over condooms, abortus, geweld. Maar als je zegt dat de integratie
van de buitenlanders is mislukt, dan word je ineens voor racist uitgemaakt. Dan
ben je van de Centrumpartij of in elk geval rechts. Ik ben niks. En je mag er
toch wel over praten? Ik heb niks tegen die mensen, maar als ik naar Australie
zou gaan en iedereen slaapt daar in een boom dan zou ik ook in een boom gaan
slapen. Wat is er verkeerd aan aanpassen? Maar ik zou die mensen geen kwaad
doen. Ja kijk, als ze me een klap geven dan krijgen ze er een terug. Of je nu
wit, geel, bruin, zwart, groen of paars bent.

    Als twee vrouwen een kindje willen, vind ik het best. Maar dan moeten ze het
niet zo draaien dat de man alleen maar een spermavlekkie is. Daar ga ik dan
lekker tegenin. Dat vind ik gaaf.

    Ik val daar eigenlijk een beetje uit de toon tussen al die gestudeerde
mensen. Wat ik zeg komt uit m'n hart. Ik zal nooit als eerste opstaan. Ook al
heb ik meteen een mening, ik wil eerst de mening van een ander horen. Ging het
over bouwen in zee. Ben ik op tegen. Als ik op de boulevard loop wil ik de zon
in de zee onder zien gaan; niet achter een flatgebouw. Zegt iemand dat ik me
moet aansluiten bij een politieke partij. Ben je toch gek, ik wil nergens bij
horen.

    Junks, daar ben ik radicaal in. Op hun verjaardag een flinke overdosis
geven. Zij gelukkig en wij zijn er vanaf. Het gaat me niet om mensen die af en
toe eens een snuifje of een shotje nemen; het gaat me om de extreme gevallen die
iedereen beroven en alles doen om aan drugs te komen. Laat mij dat laatste shot
maar geven, met behoud van uitkering.

    In de gevangenis liep een jongen met het ringetje van zijn kind om z'n nek.
Meisje was doodgereden door een dealer die hij vervolgens aan het mes had
geregen. Dat ringetje was het dierbaarste dat hij had. Zie ik een paar dagen
later een andere goser ermee lopen. Had-ie het verpatst voor een snuifje. Dan
ben je voor mij het leven niet waard.

    Ja, ik heb gezeten. Een keer vlak voor Kerstmis meegedaan aan een vleesroof;
zeven ton ossenhaas. Kostte 140.000 gulden en daar zouden wij er 80.000 van
krijgen. Die vent kwam niet met het geld af en heeft ons verlinkt. Dan moet je
verder niet zeuren; je bent er gewoon bij en je zit je straf uit. Je had je
eigen erecode. Wij namen vroeger nooit wapens mee. Als je gepakt werd was het
over. Dat was het risico.

    Nee, ik ben nou netjes geworden. Bovendien word ik meteen herkend. Als ik
een bank binnenkom zeggen ze: hee, daar heb je die kale van Het Lagerhuis. Je
wordt wat ouder en rustiger. Ik ben nu 45, maar vijf jaar geleden liep ik nog
kerstbomen te rauzen. Kijk, als het gaat over gevangenisstraffen dan weten die
deftige lui op de televisie niet waar ze over praten; ik wel.

    Altijd vechten ook met de supportersclub van de FC Den Haag. Nee, niks ADO.
Voor ons blijft het FC Den Haag. Kicken hoor. Maar ook altijd eerlijk. Nooit
kinderen of vaders. Die konden gewoon naar het voetbal gaan. Wij gingen alleen
even het vak van de tegenstanders in. Soms liep je zelf klappen op. Deed alles
zeer van de wapenstok van de politie, maar dan had je toch een lekkere middag
gehad. Maar het bleef eerlijk. Geen wapens, alles met je handen. En als iemand
op z'n rug lag was het over. Dan stopte je. Dat was de code. Maar eerlijk op de
vuist gaan kan tegenwoordig niet meer. Het is geen spel meer; het is oorlog. Die
jonge gasten slikken pillen en snuiven. Dat is niet leuk meer. Die Picornie was
ook een Ajax-fan van de oude stempel. Die bleef staan. Een van onze jongens had
een vrouw van de fiets getrokken, mishandeld. Dan ben ik woest. Die kan
persoonlijk van mij als voorzitter van de fanclub een pak op z'n donder krijgen.
En ik ga met een grote fruitmand naar die vrouw om excuses aan te bieden. Dan
schaam ik me diep.

    Ik ben acht jaar taxichauffeur geweest; alleen 's nachts. Dan kom je andere
mensen tegen, het is spannender. Leuke dingen meegemaakt, ook rotte dingen. Met
een vrouwtje twee uur in de auto zitten praten. De andere dag bleek ze zelfmoord
te hebben gepleegd. Dat blijft je bij hoor. Zou ze het niet gedaan hebben als ik
langer met haar had gesproken?

    Ik heb een sekshuis gehad met tien meiden, maar toen kwam de aids. Ik begon
een zonnebankcentrum; toen bleef acht maanden lang de zon schijnen en lag
iedereen in z'n tuintje. Daar komt bij dat ik niet zakelijk ben. Maar ja, wel
van het leven geleerd.

    Weet je wat leuk was? Aan het eind van het vorig seizoen kreeg ik van Paul
Witteman het Grootkruis van Het Lagerhuis omdat ik 50 tot 60 procent van het
gewone volk vertegenwoordig. Dat vond ik een grote eer, ben ik trots op.

    Ik maak nu dingen mee, die zijn ongelooflijk. Ze willen een stripboek van
Meneer Bres maken. Kicken joh. Er komt misschien een computerspelletje met
Meneer Bres. Daar sta ik met een honkbalknuppel en je kunt mij agenten laten
neerslaan. Je verdient bonuspunten als je iemand van de sociale dienst pakt.
Niet te geloven, he? En ik ben gevraagd om een plaatje te maken. Een nieuwe
versie van O, o, Den Haag. Dat vind ik leuk, want het is wel het Haagse
volkslied geworden. Ik moet het allemaal nog zien gebeuren hoor, want het zal
wel weer mislukken. Bij mij is alles wat ik in m'n leven geprobeerd heb
misgegaan.

    Ik kan ook helemaal niet zingen. Maar we kunnen het altijd nog aanbieden aan
de rattenbestrijding. Joh, als ik zing, dan vliegen die beesten het huis uit.

    Foto: Lagerhuis-lid Henk Bres: "Vroeger was ik berucht, nu ben ik bekend.'
Foto Hans Kouwenhoven

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              89 of 102 DOCUMENTS

                                Algemeen Dagblad

                                February 6, 1998

Actie tegen Bill Gates uitgevoerd met militaire precisie

BYLINE: DOOR ONZE CORRESPONDENT JAN SCHILS

SECTION: rtv; Pg. 29

LENGTH: 359 words


    Brussel - De Belgische anarchist en taartengooier Noel Godin, die
eergisteren in Brussel Microsoft-baas Bill Gates met taarten bekogelde, spreekt
over een geslaagde 'aanslag'. "Alle vier projectielen hebben doel getroffen.'

    Godin heeft als taartengooier een indrukwekkende staat van dienst opgebouwd.
Bij elkaar hebben Godin en zijn helpers nu al zo'n veertig keer toegeslagen.
Filmster Alain Delon, choreograaf Maurice Bejart en Marie-France Botte, de
Belgische strijdster tegen misbruik van kinderen, kregen de volle laag.
Slagroomaanvallen op Willy Claes, oud-secretaris-generaal van de NAVO, en de
Franse president Chirac hadden minder succes.

    "De voltreffer in het gezicht van Gates doet me extra plezier. Als er iemand
is die het heeft verdiend, is het wel onze Bill', meent Godin. Gevraagd naar het
waarom van zijn goed voorbereide en perfect uitgevoerde actie, aarzelt Godin
geen ogenblik: "Gates heeft ervoor gekozen zijn macht en kennis in dienst te
stellen van de wereldmachten en niet van de gewone man.'

    Godin: "Onze Franse vrienden hadden Gates al daags tevoren in Parijs te
grazen willen nemen, maar hij werd daar goed afgeschermd door bodyguards. in
Brussel was het gemakkelijker. Er was nauwelijks bewaking.' Bij de actie tegen
Gates werd Godin geholpen door 30 medeplichtigen. Sommigen verleenden logistieke
steun, anderen zorgden voor een afleidingsmanoeuvre zodat de eigenlijke
taartengooiers Gates van dichtbij konden raken.

    Godin had niet nagelaten de media te waarschuwden. Amerikaanse
televisiestations boden later grof geld voor de beelden. In totaal waren 's
ochtends twintig taarten met een dikke laag slagroom gekocht bij een Brusselse
banketbakker. Helpers van Godin stonden met de taarten op verschillende plaatsen
paraat. Bij het congrescentrum Concert Noble, waar Gates aankwam voor een
gesprek met de Vlaamse premier Van den Brande, was het raak. Godin: "We hebben
de rijkste man ter wereld belachelijk kunnen maken. Vooraf waren we wel
zenuwachtig. Maar met wat wodka en trappist hebben we ons moed in gedronken. En
na het karwei hadden we nog taarten over. Daar hebben we heerlijk van gesmuld.'

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              90 of 102 DOCUMENTS

                                Algemeen Dagblad

                                January 31, 1998

Koningin Beatrix verjaardagsquiz

SECTION: Binnenland; Pg. 3

LENGTH: 602 words


    GEWONE NEDERLANDERS zijn niet uitgenodigd voor het verjaardagspartijtje van
koningin Beatrix. Voor trouwe Vuurwerklezers is het toch een beetje feest. Zij
kunnen vandaag meedoen aan de enige echte Koningin Beatrix verjaardagsquiz!

    Win een compleet verzorgd Koninklijk Weekend voor 2 personen in het
vijfsterrenBilderberghotel de Keizerskroon in Apeldoorn (naast Paleis Het Loo).
Een overnachting (aankomst vrijdag of zaterdag), een exquis viergangendiner, en
een uitgebreid champagne-ontbijtbuffet zijn de ingredienten voor een koninklijk
verblijf. De tweede prijs is een jaarabonnement op Vorsten. Dit vakblad voor de
royalty-fan doet er bovendien een leuke verrassing bij. De origineelste tien
inzenders krijgen bovendien een uniek Beatrix-masker cadeau (met demontabel
diadeem). Dit is ontworpen door Paul van 't Veld en Henk Seelt van reclamebureau
Eigen Fabrikaat.

    Schrijf de juiste antwoorden op een briefkaart en stuur die voor 14 februari
naar Redactie Vuurwerk, Postbus 8755 3009 AT Rotterdam. Maak bovendien de
volgende slagzin af. Koningin Beatrix werd zestig jaar, dat vierden we niet met
elkaar, maar......

    1. Wat zijn de doopnamen van koningin Beatrix a) Beatrix Wilhelmina Armgard
b) Beatrix Wilhelmina Alexandrina c) Beatrix Juliana Bernhardina d) Beate Trudy
Xantippe

    2. De koningin voorzag/ voorspelde in haar laatste kerstboodschap a) de
gouden medaille van Jan Bos bij het WK sprint b) de rellen in de Groningse
Oosterparkbuurt van 31 december c) de afzegging van vorst Hans-Adam van
Liechtenstein voor haar verjaardagsfeest. d) de Nederlandse premiere van de
rampenfilm 'Titanic' in het weekend van haar verjaardag.

    3. Waar bracht Beatrix het grootste deel van de oorlogsjaren door? In: a)
Duitse krijgsgevangenschap b) Den Haag c) Londen d) Canada

    4. Wat heeft koningin Beatrix gestudeerd? a) Geschiedenis b) Politicologie
c) Rechten d) Theologie

    5. Hoe heette de vriend van Kroonprinses Beatrix tijdens haar studie in
Leiden. a) Rob Steenkamp b) Bob Boomsma c) Bob Steensma d) Bob de Roo

    6. Koningin Beatrix is getrouwd op a) 28 juni 1965 b) 10 maart 1966 c) 30
april 1966 d) 27 april 1967

    7. Zij trouwde met: a) Jonkheer Claus von Amsberg b) Claus Baron van de Kale
Berg c) Claus Graaf zur Schaumburg- Lippe d) Claus Ambtsberg

    8. Koningin Beatrix en prins Claus hebben: a) twee zoons b) twee zoons en
een dochter c) drie zoons d) vier zoons

    9. Koningin Beatrix is: a) gekroond b) ingezworen c) ingehuldigd d)
uitgejouwd

    10. Beatrix regeert sinds: a) 31 januari 1978 b) 31 januari 1980 c) 30 april
1980 d) 30 april 1988

    11. Koninginnedag wordt dit jaar gevierd in a) Marken en Velsen b) Buren en
Breda c) Doesburg en Zutphen d) Utrecht en Loenen

    12. Het meest recente staatsbezoek van de Koningin ging naar: a) Libie b)
Cuba c) Egypte d) Japan

    13. Hoeveel agenten zet de koningin in tijdens haar privefeestje dit weekend
a) 5 b) 60 c) 600 d) 1100

    14. Toen prinses Juliana zwanger was van Beatrix kreeg prins Bernhard een:
a) paardrij-ongeluk b) longontsteking c) auto-ongeluk d) nieuwe fiets

    15. Voor haar 18de verjaardag kreeg prinses Beatrix de boot a) De Gouden
Draeck b) De Kwade Dronck c) De Rode Draeck d) De Groene Draeck

    16. De Koningin heeft een vakantiehuis in: a) Zalk b) Nice c) Tavernelle d)
Porto Ercole

    17. De grootste hobby van de Koningin is a) Olympische sporters toejuichen
b) Willem-Alexander bestraffend toespreken c) kabinetten beedigen d) beeldhouwen

    18. Koningin Beatrix en haar gezin woonden tot 1981 op a) Paleis Het Loo b)
Kasteel Drakensteyn c) Huize Drakenburgh d) Paleis Huis ten Bosch

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              91 of 102 DOCUMENTS

                                Algemeen Dagblad

                                January 31, 1998

Crisis in Azie

BYLINE: RICK VAN DER PLOEG

SECTION: Economie; Pg. 19

LENGTH: 611 words


    JARENLANG waren de tijgers van Zuidoost-Azie het lichtend voorbeeld voor
ontwikkelingslanden. Een exportgericht beleid, een stabiel macro-economisch
klimaat, uitstekend onderwijs en keihard werken legden Zuid-Korea, Maleisie
Thailand en Hongkong geen windeieren. Nu zitten deze landen in het verdomhoekje.

    De munt en de beurs in die landen stortten ineen als een kaartenhuis. Veel
beleggers hebben hun vingers gebrand. Burgers raken in paniek, omdat hun loon of
pensioen van de ene op de andere dag een stuk minder waard is. De inflatie
stijgt met sprongen. Faillissementen en beursschandalen zijn aan de orde van de
dag en bedreigen de banen van vele Aziaten. Het gezag van de oude politici
brokkelt af. Zij hebben zichzelf op schandalige wijze verrijkt, door lucratieve
contracten aan bedrijven van vrienden en familie toe te kennen.

    Eerst kregen valutaspeculanten de schuld van de crisis in Zuidoost-Azie. Zij
zouden een slaatje proberen te slaan door te anticiperen op uitputting van
buitenlandse deviezen en het ineenstorten van de munt. Door de massale verkoop
van de baht in juli 1997 moest de Thaise regering de verdediging van de baht
staken. Ook de munten van de andere tijgers werden aangevallen.

    Normaal gesproken worden munten aangevallen als de geldpersen rollen om
buitensporige overheidstekorten te financieren. Dan ontstaat geldontwaarding -
inflatie - en keldert de waarde van de munt. Beleggers dumpen zo snel mogelijk
de munt en kopen sterke buitenlandse valuta. Zolang de centrale bank
buitenlandse deviezen heeft, kan zij de eigen munt verdedigen door deze zelf op
te kopen met dollars. Een aanval vindt echter plaats als speculanten verwachten
dat de centrale bank het binnen afzienbare tijd niet meer trekt.

    Het klassieke medicijn in zo'n geval is dat het Internationale Monetaire
Fonds (IMF) als lender of last resort dollarleningen verstrekt en bezuinigingen
eist. De geldpersen hoeven dan niet meer te draaien en de waarde van de munt
stabiliseert. Maar: de tijgers hadden geen macro-economisch probleem. Van
inflatie of buitensporige overheidstekorten was geen sprake. De diagnose van de
dokter en dus het medicijn is verkeerd.

    Indonesie krijgt $ 43 miljard steun; Zuid-Korea $ 57 miljard. Er is echter
geen reden voor het IMF de tijgers op grote schaal van dollars te voorzien en
aan te dringen op bezuinigingen. Gewone burgers zijn de sigaar en betalen het
gelag (rente en aflossing).

    Mijn favoriete econoom, Krugman van het Massachusetts Institute of
Technology, stelt de juiste diagnose. De banken in die landen geven aan elke
idioot een lening, omdat ze denken dat verliezen toch door de overheid worden
gedekt. Omdat banken daarop rekenden, kregen riskante projecten veel te
makkelijk financiering. De beurskoersen stegen navenant, waardoor de banken
werden gesterkt nog meer riskante projecten te financieren en koersen nog verder
stegen.

    Deze zeepbeleconomie moest een keer uit elkaar spatten. Speculanten als
Soros voelden de stortvloed van faillissementen en de krach van valuta en
beurzen in de tijgers donders goed aan. Natuurlijk kon de overheid niet
opdraaien voor elk faillissement en was crisis onvermijdelijk. De crisis werd
veroorzaakt door een rotte financiele sector, niet door slecht macro-economisch
beleid.

    Het toezicht op de beurzen en financiele instellingen in de tijgers moet
worden verbeterd. De hoge pieten in financiele en politieke kringen moeten
worden aangepakt, niet het volk. Van belangenverstrengeling mag geen sprake
zijn. Dit vereist een waterdicht systeem van toezicht en regulering en de
reinigende werking van de democratie. De tijgers moeten volwassen worden.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              92 of 102 DOCUMENTS

                                Algemeen Dagblad

                                January 31, 1998

Trier, stad met een hart

BYLINE: DOOR PETER DEN BOER

SECTION: Toerisme; Pg. 5

LENGTH: 1830 words


    Je hebt van die steden die 'handig' zijn in het gebruik. Alle belangwekkende
zaken op loopafstand, winkelstraten zonder auto's, zo hoort het. En dan ook nog
eens een gemoedelijke atmosfeer, een bewogen geschiedenis die van de gebouwen is
af te lezen en toch midden in deze tijd staand. Kortom Trier, de oudste stad van
Duitsland - met een Franse inslag.

    JULIUS CAESAR kwam, zag en vond het wel een leuke plek. Overwonnen had hij
al, maar hij zocht nog een garnizoensplaats. Toevallig hadden de Treveri, de
oorspronkelijke bewoners, net op dit vlakke stukje Moezel-oever een
nederzetting, maar onderworpen is onderworpen, dus maakten ze plaats voor de
Romeinse legioenen. Keizer Augustus stichtte er een dikke tien jaar voor
Christus de stad Augusta Terverorum die in de eeuwen daarna uitgroeide tot
keizerlijke residentie en bestuurscentrum van het noordelijke en westelijke deel
van het immense Romeinse rijk. Op het hoogtepunt van haar bloei telde ze in
derde eeuw maar liefst 70.000 inwoners, een zeer vroege metropool.

    Trier is dus bejaard, de oudste stad van Duitsland om precies te zijn. Maar
een wandeling door het centrum geeft je niet het gevoel in een museum rond te
lopen. Integendeel, de stad is springlevend. En toch is overal de erfenis van 20
eeuwen geschiedenis zichtbaar.

    Blikvanger en beeldmerk van de stad is de Porta Nigra, de zwart-grijs
verweerde Romeinse toegangspoort van ruim 18 eeuwen oud. De zandstenen kolos is
het best bewaarde overblijfsel van de antieke wereld en dat is merkwaardig
genoeg te danken aan een kluizenaar. Ene Simeon liet zich namelijk in 1028
inmetselen in de oostelijke toren. Niet helemaal natuurlijk, want hij overleed
pas in 1034. Toch vond aartsbisschop Poppo het solitaire bestaan een
heiligverklaring waard en ter ere van Simeon werd het interieur van de poort
omgetoverd tot maar liefst twee kerken, een voor het gewone volk op de eerste en
op de tweede verdieping een kapel voor de monniken van de inmiddels opgerichte
orde van de heilige Simeon. Napoleon met zijn hang naar het klassieke sloopte in
1803 op een stukje na de kerken er weer uit en herstelde de poort in oude
glorie.

    En wat deed Napoleon in Trier, zal de oplettende lezer zich afvragen. Nou,
hij had het gewoon ingepikt tijdens een van zijn veldtochten tegen de Duitsers.
Trier werd Treves en hoofdstad van de Departements de la Sarre, de streken rond
de Saar dus. In 1818 ging het gebied weer over in Duitse handen om vervolgens
van 1918 tot 1930 voor de tweede maal Frans te worden als een soort
herstelbetaling voor de Eerste Wereldoorlog. Zo Frans zelfs dat in 1927 de
eerste dochter van de roemruchte Charles de Gaulle er is geboren omdat hij
toentertijd stadscommandant was. Geen wonder dus dat er nog een vleugje Franse
sfeer hangt in Trier.

    Eenmaal door de Zwarte Poort valt meteen het autolawaai weg, want vrijwel
het hele oude centrum is afgesloten voor het verkeer. Slenterend door de - jawel
- Simeonstrasse komen we op de Hauptmarkt, het hart van Trier, met de boven
alles uitstekende spits van de St. Gangolfkirche. Midden op het plein staat het
Marktkreuz, een kruis op een pilaar. Het werd in 958 opgericht als teken dat de
stad munt- en marktrecht had verworven. Het intieme plein heet in de volksmond
de woonkamer van Trier, omdat iedereen er iedereen tegenkomt. Dat is natuurlijk
niet zo vreemd want alle straten die op de markt uitkomen zijn letterlijk Laden
naast Kaufhaus en Konditorei naast Kneipe. Trier is niet voor niets koopcentrum
voor een half miljoen mensen uit de omgeving die de stad zien als het grootste
dorp van de Eifel, vanwege de gemoedelijkheid.

    Een serene rust daalt neer als we het plein voor de Dom betreden. Statige
classicistische panden sluiten wonderwel aan bij de Romaanse vormen van de
belangrijkste kerk in de stad. Ook oud, dacht u? Zeker, maar wel kleiner dan in
de Originalfassung. Wie nu midden op het plein gaat staan zou in de vierde eeuw
middenin het toenmalige godsgebouw hebben gestaan. Wie goed zoekt kan op een
paar plekken nog delen van de oude basis vinden. Het was weer aartsbisschop
Poppo die rond 1040 de Romaanse vorm er inbracht met een stuk nieuwbouw, in de
tijd van de barok gevolgd door een kapel.

    Via een steegje rechts van de kerk stuiten we na een paar honderd meter op
een hele kluit bezienswaardigheden. Boven alles uit rijzen de strakke Romeinse
vormen van de Basilika, de voormalige troonzaal van keizer Constantijn 1,
gebouwd aan het begin van de 4e eeuw. En de gigant zal zeker nog wel een paar
jaartjes meegaan, daar zorgen de 2,70 meter dikke muren voor. Vele machthebbers
daarna gebruikten de ruimte als residentie, veilig voor aanvallers. Alleen het
geweld van de wereldoorlogen heeft deuken kunnen slaan in de muren, maar alles
is weer keurig opgelapt.

    Stilistisch is het een beetje vreemd om pal ernaast de speelse vormen van
het keurvorstelijk paleis te zien. Maar ook daar is een reden voor: de Basilika
was in de 17e eeuw deels geintegreerd in het paleis, alweer omdat het lekker
veilig was. Pas in de vorige eeuw is de scheiding tot stand gekomen en werd de
keizerlijke troonzaal een (Evangelische) kerk.

    Mag de Porta Nigra het best bewaarde bouwwerk uit de Romeinse tijd zijn, de
Basilika is het grootste. Wanden en vloeren waren in verre tijden bedekt met
marmer en mozaieken. Een ingenieus verborgen verwarmingssysteem zorgde ervoor
dat Constantijn geen koude voeten kreeg. Van al dit fraais is maar weinig over,
maar met een beetje fantasie kun je je de glorie best voorstellen.

    Aan de rand van elegante paleistuin staan stenen bewijzen dat het met de
zindelijkheid van Constantijn ook in orde was. De Kaiserthermen zijn de
restanten van een gigantisch badhuis. Op andere plaatsen in de stad zijn sporen
gevonden van nog twee badpaleizen, de Barbarathermen aan de oever van de Moezel
- eens voorzien van een 23-meter-bad - en het Forum (nu Viehmarktplatz). Al zijn
de geleerden het over de laatste plaats niet geheel eens. Het kan ook een
waterstokerij zijn geweest. Bij de Kaiserthermen, de Porta Nigra en de resten
van een amfitheater worden in de zomer muziek- en toneelvoorstellingen gegeven,
klassieke drama's natuurlijk.

    Vrij oostelijk ligt het benedictijner klooster Sankt Matthias, dat het
gebeente van de apostel Mattheus herbergt, of althans een gedeelte daarvan. Hoe
de bijbelboekschrijver daar is terecht gekomen, vermeldt de historie niet, wel
dat de vondst gedaan zou zijn in 1127, net toen men bezig was een nieuw
praalgraf te maken voor Eucharius, de in de derde eeuw gestorven eerste bisschop
van Trier. Prompt raakte hij als object van verering uit de gratie, omdat alle
devotie vanaf dat moment naar Mattheus ging.

    Veel van de bodemvondsten en andere schatten uit het verleden zijn in musea
terug te vinden, Trier telt er acht, tot een tinnen-soldaatjesmuseum toe. Het
VVV-kantoor naast de Porta Nigra weet alles over openingstijden. Bijzonder is
het te bezoeken Karl-Marx-Haus in de gelijknamige straat in het centrum. De
grondlegger van het communisme werd hier in 1818 geboren. Voor zijn vertrek naar
Parijs - waar hij kameraad Engels leerde kennen - was Marx korte tijd redacteur
bij de Rheinischer Zeitung. In een fel artikel pleitte hij voor volledige
persvrijheid, de krant werd prompt verboden...

    En dan houden we nu maar op met het verleden, er is nog veel meer te zien,
maar de beentjes zijn wat afgesleten. Trier staat toch ook heel sterk in het
heden en kijkt voor de 15.000 studenten van de universiteit en hogeschool voor
de kunsten zelfs naar de toekomst. Daar moet dus op gedronken worden, een heel
simpel te vervullen bezigheid omdat de stad in het hart van het wijnbouwgebied
Moezel-Saar-Ruwer ligt. Men maakt er voornamelijk witte wijnen, in alle soorten
en kwaliteiten. De winkel Vinum et Ars bij de Porta Nigra mengt kunst en wijn
door motieven van aan de wand hangende kunstwerken af te drukken op de etiketten
van de flessen. Maar een biertje gaat er ook wel in. Met de vraag Bitte ein Bit
komt er een blond pilsje op tafel, gebrouwen in het nabijgelegen Bitburg.

    In stromen vloeit de drank tijdens de vele jaarlijkse feesten in de stad.
Carnaval spant natuurlijk de kroon. Wekenlang is de Europahalle gevuld met
feestvierders die er alvast een nemen, als voorschot op het echte hossen. Het
duo Koorscht und Kneisjen is in zangerig Triers de gangmaker met veel spotternij
over plaatstelijke toestanden.

    Rond Pinksteren valt het Europaisches Volksfest, een gigantische kermis in
het Messepark. Drie dagen drinken en worst eten spelen zich in het laatste
weekeinde van juni af tijdens het Altstadtfest. Wie nog kan lopen doet
zondagmorgen mee aan een soort komische marathon.

    Als men kans ziet om binnen veertien dagen weer op krachten te komen is er
het Moselfest, een eet- en drinkpartij aan de oever van de Moezel bij de
Romerbrucke die op haar Romeinse grondvesten staat te schudden bij het
afsluitende vuurwerk op zondag. Het eerste weekeinde van augustus is er voor het
Olewiger Weinfest, gevolgd door een Sekt-Gala eind augustus. De
jaarmarktAllerheiligenmesse glijdt vervolgens naadloos over in de
Weihnachtsmarkt op de Hauptmarkt met lawines van handgesneden kerststalletjes en
natuurlijk weer volop eten en drinken. En zo gaat het dus al eeuwen. Handig
toch, zo'n oude stad!

    Kader:

    Vanaf Utrecht is het zo'n vier uur RIJDEN naar Trier, volg voorbij Luik de
weg naar Aken en sla af naar de A27. Het is dan meteen gedaan met het zware
vrachtverkeer. Met de TREIN - over Keulen - duurt de reis twee uur langer. Een
auto is in Trier zelf niet nodig omdat alle bezienswaardigheden op LOOPAFSTAND
liggen of alleen te voet bereikbaar zijn. Aan de randen van de stad zijn grote
parkeergarages en -pleinen. Voor tochten in de schitterende OMGEVING van de stad
is een auto wel handig.

    Wie vanuit z'n HOTELKAMER wakker wil worden met uitzicht op de Porta Nigra
kan logeren in het Dorint Hotel, recht tegenover de poort. Het hotel heeft een
eigen parkeergarage in het souterrain. Het glas Sekt dat bij het ontbijtbuffet
kan worden genuttig, past precies bij de feeststad. De prijs voor
eentweepersoonskamer is rond de DM 300, inclusief ontbijt. Er zijn ook speciale
arrangementen voor een meerdaags verblijf. Op de begane grond kan voor redelijke
bedragen worden gegeten in de Salong. Het plaatselijke casino(otje) is ook in
het gebouw te vinden. Eet-, drink- en slaapgelegenheden heeft de stad overigens
in alle soorten en maten.

    NADERE informatie: Tourist Information (achter de Porta Nigra), telefoon
vanuit Nederland: 0049 651 978080. Daar kan een Trier Card worden gekocht die
kortingen geeft op entreeprijzen en openbaar vervoer.

    Op INTERNET is Trier uitstekend vertegenwoordigd met een zeer informatieve
site: http://www.tia.de/trier/tourist.htm

    Kaartje: Trier; Foto: 1. Porta Nigra, gezien vanaf de Simeonstrasse. Foto
links: de Hauptmarkt met de toren van St. Gangolf. Foto's DB., 2. Hauptmarkt met
toren van St. Gangolf op de achtergrond.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              93 of 102 DOCUMENTS

                                Algemeen Dagblad

                                January 29, 1998

Festival heeft eigen huiswijn

SECTION: Uitgaanskrant; Pg. 26

LENGTH: 161 words


    NA DE SPELDJES, T-shirts, videobanden en boekuitgaven heeft het
International Filmfestival Rotterdam nu ook een eigen huiswijn. Daarmee zorgt de
organisatie voor een primeur. Geen ander filmfestival kent dit fenomeen. De
flessen zijn voorzien van een speciaal festivalvignet in de kleuren zwart, blauw
en geel, dat ontworpen is door Paul de Jong. Er worden twee wijnsoorten op de
markt gebracht. Tijdens het festival zullen de meeste restaurants op en rond het
Schouwburgplein de wijn serveren. Het betreft een fruitige rode wijn, die door
Pierre Vles van de gelijknamige wijnhandel omschreven wordt als 'hoekig en stug'
en een aromatische, mild-droge witte wijn, die volgens de importeur zowel '
Jan-met-de-pet als meneer de notaris' zal bevallen. Deze Bergerac-wijnen zijn
afkomstig van Chateau Grinou bij Monestier. De eigenaren, het echtpaar Guy en
Catherine Cuisset, worden, zo meldt de importeur, in de internationale vakpers
veelvuldig geprezen.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              94 of 102 DOCUMENTS

                                Algemeen Dagblad

                                January 27, 1998

'Indonesie zit op een tijdbom'

BYLINE: VAN EEN ONZER VERSLAGGEVERS

SECTION: Economie; Pg. 15

LENGTH: 712 words


    Jakarta - Goei Siauw Hong is een bekend financieel expert in de Indonesische
hoofdstad Jakarta. Hij is Indonesier van Chinese afkomst. Als hoofd onderzoek
van Crosby Indonesia (een dochter van de Franse bank Societe Generale) ziet hij
de financieel-economische situatie van het land dagelijks verslechteren.

    Als Chinees vreest hij voor zijn hachje. "Als er problemen zijn, is
Indonesie niet veilig voor Chinezen', zegt Goei. "En Indonesie zit op een
tijdbom.' Het programma dat het Internationaal Monetair Fonds (IMF) heeft
opgesteld - en dat president Soeharto heeft beloofd uit te voeren - heeft de val
van de rupiah niet kunnen stoppen. Het lijkt erop dat de prijs van een
Amerikaanse dollar er voor de bezitters van rupiahs nauwelijks meer toe doet,
als het zinkend schip tenminste maar verlaten wordt.

    "We zitten in een vicieuze cirkel', zegt Goei. "Als de rupiah daalt, wordt
het schuldprobleem van de bedrijven zwaarder en dat is weer een goede reden voor
een verdere daling van de munt. Zeker de helft van de beursgenoteerde
ondernemingen heeft inmiddels een negatief vermogen en is dus technisch
failiet.'

    Indonesische bedrijven hebben een gezamenlijke buitenlandse schuld van $ 65
miljard, een bedrag dat in rupiahs nauwelijks meer is uit te drukken. De kritiek
van een aantal Indonesische economen is dat het IMF-programma dit probleem niet
aanpakt. Het IMF legt de nadruk op het bevorderen van marktwerking door
monopolieposities en subsidies af te schaffen. "Prima', schreef oud-minister
Subroto vorige week in de Jakarta Post, "maar het is nu niet het kernprobleem.
Het is onvoldoende om het vertrouwen van het internationale kapitaal terug te
winnen.'

    Goei: "De vraag waar we voor staan is: wie zal uiteindelijk de rekening van
de ineenstorting gepresenteerd krijgen, de aandeelhouders of de schuldeisers?'
Met andere woorden, of bedrijven gaan op grote schaal failliet, of er komt een
formeel schuldenmoratorium (herschikking van de schulden). Dat laatste zal
Indonesie in een langdurige recessie storten.'

    "De financiele reputatie van het land is dan zo zwaar geschonden dat
investeerders voor lange tijd zijn verjaagd. Ik zou zeggen, laat de schuldeisers
de bedrijven overnemen. Dan hoeven ze misschien niet failliet te gaan. Voor de
gewone mensen zou dat het beste zijn. Er gaan dan minder banen verloren. Ja,
Indonesie is dan zo'n beetje eigendom van buitenlanders. Maar wat heb je
liever?'

    Bedrijfssluitingen of een schuldencrisis. Die keus is niet gemaakt en dat
maakt dat het begin van herstel nog niet in zicht is. Niemand wil in die
omstandigheden rupiahs bezitten, daar doet de 'Ik hou van de rupiah'-campagne
van de regering niets aan af.

    De Chinezen en de 'expatriats' zijn er niet gerust op. De 'gewone' burgers
kunnen wel eens in opstand komen als ze er achter komen dat zij de werkelijke
slachtofers zijn. Deze week is het eind van de islamitische vastenmaand Ramadan.
Dan verlaten veel dagloners de stad en gaan terug naar hun kampong.

    "Als ze terugkomen, zullen velen geen werk meer vinden. Bovendien zullen ze
dan merken dat veel producten duurder zijn. Op dit moment hebben veel
Indonesiers geen idee wat hun boven het hoofd hangt. Begin februari wordt het
spannend', aldus Goei.

    "Vervolgens worden in april veel subsidies geschrapt. Alles wordt dan nog
duurder. De verwachting is dat benzine bijvoorbeeld 5 a 6 keer zo duur wordt. Er
zal een geweldige inflatie komen. Op dit moment blijven de prijzen nog ver
achter bij de waardedaling van de rupiah. Dat komt mede doordat de regering de
prijs van een aantal producten controleert.'

    Honger is het ideale recept voor sociale onrust. En als er geen werk meer is
en rijst, suiker en andere basisbehoeften duurder worden, ligt honger op de
loer. Het nationaal inkomen per hoofd van de bevolking - uitgedrukt in dollars -
ligt in Indonesie alweer onder het niveau van Bangladesh.

    Intussen worden de rijken rijker, want zij bezitten dollars. "De
inkomensverschillen worden nog schrijnender, ook al niet goed voor de sociale
stabiliteit. Als ik verlof kon krijgen, ging ik een tijdje het land uit', zegt
Goei. "Veel etnische Chinezen brengen uit voorzorg alvast hun dollars naar
banken in Singapore. En ze hebben hun eigen vluchtplan ook al klaar.'

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              95 of 102 DOCUMENTS

                                Algemeen Dagblad

                                January 26, 1998

Het eeuwige verbond met het ijs

BYLINE: DOOR CAREL BRENDEL

SECTION: Economie; Pg. 9

LENGTH: 1413 words


    HET KWIK steeg op 11 januari naar 14 graden boven nul. "Geen nood', riepen
de meteorologen in koor op de voorpagina's; "Een Elfstedentocht dit jaar blijft
mogelijk!' Kortom, de Nederlander is een geboren optimist. Wanneer het eerste
vliesdunne laagje ijs op het water verschijnt, wordt het hoog tijd de
rayonhoofden bijeen te roepen.

    Nederland heeft een speciale relatie met ijs en schaatsen. De intensiteit
ervan verbijstert de nietsvermoedende buitenstaander. Deze verbazing over de
ijspret is bijvoorbeeld zichtbaar in een recente reportage van de National
Geographic, hoewel de auteurs van dit eerbiedwaardige Amerikaanse tijdschrift
toch wel wat gewend zijn. Zij reizen immers de hele aardbol af op zoek naar
buitenissige zeden en gewoonten.

    De Masai, de Hopi en de Pygmeeen krijgen concurrentie van de Friezen. Vlak
bij Dokkum hebben die hun nieuwe bedevaartsoord, Bartlehiem. Toeristen trekken
het hele jaar door naar het bruggetje dat door de Elfstedentocht nationale
cultstatus heeft verworven. Met een beetje geluk zijn ze er net als de Playboy
'Friezinnen met lef' op de foto zet voor een naakte versie van de 'Tocht der
Tochten'. Wie dat gemist heeft, kan zich aansluiten bij de nieuwjaarsduik.

    Op weg naar het heilige kruispunt voert de tocht langs de Bonkevaart buiten
Leeuwarden. Daar markeert een paal de finish van de schaatsmarathon. De
markering is onlangs onthuld door ir. Henk Kroes, voorzitter van de vereniging
De Friesche Elf Steden en op grond daarvan een Zeer Bekende Nederlander.

    Ondertussen woedt een Nationaal Debat over de vraag wie er aan de start van
de Elfstedentocht mogen verschijnen. Maken de - soms erbarmelijk voorbereide -
veertigers en vijftigers eindelijk plaats voor jongeren? Gaat het net als in de
gewone maatschappij en weigeren de babyboomers afstand te doen van hun
gevestigde posities? Mag je van de deelnemers eisen dat ze een minimum aan
trainingsarbeid verrichten? Of blijft de Friese supertocht de enige plek (met de
scholen voor journalistiek) waar het blinde lot over toelating beslist?

    Fenomenaal is ook de belangstelling voor het allround schaatsen - een tak
van sport die qua internationale verspreiding valt te vergelijken met korfbal en
rolhockey en volgens kenners even spannend is als het groeien van gras. In de
Verenigde Staten kennen weinigen vijfvoudig Olympisch kampioen Eric Heiden, maar
Nederlanders herinneren zich als de dag van gisteren de triomfen uit het
Ard-en-Keessietijdperk. Als Rintje Ritsma in augustus z'n eerste warming up
doet, staan tv-camera's klaar. Carnavalesk aangeklede supporters trekken met
oranje sjaal en heupfles de wereld door, van Heerenveen tot Nagano.

    Dat alles valt in het niet bij de pret die losbarst zodra het echt stevig
gaat vriezen. Op plassen en vaarten manifesteert zich het eeuwige verbond tussen
de Nederlander en het ijs. De trainingspakken zijn kleuriger, maar in principe
is er geen verschil tussen de figuranten op een 16de eeuws winterlandschap van
Bruegel en de deelnemers aan de Ankeveense Plassentocht anno 1997.

    "Het schaatsen is tot een gecondenseerd symbool van de nationale identiteit
geworden', schrijft de cultureel antropoloog Eric Venbrux in een bijdrage aan
Ons soort mensen (Uitg. SUN), een bundel artikelen over diverse levensstijlen in
Nederland. De 'cultus van het ijsvermaak', aldus de wetenschapper uit het
Noord-Limburgse Middelaar, had vroeger haar plaats in de rij van seizoenfeesten.
De collectieve ijspret is een typisch voorbeeld van een rite de passage ofwel
overgangsritueel. Zulke feesten worden vaak gekenmerkt door het doorbreken van
vastgelegde conventies en sociale structuren en zijn tegelijk een middel om de
samenhorigheid in de samenleving te onderstrepen.

    Venbrux haalt een beschrijving uit 1773 aan: "De Wintervreugde droeg een
openbaar getuigenis van de oprechte gemeenschap der Hollanderen; eene Hoofsche
Dame reed met vermaak onder een koppel fluksche Boerengasten; een wellevend
Edelman bood beleefdlyk de hand aan een kittig Boerenmeisje, om haar ter
Schaatse te geleiden.' In onze tijd speelt de kroonprins onder de schuilnaam
W.A. van Buren de rol van de wellevende edelman.

    In de 19de eeuw speelden de notabelen de baas, maar bij schaatswedstrijden
moesten zij het voor een keer afleggen tegen de krachtpatsers uit het gewone
volk. Ook die traditie houdt stand. Tegenwoordig maken veehouders,
ijzervlechters, dakdekkers en spruitjeskwekers de dienst uit. Het gemene volk
maakte van de winterpret ook gretig gebruik om te drinken en te brassen.
Rookworst, erwtensoep, jenever en kruidenbitter zijn de onafscheidelijke
ijsattributen gebleven.

    In de winterse sfeer raakten ook de zeden losser en ontstonden de zogeheten
ijsvrijages. Het is een van de vele frappante overeenkomsten met dat andere
grote, grensoverschrijdende volksfeest, carnaval. Immers, ook daar wordt
tijdelijk de sociale hierarchie op haar kop gezet en overtreedt (een deel van)
het volk morele normen en alcoholische waarden.

    "Om de braspartijen in te dammen begonnen de notabelen in de 19de eeuw een
beschavingsoffensief', vertelt Venbrux. "Ze probeerden de uitwassen te
bestrijden door het volk te disciplineren. De schaatspret was dan wel een
uitdrukking van het gemeenschapsgevoel, tegelijk gaf het de elite een
mogelijkheid om zich van het gewone volk te onderscheiden.'

    Vanaf 1800 werd de gegoede burgerij de drijvende kracht achter de
hardrijderijen. Venbrux: "Die groeiden uit tot een mengeling van bedeling en
georganiseerd vermaak. De allerarmsten, die door de strenge winter zonder
inkomsten zaten, konden prijzen winnen in de vorm van brandstof of spek en
bonen. De elite stond aan de kant maar maakte zich toch verdienstelijk voor de
gemeenschap.'

    De hardrijderijen droegen ook om andere redenen bij aan de 'verheffing van
het zedelijk peil van de lagere klassen', zo betoogt de cultureel antropoloog.
De winnaars konden de prijzen in natura niet omzetten in sterke drank. Een
fysieke gezondheid was niet alleen goed om te presteren bij een hardrijderij,
maar ook nuttig bij het werk in de opkomende industrie.

    In een latere fase stapte de burgerij zelf weer op de ijzers. Actieve knapen
als Pim Mulier, die aan de wieg stond van onder meer het voetbal en cricket in
Nederland, ontdekten de schaatssport als vorm van gezonde lichaamsbeweging.
Mulier gaf trouwens ook de voorzet voor de georganiseerde Elfstedentocht. De
sportende burgerzonen onderstreepten hun amateurisme en zetten zich af tegen de
'broodrijders' van het Friese en Hollandse platteland.

    De spanning tussen amateurisme en commercie bestaat nog steeds, aldus
Venbrux. "De geldrijders raakten aan het eind van de 19de eeuw in diskrediet,
maar met een figuur als Erik Hulzebosch, die zijn prestaties commercieel
uitbuit, heeft men nu niet veel moeite meer. Er is natuurlijk discussie of je de
Elfsteden-wedstrijd moet loskoppelen van de toertocht. Maar zelfs de toppers
beseffen heel goed dat ze zonder de toerrijders nooit die enorme populariteit
zouden bereiken.'

    De Elfstedentocht is - vooral dankzij de mythevorming in het ijsloze
tijdperk 1963-1985 - uitgegroeid tot een nationaal evenement. Venbrux ziet een
verband met de Europese eenwording, waardoor er juist vraag ontstaat naar
nationale en regionale symbolen. In die behoefte voorziet het Friese
superfestijn perfect. "De tocht geeft een combinatie van Friese en nationale
symboliek. Maar door de enorme uitvergroting van alles dreigt er een zweem van
onwaarachtigheid. Elke structurering roept verzet op. Dat verklaart het ontstaan
van de actiegroep Hak 'n wak, die kritiek leverde op de commercialisering en de
overmatige aandacht van de media. Maar in hun acties mag deze groep ook weer
niet te ver gaan. Als ze de route echt onklaar hadden gemaakt, dan zouden ze
inbreuk hebben gemaakt op het collectieve recht op ijsvermaak. Dan had er wat
gezwaaid. Schippers, die de ijspret bedierven, konden vroeger rekenen op oproer,
dat soms bijna overging in een soort volksgericht.'

    Voor Venbrux is dat alles een onderstreping van wat hij noemt de 'impliciete
culturele en economische betekenis van het schaatsen': "Een ritueel waarin
symbolisch kapitaal gegenereerd wordt voor het belijden van een geloof in de BV
Nederland.'

    'De Wintervreugde droeg een openbaar getuigenis van de oprechte gemeenschap
der Hollanderen'

    Foto: 1. Landschap met schaatsers van de 17de-eeuwse meester Jan van Goyen,
2. Doortocht van de Elfstedentocht in Sloten. Foto ANP

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              96 of 102 DOCUMENTS

                                Algemeen Dagblad

                                January 23, 1998

De echo van Diana's dood

BYLINE: VAN ONZE MEDIAREDACTIE

SECTION: kunst; Pg. 23

LENGTH: 716 words


    Den Haag - Nationale overheden pleiten aanhoudend voor regels bij de media
ter bescherming van de privacy, maar zien daarbij nogal wat zaken over het
hoofd. Want dagelijks worden vele miljoenen mensen door de politie
gefotografeerd in hun auto, worden de bewegingen van 10 miljoen mensen door
videocamera's vastgelegd in banken en publieke gebouwen, kan de politie in
Zwitserland zich voortdurend op de hoogte stellen waar mensen met mobiele
telefoons zich bevinden en kan de justitie in Nederland de uitdraai opvragen van
alle telefoonverbindingen, ook die van journalisten.

    Ron Abram, voorzitter van de vakbond voor journalisten NVJ, noemde die
voorbeelden gisteren op een gezamenlijk conferentie van de Europese federatie
van journalisten en de Europese vereniging van krantenuitgevers om aan te geven
dat er in het publieke debat over de verantwoordelijkheid van de media nogal wat
lacunes zitten. Abram noemde de neiging van de overheid om de pers aan meer
regels te binden niet alleen gevaarlijk voor de media, maar een bedreiging voor
de gehele maatschappij.

    De bijeenkomst in Den Haag is nog een echo van de dood van prinses Diana.
Toen iedereen nog dacht dat fotografen, en niet een dronken chauffeur, haar dood
hadden veroorzaakt, ontstond er internationale discussie over de rol van de pers
in het leven van beroemdheden. Vrij snel daarna besloten de betrokken
organisaties eens over de privacy te discussieren. Aanvankelijk zou dat in
Frankrijk gebeuren, toen in Engeland, maar tenslotte gebeurde het gisteren in
Den Haag. Discussieleider Peter Brusse noemde het een goede zaak dat er een paar
maanden gewacht was, zodat er nu zonder emoties en hypocrisie over gesproken kon
worden.

    Duidelijk werd dat als er nieuwe regels zouden moeten komen, die per land en
per cultuur anders kunnen zijn. Niemand zag nu nog de noodzaak van
internationale of Europese richtlijnen voor de pers. Staatssecretaris Nuis
(Media) was er geen voorstander van, de aanwezige hoofdredacteuren en uitgevers
al helemaal niet en Peter Pex, voorzitter van de mediacommissie van het Europees
parlement evenmin.

    De beschuldigende vinger ging ditmaal richting televisie, waar reality-tv
gewone burgers beschadigt in plaats van beroemdheden en waar gewone mensen
bereid zijn alles over hun leven te vertellen. "De geschreven pers volgt de
televisie. Want de televisie zet de toon', zei Aldo Grasso van de Corriere della
Sera. Peter van Dijk, hoofdredacteur van het Algemeen Dagblad, zette daar
tegenover dat een krant altijd van de eigen goede smaak dient uit te gaan.

    In feite maakte iedereen zich sterk voor de persvrijheid, de eigen
verantwoordelijkheid van journalisten en kranten en vooral voor de juiste
balans. Als een president, zoals John F. Kennedy dat ooit deed, zijn kinderen
laat fotograferen in het Witte Huis, dan kan hij later niet klagen dat die
kinderen geen normaal leven kunnen leiden, zo betoogde de Ierse uitgever Alan
Crosbie. Zijn betoog kwam er op neer dat wie geschoren wordt stil moet zitten.

    De broer van Lady Di noemde hij een voorbeeld van naiviteit omdat deze zich,
voor het ongeluk, uitgebreid door tijdschriften had laten interviewen, alleen
omdat hij haar broer was. Crosbie vond ook dat beroemdheden de pers vaker
gebruiken dan andersom.

    Nuis vroeg zich af in hoeverre de media medeverantwoordelijk zijn voor het
toenemende geweld. Waarop de Fin Olli Kivinen van het Internationaal
Persinstituut later zei: "De media worden voor alles verantwoordelijk gehouden.
Wat er ook fout gaat, het is altijd de schuld van de media. Maar niemand heeft
het over de verantwoordelijkheid van de lezer, die allerlei rommel koopt'.

    Er werd gisteren al snel onderscheid gemaakt tussen journalistiek en
amusement. Daarbij werd van de Nederlandse roddelbladen gezegd dat niemand ze
serieus neemt en ze geen invloed hebben op het dagelijks leven, zoals in
Engeland.

    Nuis waarschuwde tegen vervaging van de journalistieke fatsoensnormen, maar
legde het gezelschap uit dat de pers in Nederland het goed doet. De Raad voor de
Journalistiek krijgt hier jaarlijks slechts 60 klachten, terwijl zo'n raad in
Engeland 3.000 klachten behandelt. Niettemin dreigde hij opnieuw zelf met regels
te komen als kranten, tijdschriften en televisie zichzelf niet aan banden
leggen.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              97 of 102 DOCUMENTS

                                Algemeen Dagblad

                                January 19, 1998

Lobby om macht drukt EK-loting van podium

BYLINE: DOOR CHRIS VAN NIJNATTEN

SECTION: Sport; Pg. 15

LENGTH: 791 words

DATELINE: Gent


    Vormen Belgie en Nederland nu wel zo'n goede combinatie als het gaat om het
organiseren van een groot voetbaltoernooi? Twee jaar voor de aftrap van het EK
is er nog geen spa de grond in gegaan voor de geplande nieuwe stadions in
Antwerpen en Charleroi. En in Nederland ontstaat er pas in november
duidelijkheid over de vraag of de finale van Euro 2000 in Amsterdam dan wel in
Rotterdam wordt gespeeld. Om maar eens wat te noemen.

    Het betreft details waarover de beleidsuitvoerders zich ter plaatse het
hoofd breken. Bestuurders hebben belangrijker zaken aan hun hoofd. Zolang er
niet gespeeld hoeft te worden, is het voetbal er voor de hoge officials en zeker
niet omgekeerd.

    Lotingen, verkiezingen en gala's zijn het domein van mannen in strakke
pakken, de jagers op macht en status in een milieu dat ergens ver op de
achtergrond nog ruikt naar gras en zweet. Het is de wereld van de leren bal, de
Gouden Bal en de arrogante bal, het mondiale circuit van FIFA-voorzitter Joao
Havelange met daaronder het continentale circuit van UEFA-voorzitter Lennart
Johansson. Wie in de internationale voetbalkoepels een aansprekende positie
bekleedt, wordt als een staatshoofd bejegend.

    Het circus der bobo's sloeg het afgelopen weekeinde zijn tenten op in Gent.
Want lijkt het EK 2000 onder het aanzwellend lawaai van het nakend
wereldkampioenschap verder weg dan ooit, toch moest er even geloot worden voor
de kwalificatie. Dat gebeurde ook in letterlijke zin heel even, want in exact
een half uur kwam heel Europa te weten langs welke hindernissen het EK der Lage
Landen bereikbaar wordt. Johan Cruijff en Pol van Himst graaiden in diverse
potten teneinde de B-, C-, D- en E-landen te plaatsen. Ze verdwenen echter van
het podium toen de A-landen hun posities toebedeeld kregen. Die belangrijke
ingreep was voorbehouden aan Johansson. De Zweed, niet eens de vervelendste in
zijn soort, bestond het om de twee vedettes niet eens te bedanken. Kunnen de
verhoudingen duidelijker worden weergegeven?

    Formeel stond de loting in Gent centraal, officieus was dat geensizns het
geval. Een loting is op zichzelf een activiteit die zich onder toezicht van een
notaris in een tv-studio kan voltrekken, waarna de betrokken 49 bondscoaches met
elkaar in een aanpalende zaal aan de slag kunnen opdat duidelijk wordt wie
wanneer uit of thuis speelt. Maar zo simpel werkt dat allang niet meer. Gala's,
lotingen, ja, zelfs wedstrijden zelf dienen niet in de laatste plaats ook als
pleisterplaatsen voor de notoire lobbyisten. Want er valt altijd wel over het
een of ander onderwerp wat te lobbyen.

    Zo wist Johansson op zaterdag al een fors deel van het mediacircus naar
Vlaanderen te lokken, alwaar hij een persconferentie belegde over zijn
kandidatuur voor de opvolging van Havelange. Deze 82-jarige Braziliaan van
Belgische komaf vindt dat-ie zijn erebaan er maar eens aan moet geven na 24 jaar
de despoot te hebben uitgehangen.

    Europa wil nu de baas worden in de wereldvoetbalbond en daarom kreeg
Johansson van medebestuurderen uit Italie en Duitsland een steuntje in de rug.
Dat had hij nodig want net nu Franz Beckenbauer zijn ambities niet verder dan
het voorzitterschap van Bayern Munchen wilde tillen, diende zich een andere
serieuze concurrent aan. Sepp Blatter, secretaris-generaal van de FIFA. Dat viel
slecht bij Johanssons achterban en dus moest Blatter verbaal geelimineerd
worden. De Zwitser Blatter wordt gezien als een belangrijke kandidaat voor de
door Johansson begeerde topfunctie. Blatter is de rechterhand van Havelange en
wordt er om die reden van verdacht straks, net als zijn huidige baas, hand en
spandiensten te zullen verlenen aan derde-wereldlanden en Latijns-Amerika. Geen
Europeaan dus zoals de UEFA die zich wenst op de hoogste troon in voetballand.

    Van dat soort bespiegelingen liggen weinig mensen wakker, behalve de
koepelbazen en hun hofhouding. Die denken dat de wereldbol een voetbal is waar
de voor de tv-rechten het hoogst biedende consortiums de belangrijkste partij
zijn.

    Is dat de realiteit? Ten dele wel. Daarom moet de organisatie van Euro 2000
zich misschien wel gelukkig prijzen met toernooi-directeur Alain Courtois. Deze
in Rotterdam werkende Brusselaar heeft zich ten doel gesteld het EK van Belgie
en Nederland van een 'menselijke dimensie' te voorzien, zo heeft hij gezegd.
"Wij werken aan een menselijke dimensie. Geen elitair gedoe, zoals in Frankrijk
waar de tickets voorlopig buiten het bereik van de gewone man blijven.' Dat is
een mooi streven, maar zal pas echt worden geloofd en geprezen als er in
Antwerpen en Charleroi stadions staan en de supporters weten voor welk
Nederlands finale-stadion de tickets kunnen worden aangeschaft.

    Op pagina 17: EK kan Oranje opbreken

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              98 of 102 DOCUMENTS

                                Algemeen Dagblad

                                January 19, 1998

Kok neemt afstand van links congres

BYLINE: VAN ONZE POLITIEKE REDACTIE

SECTION: Voorpagina; Pg. 1

LENGTH: 767 words

DATELINE: Amsterdam


    De PvdA zal de aftrek van hypotheekrente niet aanpakken. Dat maakte
PvdA-leider Kok afgelopen zaterdag duidelijk in zijn toespraak tot het
partijcongres.

    Hij negeert daarmee de dit weekeinde door het congres in het
verkiezingsprogramma opgenomen uitspraak dat de aftrek van hypotheekrente aan
een maximum moet worden gebonden. "Mensen met een gewoon huis en een gewoon
inkomen moeten ook op mij kunnen rekenen', aldus premier Kok.

    Volgens Kok brengt 'aftopping' van de renteaftrek voor hoge hypotheken veel
te weinig geld op om de huursubsidie te kunnen verhogen, zoals het congres
wilde. Dat kan pas als ook 'de gewone man met een gewoon huis' inlevert en dat
is voor Kok onbespreekbaar.

    Het congres nam in het programma op dat de PvdA meer geld wil uitgeven voor
onderwijs, de derde wereld, de uitkeringen en het natuurbeheer. In totaal gaat
het om miljarden guldens. Volgens PvdA-staatssecretaris Vermeend (Financien)
hoeft dat geen probleem te zijn, als de economie meer groeit dan de verwachte
twee procent. Vermeend: "Er zijn niet eens zo veel extra uitgaven ingeboekt. De
meeste claims gelden pas bij extra economische groei. Dan is er ruimte voor
extra bestedingen.'

    Pagina 3: Tranen in Koks ogen na ovationeel applaus

    Premier Kok kreeg tranen in zijn ogen toen het congres hem na zijn
verkiezing tot lijsttrekker een ovationeel applaus gaf. "Als je zo'n blijk van
waardering krijgt, gaat er heel wat door je heen. Vooral omdat het wel eens
anders geweest is', zei hij, doelend op de WAO-crisis. Begin jaren 90 nam de
PvdA verantwoordelijkheid voor forse ingrepen in de
arbeidsongeschiktheid-wetgeving. Koks partijleiderschap lag toen onder vuur.

    In zijn congrestoespraak verklaarde Kok in een nieuwe kabinetsperiode
500.000 extra banen te willen creeren. In de huidige kabinetsperiode zijn er
zo'n 450.000 bijgekomen. "Werk dat ook moet lonen door ervoor te zorgen dat
lager betaalde werknemers netto meer overhouden van hun loon.' De PvdA-leider
wil daartoe in een nieuw belastingstelsel een toeslag opnemen voor mensen die
werken.

    Ook wil Kok het laagste belastingtarief verder verlagen en de belastingvrije
som (de aftrek waar iedereen recht op heeft) vervangen door een bedrag in
guldens dat voor iedereen gelijk is. Dit pakt nadelig uit voor mensen met hoge
inkomens, die nu nog hun belastingvrije som tegen het hoogste belastingtarief
van 60 procent mogen aftrekken. "Tot en met modaal (ongeveer 50.000 gulden per
jaar) zullen mensen er echt op vooruit gaan', beloofde Kok.

    In navolging van voorzitter Adelmund uitte Kok harde kritiek op GroenLinks
en de Socialistische partij, zonder hen met name te noemen. Kok hekelde de
kritiek dat Nederland alleen economisch sterker is geworden onder zijn kabinet:
"Dat is aanwijsbaar onwaar en dat laat ik mij ook niet aanleunen. Nederland is
sterker en socialer geworden. Dat heeft de PvdA met eigen handen verdiend en
daar willen we mee doorgaan.'

    Kamerlid Rehwinkel is teleurgesteld over de geringe aandacht in het
PvdA-programma voor 'democratische vernieuwing'. Het congres haalde een streep
door het plan de burgemeester voortaan door de bevolking te laten kiezen. De
PvdA wil nu dat de gemeenteraad die bevoegdheid krijgt. Voor D66 is de gekozen
burgemeester een keihard punt in de kabinetsformatie.

    Het congres besloot tot legalisering van softdrugs en nam in het programma
op dat het asielbeleid ruimhartiger moet worden. De PvdA wil een onafhankelijke
commissie om de regering te adviseren over spanningsgebieden waarnaar
asielzoekers dreigen te worden teruggestuurd. Nu vaart Justitie blind op
ambtsberichten daarover van Buitenlandse Zaken.

    Nadat op het congres massale steun bleek voor verhoging van de
ontwikkelingshulp van 0,8 procent van het bruto nationaal product naar 1,0
procent (een stijging met ruim een miljard gulden per jaar), staakte het
PvdA-bestuur zijn verzet. "Het partijbestuur is geen zelfmoordcommando', zei
internationaal secretaris Wiersma. Het besluit krijgt kritiek van
coalitiepartners VVD en D66. VVD-Tweede-Kamerlid Van der Stoel: "Meer geld voor
ontwikkelingshulp moet elders worden weggehaald. Je moet je afvragen: Doe ik dit
voor mijn eigen lekkere gevoel of kunnen de ontwikkelingslanden er ook echt iets
mee?' D66 wil geeft prioriteit aan armoedebestrijding in eigen land.
CDA-Kamerlid Verhagen is enthousiast. Volgens hem is aan de oppositie te danken
dat in de afgelopen jaren niet op ontwikkelingshulp is bezuinigd.

    Op pagina 9: Commentaar

    Foto: Kok: "Mensen met een eigen woning moeten weten dat hun belangen bij
mij veilig zijn.'Foto Marco Okhuizen

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              99 of 102 DOCUMENTS

                                Algemeen Dagblad

                                January 17, 1998

Help de politie!; Bromsnor, oom agent, of Robocop?

BYLINE: DOOR MARTINE BOELSMA EN TON OLDE MONNIKHOF

SECTION: Zaterdagsbijvoegsel; Pg. 2

LENGTH: 961 words


    Wie helpt de diender? Maar vooral: wie helpt ons als de diender zichzelf
niet helpen kan? Groningen, Arnemuiden en Breda lieten zien dat de politie net
zo kwetsbaar is voor redeloze agressie als de gewone burger. Korpschefs luiden
de noodklok over het toenemende geweld tegen hun mensen. De roep om herstel van
het gezag weerklinkt.

    WIE BANG IS, zoekt bescherming. Als ook de beschermer angstig lijkt, voelen
we ons ongemakkelijk. Natuurlijk, in Groningen werden enorme organisatorische
blunders begaan. Maar de rellen in de Oosterparkbuurt lieten vooral zien dat wij
vogelvrij zijn als de politie het laat afweten. Dus roept Nederland weer om
repressie en heldhaftigheid. Voor de gemiddelde diender wordt het er niet
gemakkelijker op.

    Anja en Moreo van bureau Lijnbaansgracht in Amsterdam zeggen op feestjes
niet meer dat ze bij de politie werken. Ze kijken wel uit. "Voor je het weet
gaat het weer over een bon die onterecht werd uitgeschreven en dat je beter
boeven kunt gaan vangen. Dat soort cliche's. Je zit je heel de avond te
verdedigen.'

    Het is dinsdagnacht en ze rijden een rondje om het Leidseplein. Rust en
stilte. Als dit het uitgaanscentrum van Nederland is, wonen we nog steeds in een
paradijsje. Schijn bedriegt. Elk weekeinde worden hier mensen in elkaar
geslagen, en worden ook agenten, steeds vaker, beledigd, geschopt, geslagen of
gestoken. "Je hebt geen gezag meer', verzucht Moreo. "Het is zo verrot. We zijn
te lang tolerant geweest. Nu proberen we de dingen weer aan te pakken, maar het
is te laat. De mensen pikken het niet meer.'

    Sinds een jaar wordt, naar Amerikaans voorbeeld, op het Leidseplein een
'zero-tolerance'-beleid gevoerd. Herstel van gezag begint bij kleine vergrijpen.
Wie een agent beledigt, kan rekenen op 250 gulden boete, onmiddellijk te
betalen. Wildplassers? 60 gulden. "We pikken veel minder', zegt hoofdinspecteur
Ton Uiterwijk. "Maar verloren gezag win je moeilijk terug. Al hebben we hier
meer mogelijkheden dan in de provincie. Gaat het mis, dan is er binnen vijf
minuten versterking. Je merkt aan de mensen die van ver komen om hier de
bloemetjes buiten te zetten, dat ze stomverbaasd zijn dat er zo snel zo veel
'blauw' op straat is. Dat zijn die boeren niet gewend. In Twente kunnen ze een
uur lang rotzooi schoppen voordat er wat gebeurt. Zero-tolerance, dat zouden ze
eigenlijk landelijk moeten invoeren.'

    Op meer populariteit hoeft de Amsterdamse politie voorlopig niet te rekenen.
Uiterwijk: "Als je weer de baas op straat wilt worden, heeft dat gevolgen.
Mensen reageren dan nog agressiever. Ieder vanuit z'n eigen belangetje. Fietsers
roepen woedend dat de automobilist moet worden aangepakt. En vice versa. Samen
roepen ze weer: ga boeven vangen! Herstel van gezag begint volgens mij gewoon
met handhaving van alle regels. Iedereen vindt dat de politie harder moet
optreden, maar dan wel tegen anderen.'

    Is de agressie tegen de politie wel daadwerkelijk toegenomen? Niemand die
het weet, want geweldsincidenten tegen agenten zijn nooit afzonderljk
geregistreerd. "Het is duidelijk dat er meer gedronken wordt door jongeren. Met
het gebruik van pillen veroorzaakt dat een nieuw, onvoorspelbaarder soort
geweld', zegt Uiterwijk. "We hebben hier natuurlijk altijd de wat-nou-zaken
gehad: vechtpartijen tussen jongeren die elkaar welbewust uitdagen. Maar het
wordt bruter, en richt zich vaker tegen voorbijgangers. Of tegen de politie.'

    Om een beeld te krijgen van het aantal geweldslachtoffers onder de politie,
is het Centrum voor Politiewetenschappen van de Vrije Universiteit in Amsterdam
vorig jaar begonnen met een onderzoek. "Enorm moeilijk', zegt onderzoeker Jaap
Timmer. "Eigenlijk beginnen we bij nul, omdat het nooit is bijgehouden', zegt
zijn baas, de onderzoeksleider prof dr J. Naeye. "Het enige dat we weten is dat
een toenemend aantal agenten zich bedreigd voelt. Dat kan twee dingen betekenen:
Ofwel het geweld is afgenomen maar de agent is er veel gevoeliger voor geworden.
Ofwel het is daadwerkelijk toegenomen.

    "Waar je wel wakker van moet liggen is dat je geen politiezorg krijgt als je
echt bedreigd wordt. Dat was in Groningen een paar uur aan de orde. Het is
volstrekt onacceptabel dat 'moeilijk' en 'gevaarlijk' redenen zijn om dan maar
niets te doen.'

    Pagina 2: 'We moeten proberen weer de autoriteit te worden die we waren'

    Onderzoeker J. Timmer: "Er zijn wel degelijk dingen veranderd bij de
politie. Nederlanders zijn minder gezagsgetrouw geworden. De diender dus ook.
Hij gaat ook niet meer door het vuur omdat zijn baas dat nu eenmaal van hem
verlangt. Veel dienders dienen tegenwoordig schadeclaims in tegen
agressievelingen, een duidelijk signaal. Ook hierin onderscheidt de politie zich
niet van de burger. Het is een algemene trend: als je iets overkomt, heb je
recht op geld.'

    Naeye: "Sinds de jaren zestig zijn alle gezagsbolwerken gesloopt. De politie
plukt daar de wrange vruchten van. Zij is het belangrijkste gezagssymbool. Als
de politie zelf steken laat vallen, wordt het nog erger. Een bekeuring
uitschrijven zonder de sneer ga boeven vangen wordt dan een uitzondering. Er
worden steeds hogere eisen gesteld aan agenten. Het is niet meer vanzelfsprekend
dat er dingen zijn die niet mogen. Dus die diender moet met psychologisch
inzicht te werk gaan, uitleggen waarom iets niet mag. Daar slijt je enorm van.'

    Een verlies aan gezag kan volgens Timmer ook aan de houding van agenten
liggen "Met een goede opleiding en training is veel te winnen. Soms zie ik
dienders lopen en dan denk ik: die loop ik er uit! Ik denk dat het met de
conditie van de gemiddelde agent niet al te best is gesteld. Dat veroorzaakt
onmachtsituaties. Met fysieke vaardigheden doe je je werk dan beter, je bent
minder bang. Dat straal je ook uit.'

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              100 of 102 DOCUMENTS

                                Algemeen Dagblad

                                January 16, 1998

Soeharto kan niet meer op zijn leger rekenen; Soeharto moet het nu zonder zijn
leger doen

BYLINE: DOOR DR. KEES LAGERBERG; INDOLOOG

SECTION: Trefpunt; Pg. 9

LENGTH: 1016 words


    DE VEENBRAND van sociale onrust die de afgelopen maanden in Indonesie
herhaaldelijk zichtbaar werd in stakingen, plunderingen van Chinese winkels en
vernielingen van christelijke kerken, werd een uitslaande brand toen de rupiah
vorige week een vrije val maakte en de bevolking massaal aan het hamsteren
sloeg.

    Indonesie was daarvoor al negatief in het nieuws geweest door aanhoudende
bosbranden, die niet alleen tot een vliegramp leidden, maar ook ernstige twijfel
opriepen over de kwaliteit van het overheidsbeleid. President Soeharto zag zich
dan ook gedwongen zijn verontschuldigingen aan te bieden.

    Maar dat was niets vergeleken bij de knieval die hij deze week moest maken
voor het Internationale Monetaire Fonds (IMF), dat slechts bereid was de rupiah
te steunen als hij ernst maakte met het doorvoeren van hervormingen. Daarbij
gaat het om maatregelen die de machtspositie van de kring rond de president zelf
aantasten. De koppige oude man heeft intussen het vertrouwen van de
internationale geldschieters herwonnen, hun dictaat aanvaard en de val van de
rupiah (op het dieptepunt 10.000 rupiah tegen 1 dollar) tot staan gebracht. Om
hem zo ver te krijgen moesten onder meer de Amerikaanse president, de Duitse
bondskanselier en de Japanse regering in het geweer komen. Dat is tekenend voor
de belangrijke positie van Indonesie tussen de economische tijgers van het Verre
Oosten, maar het zegt ook iets over het wantrouwen inzake de economische
politiek van Soeharto; immers, de IMF-voorwaarden zijn een directe aantasting
van zijn nepotisme.

    Na de toekenning van de Nobelprijs aan de Oost-Timorese verzetsstrijder
Horta en bisschop Belo, en de internationale aandacht voor de gijzelingsaffaire
in Irian Jaya, die de mensenrechtensituatie in Indonesie pijnlijk duidelijk
maakten, heeft nu ook het internationaal imago van Soeharto als degelijk
economisch leider een geduchte knauw gekregen.

    Dat is niet het dieptepunt van zijn vernedering na 30 jaar succesvol beleid.
De oude man, die diep moet hebben geleden onder het verlies van zijn vrouw
Hartini, zijn trouwste raadgever, en die bovendien niet gezond meer is, moest
deze week dulden dat Megawati, dochter van Soekarno, zich kandidaat stelde als
zijn opvolger.

    Wie zich herinnert hoe Soeharto de eerste president van Indonesie heeft
weggemanoeuvreerd en toestond dat honderdduizenden van zijn aanhangers werden
omgebracht, kan zich voorstellen wat er in hem moet omgaan nu diens dochter (het
evenbeeld van haar welsprekende, charismatische vader) het gewone volk oproept
tot verzet tegen zijn corrupt bewind. Een jaar geleden wist Soeharto haar nog
weg te werken als voorzitter van de enige oppositiepartij, de PDI; deze week
greep de politie niet eens in tijdens haar opruiende speech, ofschoon de wet dat
toestaat.

    De grote vraag voor de presidentsverkiezingen in maart is dan ook hoe de
sluwe poppenspeler, de dalang van het wajangtheater van de raadgevende
volksvergadering, de regie over de duizend stemgerechtigden zal voeren. De
regeringspartij Golkar heeft onmiddellijk gereageerd op de uitdaging van
Megawati Soekarnoputri, door Soeharto kandidaat te stellen voor het
presidentschap. En omdat zoiets niet gebeurt zonder diens instemming, is het
duidelijk dat Soeharto een zevende termijn zal ingaan.

    Maar dat betekent niet dat hij die termijn zal uitdienen. Zijn wankele
gezondheid kan dat verhinderen en dat is een reden te meer om zijn
(erf)opvolging te regelen voor de totale afkalving van zijn gezag. Soeharto, de
levende versie van een Javaanse vorst, is de familievader van een dynastie van
economische tycoons met een zo groot familievermogen, dat zij Indonesie uit het
schuldenmoeras zouden kunnen trekken. Soeharto zal die positie van zijn geslacht
veilig willen stellen en daarvoor is tijd nodig.

    Internationaal is het van belang dat hij in het zadel blijft om te voorkomen
dat de tijgereconomieen het komende jaar als dominostenen omvallen, maar het is
van urgent nationaal belang dat de autoritaire bestuursstructuur van Indonesie
wordt omgevormd. Soeharto is daarvoor niet de juiste man, al is hij bestuurder
genoeg om het te proberen. De eerste stap daartoe is een omvorming van het
kabinet. Ook de opzichtige economische monopolies van zijn kinderen en
relatiekring zal hij dimmen.

    Maar het lijkt niet mogelijk dat hij een snelle emancipatie van arbeiders en
kleine middenstanders zal kunnen bewerken door de vrije hand te geven aan
vakbonden, ondernemingsraden en dergelijke. Dat zou uitlopen op aantasting van
zijn positie zonder een sterk leger.

    En daar zit het probleem. Het leger heeft een dwifungsi, dat wil zeggen dat
het er is voor handhaving van de orde en voor het bestuur van het land. Ontneemt
men het de eerste taak, dan valt het eilandenrijk uiteen; ontneemt men het de
tweede taak, dan splijt het leger, want het bestaat uit drie facties. De
president kan rekenen op de Kopassus, zijn Rode Baretten, maar dat is eerder een
Romeinse garde dan een legeronderdeel. Dan is er de Golkar-factie, de groenen;
hun trouw is verbonden met de regering, de ambtenarenklasse, die ambtshalve
loyaal is. Ten slotte is er de rood-witte factie, die evenals de PDI veelkleurig
is.

    Soeharto zal bij een omvangrijk verzet, bij een echte volksopstand, geen
gebruik meer kunnen maken van zijn keurtroepen, de Kopassus; de tijd van de
keiharde aanpak is voorbij. Hij zal moeten steunen op brede instemming van de
bevolking met zijn politiek en dat betekent een voorkeursbehandeling van de
moslimbewegingen Mohammadyah en Nahdatul Ulama. Zij vertegenwoordigen zo'n 60
miljoen stemmen. Uit hun midden zou de nieuwe president kunnen komen.

    Op die wijze zou Soeharto naar een machtsoverdracht kunnen toewerken. Maar
dat betekent wel de teloorgang van de tolerante multireligieuze samenleving, die
de Vader des Vaderlands Soekarno voor ogen stond. Het zal dus de sociale
ontevredenheid niet blijvend dempen.

    Maar tijd gewonnen, veel gewonnen, ook voor de gewone man. Want als Soeharto
de macht zou verliezen zoals hij die heeft gewonnen, zullen er veel Indonesiers
omkomen.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              101 of 102 DOCUMENTS

                                Algemeen Dagblad

                                January 6, 1998

Elizabeth wil opinie-onderzoek

SOURCE: DPA

SECTION: Voorpagina; Pg. 1

LENGTH: 211 words


    Londen - De Britse vorstin schakelt opinie-onderzoekers in om te weten te
komen hoe haar onderdanen over haar denken. Geschrokken door de groeiende kloof
tussen het koningshuis en het gewone volk, laat zij het bureau Mori onderzoeken
of de handelwijze van het koningshuis strookt met de opvattingen die onder de
Britten leven.

    Koningin Elizabeth wenst op die manier beter te weten hoe te handelen in
tijden van crisis, zoals na de dood van prinses Diana, eind augustus. Toen
ontstond bijna een crisis in de verhouding tussen de Britten en het paleis. De
ogenschijnlijk ongevoelige manier waarop de koninklijke familie reageerde, stond
in schril contrast met de emotionele reacties van de Britten.

    De bevolking dwong de koninklijke familie min of meer om in het openbaar
gevoelens van rouw te tonen. De kritiek gaf voedsel aan de opvatting dat het
koningshuis mijlenver verwijderd staat van het gewone volk, waardoor zijn
populariteit tot een dieptepunt daalde. Dat de koningin niet ongevoelig is voor
de kritiek, bleek uit haar rede bij haar gouden huwelijksfeest. Zij gaf aan hoe
moeilijk het soms is voor de koninklijke familie om te weten te komen wat het
publiek wil. "Maar wij zullen zorgen dat uw boodschap doorkomt', zei zij met
nadruk. DPA

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.

                              102 of 102 DOCUMENTS

                                Algemeen Dagblad

                                January 5, 1998

FNV kiest harde koers in CAO-onderhandelingen

BYLINE: VAN EEN ONZER VERSLAGGEVERS

SECTION: Economie; Pg. 11

LENGTH: 337 words


    Rijswijk - De FNV gaat zich hard opstellen bij de komende
CAO-onderhandelingen. De uitkomsten moeten gelijk zijn aan de eisen, zegt
FNV-voorzitter L. de Waal in een interview met de Volkskrant.

    Voor dit jaar eist de FNV een loonsverhoging van 3,75 procent, afspraken
over scholing en verlof en verbetering van de arbeidsomstandigheden. "De leden
willen boter bij de vis. 1997 was het jaar van de hebzucht van de hoge heren.
Dit jaar wil de gewone man meedelen. Daar heeft-ie recht op', meent De Waal.

    Nog nooit hebben de bonden al hun eisen ingewilligd gezien. De CAO-uitkomst
was altijd een compromis tussen het onderbieden van de werkgevers en overvragen
van de bonden. De loonsverhoging viel in de praktijk 0,5 tot 1 procent lager
uit. "Werkgevers die niet aan de eisen tegemoet komen, krijgen een zware dobber
aan de FNV', waarschuwt de Waal. "We zullen wel zien wat daarvan terecht komt in
de onderhandelingen', reageert de werkgeversorganisatie VNO-NCW lakoniek. De
FNV-voorzitter meent dat vakbeweging en werkgevers het op hoofdlijnen eens zijn
over regelmatige scholing van werknemers om de snel veranderende
productietechnieken bij te benen. Het wachten is op concrete afspraken. "In 1997
hebben we proefgedraaid en gepraat. In 1998 moet de daad bij het woord.
Werknemers moeten scholingsrechten krijgen om hun vak bij te houden.'

    Ook verlangt De Waal afspraken over loopbaanonderbreking, zodat werknemers
langdurig verlof kunnen opnemen. De gemiddelde werkweek moet naar 32 uur. Dat
geldt ook voor Philips en de metaalindustrie, waar de werkweek nog meer dan 36
uur bedraagt. "Anders zijn ze domweg niet meer aantrekkelijk voor nieuwe
werknemers', stelt de FNV-topman.

    De vakbeweging wil bij de CAO-onderhandelingen ook afspraken maken over
betere arbeidsomstandigheden. De Waal denkt daarbij aan vermindering van de
stress door het opvoeren van productienormen, daglicht op het werk, de muisarm
door werken met computers, gevaren met oplosmiddelen en normen voor het tillen
van gewichten.

LOAD-DATE: May 8, 2003

LANGUAGE: DUTCH

                © 1998 PCM Uitgevers B.V.  All rights reserved.
