



Download Request: All Documents: 1-146
Time Of Request: Saturday, November 03, 2018  12:51:48

Send To:

UNIVERSITEIT VAN AMSTERDAM
POSTBUS 19185
AMSTERDAM, NLD 1000 GD


Terms: (((de gewone Nederlander! OR gewone Nederlanders OR de hardwerkende
burger! OR hardwerkende burgers OR de gewone burger! OR gewone burgers OR de
normale Nederlander! OR de normale burger! OR hardwerkende Nederlander! OR de
hardwerkende belastingbetaler! OR ons eigen volk OR het gewone volk OR de gewone
man OR de gewone vrouw OR (Henk en Ingrid) OR (Jan met de Pet) OR de modale man
OR de modale vrouw OR Jan Modaal) AND NOT SECTION (buitenland)) and
Date(geq(01/01/2016) and leq(31/12/2016)))


Source: NRC Handelsblad
Project ID:



                               1 of 146 DOCUMENTS



                                NRC Handelsblad

                                28 December 2016
                                  NH Woensdag

Opstand tegen de elite van Hollywood

BYLINE: Peter de Bruijn

SECTION: Cultuur; Blz. 2

LENGTH: 607 woorden

ABSTRACT

 FILM

Als de Amerikaanse nieuwsmedia  de winst van Donald Trump bij de Amerikaanse
presidentsverkiezingen al niet zagen aankomen, hoe moet het dan in Hollywood
zijn? Sterren, van Leonardo DiCaprio tot Robert De Niro, schaarden zich massaal
achter  Hillary Clinton. Velen trokken ook hun portemonnee: George Clooney
organiseerde  fundraisers bij hem thuis. Maar al die steun voor Hillary Clinton
lijkt vooral averechts te hebben gewerkt: Amerikanen hebben genoeg van verwende
sterren die even komen uitleggen wat ze in het stemhokje moeten doen.  De
opstand tegen de elite gaat ook aan Hollywood niet voorbij.

Zo heeft ook Hollywood een geloofwaardigheidsprobleem. Wie op zoek gaat naar de
films van het afgelopen jaar die enig inzicht  bieden in de wereld die Donald
Trump heeft voortgebracht, komt welgeteld uit bij één film: het magnifieke Hell
or High Water, met Jeff Bridges als pensioengerechtigde politieman die jaagt op
twee bankrovende broers. In de Amerikaanse filmindustrie gaapt een kloof tussen
de Oscarwaardige kwaliteitsfilms die in het najaar uitkomen en slechts een
beperkt deel van het publiek aanspreken, en het eenzijdig dieet van
superheldenfilms waarmee in de zomermaanden het echte geld wordt verdiend.
Oscarwinnaars halen historisch gezien lage bezoekersaantallen.  Birdman was de
commercieel minst succesvolle Oscarwinnaar van de afgelopen veertig jaar, met
een geschatte opbrengst van 42 miljoen dollar in de VS. Spotlight, winnaar van
de Oscar voor beste film vorig jaar, kwam met 45 miljoen dollar in dezelfde
regionen uit.

Zo kan het gebeuren dat de meest relevante Hollywoodfilm in 2016 weleens een
film  uit 1941 zou kunnen zijn. Citizen Kane, de fameuze debuutfilm van Orson
Welles, behoort tot de lievelingsfilms van Trump. Hij vertelde daar  tien jaar
geleden over, voor de camera van documentairemaker Errol Morris:  Ik denk dat je
van Kane kunt leren dat rijkdom niet alles is, want hij had alle rijkdom, maar
hij was niet gelukkig.  Trump wees vooral naar de scène waarin Kane, de
krantenmagnaat met grote politieke ambities, aan de ontbijttafel zit met zijn
eerste echtgenote. Naarmate Kanes roem en rijkdom stijgen, wordt die
ontbijttafel steeds groter. En komen Charles Foster Kane en zijn vrouw steeds
verder van elkaar af te zitten. Trump:  Ik denk dat ik daar iets van begrijp.

Het is niet vreemd dat Trump veel herkent in de film. Trump heeft zijn eigen
Tower in New York, Kane laat een hele kunstmatige berg aanleggen, om daar
bovenop zijn kolossale landhuis Xanadu  te bouwen. Trump liet zijn penthouse
bekleden met bladgoud, Kane koopt links en rechts kunstschatten op in Europa.
Volksmenner Kane ziet zichzelf  als de grote  beschermer van de gewone man,
Trump zegt op te komen voor  vergeten  Amerikanen. Als eigenaar van een reeks
tabloidkranten weet  Kane ook  het een en ander van  post-truth ,  als het gaat
om het bespelen van de Amerikaanse psyche met vette krantenkoppen.

Kane deinst in de film tijdens een verkiezingscampagne zelfs niet terug voor
dreigementen, dat hij zijn tegenstander achter slot en grendel zal zetten,  als
hij de verkiezingen eenmaal heeft gewonnen. Hij zoekt voortdurend naar liefde en
bevestiging, maar zit te veel opgesloten in zijn onverzadigbare geldingsdrang om
de wereld om zich heen echt te zien. Kane belichaamt een Amerikaans archetype:
een permanent opgewonden, instinctieve demagoog, die de wereld naar zijn hand
wil zetten. Ooit maakte Hollywood onthullende films over zulke mannen   niet om
moralistisch met het vingertje te zwaaien, maar wél met intelligentie en
verbeeldingskracht, en misschien ook wel een heimelijke fascinatie.

Peter de Bruijn

LOAD-DATE: December 28, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                               2 of 146 DOCUMENTS



                                NRC Handelsblad

                                20 December 2016
                                   NH Dinsdag

Keuze voor kasteelheer Fillon is een cadeau voor Marine Le Pen

BYLINE: Thomas von der Dunk

SECTION: Opinie; Blz. 16

LENGTH: 960 woorden

ABSTRACT

Wereldvreemde, neoliberale globalisten weigeren onder ogen te zien dat de keuze
voor François Fillon juist  Marine Le Pen in de kaart speelt, schrijft Thomas
von der Dunk.

Een ezel stoot zich niet twee keer aan dezelfde steen. Dat doen alleen de
neoliberaal denkende elites en hun supporters. Zelfs driemaal. Dat het tijdperk
van de ongeremde globalisering voorbij is, omdat het deel van het electoraat
dat daarvoor de prijs betaalt in opstand komt, heeft in hun kring kennelijk nog
niet echt tot bezinning geleid.

Na de door hen niet voorziene Brexit, die dus een schok teweegbracht, en de
niet-voorziene verkiezing van Trump, die een nog veel grotere schok
teweegbracht, krijgen we straks, met dank aan hun blindheid, mogelijk Marine Le
Pen in het Élyseé. Haar uitverkiezing zal voor zo n grote schok zorgen dat het
twijfelachtig is of de EU dat overleeft.

NRC  vertoont, als vlaggeschip van de liberale pers,  alle trekken van dit
mentale onvermogen tot omdenken. Het beschouwt de eigen denkwijze, op basis van
voor objectief versleten, abstracte economische argumenten,  als de enig
denkbare, rationele denkwijze. Alle alternatieven doet het af als atavistisch.

Dat veel slachtoffers van de toegejuichte en onvermijdelijk geachte
ontwikkelingen daar anders tegenaan kijken, kan zij eigenlijk nog steeds niet
bevatten. Daarom vervalt  de liberale pers  keer op keer in dezelfde fout, omdat
zij meent dat de anderen toch niet keer op keer in dezelfde fout zullen
vervallen door voor de  verkeerde  personen of beleidsvoorstellen te stemmen.

Dat zagen wij ook recentelijk bij de Franse voorverkiezingen. Volgens de
columnisten Luuk van Middelaar (25/11) en Caroline de Gruyter (26/11) en
correspondent Peter Vermaas (28/11) en het  hoofdcommentaar (29/11) hebben de
Franse Republikeinen met François Fillon een goede keuze gemaakt. Van Middelaar:
Zo doet rechts Frankrijk wellicht de beste tegenzet tegen Le Pen.  De Gruyter:
Een opsteker voor de liberale wereldorde , want:  Frankrijk moet eindelijk zijn
economie hervormen . Vermaas:  Fillon bleef zichzelf en dat bleek de winnende
formule. Hij is op economisch terrein zeer liberaal.  Het hoofdcommentaar, deze
kenschets overnemend en vol lof voor zijn  bijna on-Franse  liberalisme:  Hij is
katholiek en woont op een Frans kasteeltje. Als Fillon met klassiek
conservatisme Le Pen de wind uit de zeilen kan nemen, is dat toe te juichen.
Wel zijn er bedenkingen bij zijn bekrompen sociaal-culturele opvattingen.

Mij dunkt dat de Franse Republikeinen Le Pen geen groter cadeau hadden kunnen
doen dan door juist kasteelheer Fillon te kiezen. Met Fillon wordt de
conventioneel-rechtse kiezer bediend: voor minder staat en meer kerk. Die kiezer
zal hij ook vast binnenhalen. Maar het is de linkse kiezer die straks, in de
tweede ronde, indien Fillon dan tegenover Le Pen komt te staan, de doorslag zal
geven. Links beschikt niet over een  kansrijke eigen kandidaat: zowel de
radicaal Mélanchon als de gematigde premier Valls, die zich sinds Fillons
uitverkiezing als gegadigde heeft gemeld, zal in de eerste ronde vermoedelijk
roemloos ten onder gaan.

Fillon heeft het klassieke linkse electoraat, dat uit twee helften bestaat,
vrijwel niets te bieden. Dat geldt voor het hogeropgeleide deel, dat Juppé
acceptabel vond, maar van Fillons conservatief-katholieke plattelandsmentaliteit
niets moet hebben.  Met een strijd voor  Franse waarden  en tegen de islam win
je hen niet. Wie aan dat laatste groot gewicht hecht   een deel van de
lageropgeleide andere helft van het klassieke linkse electoraat   kan beter
terecht bij het origineel:  Le Pen. En zij heeft in de ogen van arbeiders die
hun baan bedreigd zien  nog een andere belangrijke plus. Haar belofte om met
protectionistische maatregelen voor de Franse verzorgingsstaat op te komen.

Wat dat betreft heeft zij   net als het Britse UKIP nu probeert, en eerder de
PVV   haar electorale werkterrein verlegd. Het Front National scoorde bij de
laatste regionale verkiezingen niet alleen goed in het traditioneel rechtse
zuiden, maar ook in het ooit linkse industriële noorden en oosten. Het is de
zeer begrijpelijke angst voor  globalisering die talloze kiezers in
rechts-populistische armen drijft.  De prijs daarvoor  wordt niet in de
villawijken, maar in de volkswijken betaald. Banen verdwijnen er naar
lagelonenlanden en migranten komen uit die lagelonenlanden.

En waar komt Fillon, met kennelijke instemming van NRC en vast ook van een
evenzeer op economische abstracties gefixeerd Brussel mee aanzetten? Met een
eenzijdig marktgeoriënteerd Angelsaksisch programma, bijna veertig jaar na
Thatcher, waar nu zelfs de Tory s zelf van afstappen. Meer bezuinigingen, minder
ontslagbescherming. Flexibilisering, privatisering, deregulering   de hele trits
van neoliberale dogma s die direct verknoopt zijn met de door bancair wanbeleid
veroorzaakte kredietcrisis van 2008, die Europa nog steeds niet te boven is.
Kortom, met maatregelen die de lagere middenklasse met reden als een grote
bedreiging voor baan- en inkomenszekerheid ziet.

Een vraag aan die lezers die in staat zijn zich te verplaatsen in de
slachtoffers van deze praktijk: wat zou u in die situatie doen? Stemmen op
iemand die in feite vanuit zijn kasteel zegt: nog meer onzekerheid is goed voor
u? Nee: die kiest echt niet,  om de republiek te redden , of Europa (dat
jarenlang ook eenzijdig de markt heeft gepromoot), voor zijn eigen ontslag en
dus voor een presidentskandidaat die de belangen van grote bedrijven boven die
van gewone burgers stelt. Die kiezer blijft of thuis, of kiest Le Pen. Waarmee
zij wint.

Het is de  linkse kiezer die straks,  als Fillon tegenover  Le Pen komt  te
staan,  de doorslag  zal geven

Thomas von der Dunk is cultuurhistoricus

LOAD-DATE: December 20, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                               3 of 146 DOCUMENTS



                                NRC Handelsblad

                                20 December 2016
                                   NH Dinsdag

Wie trekt er een grens? Alleen Wilders

BYLINE: Enzo van Steenbergen

SECTION: Den Haag; Blz. 10

LENGTH: 1169 woorden

DATELINE: Den Haag/Utrecht.

ABSTRACT

ReportagePVV-aanhangers

PVV-aanhangers willen gehoord worden. Alleen Wilders durft iets over het falende
systeem te zeggen, vinden ze.

Janny (52), pedicure, is sinds twee maanden oma. Het hartje van de baby klopte
niet toen hij werd geboren. De artsen reanimeerden minutenlang, de baby bleef in
leven en is gezond. Janny vertelt het trots, in haar maisonnette aan de rand van
Den Haag. Ze zet koffie met cupjes van de Hema.  Alleen , roept ze vanuit de
keuken,  ik maak me zo n zorgen over de wereld waarin die kleine man opgroeit.
Ik hoop dat hij wordt beloond als hij hard werkt. Dat hij dezelfde kansen krijgt
als een allochtoon die hier is komen wonen.

Janny stemt PVV, en die partij is optimistisch op weg naar de verkiezingen van
maart. In de Peilingwijzer, een gewogen gemiddelde van vijf grote peilingen,
komt de PVV uit op 27 tot 31 zetels.

Wie vormen die achterban verder?

Zelf denkt PVV-leider Geert Wilders dat het gaat om  uw chauffeur, uw tuinier,
uw huisarts of uw huishoudelijke hulp, de vriendin van de griffier, uw
fysiotherapeut, de verpleegster in het verpleeghuis van uw ouders of de bakker
bij u in de buurt . Dat vertelde hij althans de rechters tijdens het slotwoord
van het proces tegen hem. Wilders wil maar zeggen: gewone Nederlanders, die
stemmen PVV.

Het bureau Ipsos deed onlangs onderzoek onder PVV-kiezers. De cijfers zeggen:
PVV-stemmers zijn iets vaker man dan vrouw, vaker dan gemiddeld lager- of
middelbaar opgeleid, en meer geïnteresseerd in politiek dan de gemiddelde
Nederlander.

Wilders heeft een zeer trouwe aanhang, ontdekte Ipsos. 56 procent van de PVV ers
overweegt alléén PVV als er gestemd moet worden. Bij andere partijen is het
aandeel van de kiezers met een unieke voorkeur vaak tussen de 20 en 30 procent.

Kiezers afzeiken

Janny en haar man Joël (50), ambulancechauffeur, stemmen sinds de oprichting
PVV. Ze willen niet met hun achternaam in de krant   de baas hoeft hun
stemvoorkeur niet te weten. Janny:  Laat Wilders maar premier worden. Hij zegt
waar het op staat. En hij luistert naar het volk. Als ik dan Mark Rutte zie,
onze lachende minister-president  Die negeert gewoon onze nee-stem bij het
Oekraïnereferendum. Dan zeik je je eigen kiezers af. Dat zou Wilders nooit doen.

Janny werkt in een verzorgingshuis om de hoek. Hard werken, en dat is zwaarder
geworden. Janny vraagt aan familie van overleden mensen of ze hun
incontinentiemateriaal mag hebben. Anders is er te weinig voor andere ouderen,
sinds het huis een  luierquotum  heeft. Janny:  Maar in Den Haag hebben ze het
over Zwarte Piet. Alsof dat een probleem is.

De PVV wint op het stembureau in deze buurt verkiezing na verkiezing.  We wonen
hier prettig , zegt Janny. Al zijn er rond de woning wel problemen, vindt ze.
Met allochtonen.  Ze begint een opsomming: op twee hoeken wonen Marokkaanse
gezinnen. De één rustig, bij de ander zit volgens Janny vaker iemand in de
gevangenis dan dat-ie thuis is    ruimt wel lekker op .

Er woont ook een donkere man op de galerij.  Schat van een kerel , zegt Janny.
Hij past zich gewoon aan en doet normaal. Er zijn veel goeien hoor, maar de
slechten verpesten het.

Zeg niet dat Janny niet met buitenlanders kan opschieten. Haar zwager komt uit
Pakistan, de vriendin van haar zoon is Hindoestaanse    een bruin meisje met
lieve, rustige ouders . Over geloof wordt niet gepraat; daar komt maar ruzie
van.  Het is simpel: we accepteren en respecteren elkaar. Zolang je dat doet en
je past je aan, dan is er niks aan de hand. Zegt Wilders ook.

Goede kant van de geschiedenis

In een Utrechts café zit Jordy van Lith (24). Hij is zelfstandig ondernemer,
studeerde sociologie aan de universiteit van Tilburg. Op het eerste gezicht geen
typische Wildersstemmer, zegt Van Lith zelf. Juist daarom wil hij  geïnterviewd
worden. Van Lith ergert zich eraan dat PVV-stemmers vaak worden weggezet als
tokkies uit een volksbuurt . In de media ziet hij PVV-stemmers die hun hart
luchten, maar moeilijk onder woorden kunnen brengen waarom ze zich zo thuis
voelen bij de PVV.  Ik wil laten zien dat ook hoogopgeleide mensen van de PVV
kunnen houden.

Het is in zijn kringen niet normaal om PVV-aanhanger te zijn, vertelt Van Lith.
Hij heeft  sms jes gekregen van vrienden.  Succes met je leven, maar ik hoef je
niet meer te spreken , stond er. Ontspoord, niet goed bij zijn hoofd, een racist
zo noemen mensen hem. Van Lith:  Alsof veel mensen bezig zijn aan de juiste kant
van de geschiedenis terecht te komen.

Van Lith vindt zichzelf niet ontspoord, en zeker geen racist. Zijn analyse is
dat mensen in Nederland het gevoel hebben dat ze hun eigen leven niet meer
kunnen inrichten.  Ik zie onder PVV-stemmers een diep verlangen naar veiligheid
en een eigen identiteit. De angst voor intolerantie is groter dan de wens om
Nederlandse normen en waarden uit te dragen.

Het Oekraïnereferendum is voor Van Lith, net als voor Janny en haar man Joël,
symbool geworden voor het  schofferen van kiezers .  Het gevoel dat zij worden
genegeerd, is sterk. Het moreel kompas van de politiek staat afgesteld op andere
onderwerpen dan die van de meeste mensen. Wat hebben we nog gemeen met elkaar,
en wie trekt een grens? Dat is voor veel mensen alleen nog Geert Wilders.

Buitenstaander

Dat Wilders nauwelijks face to face contact zoekt met zijn publiek, doet zijn
kiezers weinig. Zijn boodschap verspreidt de PVV-leider via Facebook, Twitter en
nieuwsbrieven. Dat komt deels doordat hij streng beveiligd wordt, maar het is
ook een tactiek die goed werkt, vertelt socioloog Koen Damhuis.  Wilders kiest
een buitenstaanderspositie.

Voor zijn boek Wegen naar Wilders,  dat in februari uitkomt, nam Damhuis
diepte-interviews af met 64 PVV-stemmers. Ja, zegt hij, het zijn gewone
Nederlanders met allemaal verschillende achtergronden.

Damhuis ziet ook een belangrijke overeenkomst:  PVV-stemmers voelen zich vrijwel
zonder uitzondering buitengesloten door de politiek. Veel PVV-stemmers hebben
een negatieve ervaring in hun eigen omgeving en koppelen dat aan een falend
systeem. Eindelijk, zeggen ze, durft iemand er iets van te zeggen. Dat hij ook
nog is veroordeeld door de rechter voor  minder Marokkanen , is koren op zijn
molen. Geert Wilders heeft ballen, zeggen zijn kiezers. Hí j wel.

Industriegebieden, naoorlogse wijken

De PVV heeft geen ledenstructuur, dus alleen aan verkiezingsuitslagen en
peilingen is te zien  hoeveel steun de partij heeft.

In 2012 haalde de PVV 15 zetels bij de Tweede Kamerverkiezingen. Een fors
verlies: de jaren ervoor had de partij 24 zetels. Nu staat ze op 27 tot 31
zetels in de Peilingwijzer, die vijf peilingen weegt en combineert.

Naoorlogse wijken, groeikernen en stagnerende industriegebieden zijn typische
PVV-biotopen, schrijft geograaf Josse de Voogd in zijn boek Bakfietsen en
Rolluiken (2010).

Serie Partij zoekt kiezer

Over drie maanden stemt Nederland voor een nieuwe Tweede Kamer. Politieke
partijen hebben minder  aanhang dan ooit, maar de PVV merkt er weinig van. Geert
Wilders gaat nauwelijks de straat op, maar dat deert zijn kiezers niet.

LOAD-DATE: December 20, 2016

LANGUAGE: DUTCH; NEDERLANDS

GRAPHIC: Foto Phil Nijhuis/Hollandse hoogte

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                               4 of 146 DOCUMENTS



                                NRC Handelsblad

                                17 December 2016
                                  nh zaterdag

Laat radicaal links de boze burger bedienen

BYLINE: Jesse Klaver.

SECTION: Opinie; Blz. 2

LENGTH: 1042 woorden

ABSTRACT

 Ik wil samen met progressieve partijen    PvdA, D66 en SP   een alternatief
zijn voor het rechtse populisme , schrijft   Het gaat niet om de poppetjes.

Er waart een spook door de westerse democratieën. Het rechts-populisme is in
opmars. Donald Trump is gekozen als president van de Verenigde Staten. De
Britten willen de Europese Unie verlaten. In Nederland werd het cynisme over
Europa tot uitdrukking gebracht in een tegenstem tegen het associatieverdrag met
Oekraïne.

Voor mij zijn het uitdrukkingen van dezelfde onvrede: onvrede over globalisering
en de ongelijke verdeling van lasten en lusten. Het wantrouwen in de ander, de
argwaan tegenover wat van buiten komt, is snel toegenomen. Mensen willen de
controle terug.

De afgelopen dertig jaar hebben de traditionele middenpartijen   en dat is
vooral de sociaal-democratie te verwijten   meegewerkt aan het vergroten van
ongelijkheid en onzekerheid. In veel westerse landen hebben de partijen links
van het midden niet meer gedaan dan de scherpe kantjes proberen bij te vijlen
van economistisch beleid. De gekozen route leverde economische groei op, maar
legde tegelijkertijd de basis voor politiek ongenoegen.

De onzekerheid en woede van mensen is een direct gevolg van de  gestaag
toegenomen sociaal-economische ongelijkheid. De verhouding tussen kapitaal en
arbeid is uit het lood geslagen. Winsten nemen toe, lonen blijven achter.

Het verschil in inkomen tussen de tien procent mensen met de hoogste inkomens en
de tien procent met de laagste inkomens is razendsnel gestegen. Nog sterker
geldt dit voor het vermogen. De flexibilisering van de Nederlandse arbeidsmark
heeft zich in hoog tempo voltrokken en zal, als  we niets doen, ertoe leiden dat
vanaf 2025 minder dan vijftig procent van de mensen nog maar een vast contract
heeft.

Van globalisering en de Europese samenwerking hebben grote bedrijven veel meer
geprofiteerd  dan gewone burgers. Handels- en belastingverdragen  maken het
mogelijk dat zij weinig belasting betalen. Wat die verdragen betekenen voor
werknemersrechten of voor de inkomens van mensen met een lage opleiding of een
laag inkomen, doet er niet toe. Al dertig jaar is het mantra: wat goed is voor
het bedrijfsleven, is goed voor de welvaart. En dus voor iedereen.

Die belofte is niet waargemaakt. Dertig jaar globalisering, deregulering en
marktwerking heeft wel de grootste banken- en financiële crisis in tachtig jaar
opgeleverd. Met miljarden aan belastinggeld hebben belastingbetalers de banken
van bonusbeluste bankiers moeten redden. Het is niet gek dat mensen boos worden.

De bankencrisis is de oorzaak van het opkomende populisme, zei minister
Dijsselbloem  (PvdA) vorig weekend in Het Financieele Dagblad. Tegelijk is hij
de minister die vindt dat de winstbelasting voor bedrijven verder omlaag moet,
die welbewust de ongelijkheid tussen mensen met en zonder baan heeft vergroot en
met ijzeren hand toezag op de  bezuinigingen op publieke voorzieningen.

Het is typerend voor de houding van de gevestigde middenpartijen: zij zijn gaan
geloven dat het niet anders kan. Dat we niet meer kunnen doen dan een beetje
bijsturen. Zij bieden mensen geen antwoord op fundamentele onzekerheden. Dan
kiezen die mensen maar voor het rechts-populisme dat muren en hekken bouwt.  Het
is het creëren van schijnveiligheid door vijanden te kiezen in buitenlanders of
Europa.

Net als de rechtse populisten, hebben hun linkse collega s een te groot
verlangen naar het verleden. Maar we kunnen niet terug naar de oude
verzorgingsstaat. We moeten niet vasthouden aan het bestaande.

Het bestaande is niet genoeg. Het gaat er ook niet om om de globalisering te
stoppen door grenzen op te trekken, het gaat erom grip te krijgen op de wereld
om ons heen. Daar is juist internationale samenwerking voor nodig.

Progressieve politici hebben een nieuw verhaal nodig over hoe onze toekomst vorm
te geven. Daar is meer voor nodig dan een nieuw gezicht. Afgelopen week werd
Diederik Samsom ingeruild als leider van de PvdA. Woensdag ontstond kritiek op
het leiderschap van Emile Roemer. Het feit dat je nieuw bent, kan even voor een
opleving zorgen, maar het is niet genoeg.

Hoe persoonlijk de politiek ook is geworden, het gaat toch om de inhoud.  Als we
Nederland willen veranderen gaat het uiteindelijk niet om de poppetjes, maar
heeft links een koerswijziging nodig. Een radicale aanpak van ongelijkheid en
onzekerheid als antwoord op het economisme en rechts-populisme. Weg met het idee
dat de politiek machteloos is. We kunnen veel meer dan sommigen suggereren.
Daarvoor moeten we heilige huisjes durven neerhalen.

Bijvoorbeeld:

De overheid gaat zich bemoeien met loonpolitiek; grote bedrijven gaan meer
belasting betalen; we beschermen werknemers tegen oneerlijke (buitenlandse)
concurrentie; sociale zekerheid wordt een publieke voorziening die we
financieren via progressieve belastingen; we zijn klaar met bezuinigen en gaan
weer investeren in publieke zaken als zorg, onderwijs, veiligheid, leefbaarheid.
We voeren een mega-operatie  in het belastingstelsel door. En met vele miljarden
aan extra milieu- en energiebelastingen doen we wat Nederland allang had moeten
doen: koploper worden in het klimaatbeleid.

De onvrede en de boosheid van mensen zijn terecht. Ik wil met progressieve
partijen    PvdA, D66 en SP   een alternatief zijn voor het rechtse populisme.

Het belangrijkste dat daar voor nodig is: zelfvertrouwen. Zelfvertrouwen dat we
als politiek de grip op economische ontwikkelingen terug kunnen krijgen. En
zelfvertrouwen om na de verkiezingen niet weer het initiatief te laten aan
rechts. Als we elkaar als progressieve partijen vasthouden na de verkiezingen,
vormen wij het hart van een nieuw kabinet.

Alleen een radicaal links verhaal over het tegengaan van ongelijkheid en
onzekerheid vormt een krachtig antwoord op het economisme van de gevestigde
middenpartijen. Alleen met zo n nieuwe koers bieden progressieve partijen een
geloofwaardig alternatief voor mensen die uit onvrede nu vluchten in de armen
van het rechts-populisme.

De middenpartijen zijn gaan geloven dat het niet anders kan, dat bijsturen
genoeg is

Jesse Klaver is fractieleider van GroenLinks. Dit is een bewerkte versie van de
toespraak die hij zaterdag op het congres van GroenLinks houdt.

LOAD-DATE: December 16, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                               5 of 146 DOCUMENTS



                                NRC Handelsblad

                                17 December 2016
                                  nh zaterdag

SP ers die praten over het einde van Emile. En hem voorlopig laten zitten

BYLINE: Tom-Jan Meeus Illustratie Ruben L. Oppenheimer

SECTION: Binnenland; Blz. 17

LENGTH: 1387 woorden

ABSTRACT

Deze week: het onvermijdelijke einde van SP-leider Emile Roemer. Ofwel: het
grote drama van de Nederlandse  politiek, waardoor de SP niet meer kan
concurreren met   de PVV.

Haagse Invloeden

Een paar maanden geleden, eind oktober, raakte ik aan de praat met een
SP-politicus die al jaren meedraait in de hoogste regionen van zijn partij. Het
was buiten Den Haag, en buiten het zicht van partijgenoten.

We liepen wat recente politieke gebeurtenissen af, zoals je dat kunt doen met
politici: beeldvorming, werkelijkheid en laatste weetjes die zich vermengen in
het schijninzicht van de dagkoersen.

Ik zei dat ik verrast was dat de SP na de Algemene Politieke Beschouwingen geen
afscheid van Emile Roemer had genomen. Al in de nazomer, ruim voor Prinsjesdag,
had ik in SP-kringen opgevangen dat het geduld op was. Roemer moest nu eens gaan
knallen , zoals ze zeiden. Hij kon het belangrijkste beleidsdebat van het jaar
niet wéér met een onvoldoende eindigen, zoals telkens sinds 2012.

Anders is het een keer klaar, noteerde ik destijds.Maar Roemer was niet
beeldbepalend geweest, en daarna toch aangebleven. Zelf vond ik hem trouwens
beter dan eerdere jaren, maar beeldvorming kan hardnekkig zijn. De meeste
duiders waren opnieuw erg negatief, zeker nadat de PvdA de financiële
onderbouwing van het Nationaal Zorgfonds, waarmee de SP de marktwerking in de
zorg wil beëindigen, aan stukken reet.

Ik legde dit die SP-prominent in oktober voor, en toen gebeurde het. Roemer, zei
hij, had nog één kans zich als partijleider te bewijzen: 15 maart 2017. Als de
partij genoeg zetels behaalt om te gaan regeren, zei hij, mag Emile naar het
kabinet. Als hij te weinig zetels haalt, zal hij vertrekken    en neemt Ron
Meyer de leiding over.

Dus toen hetAD deze week een onthullend stuk bracht over interne kritiek op
Roemer en verdeeldheid in de Kamerfractie, paste dat bij langer sluimerend
ongemak: SP ers die de pijn van de eigen neergang niet meer aankunnen. Vandaar
dat de explosieve reactie vanuit de fractieleiding op deAD-onthullingen me  niet
vreemd voorkwam.

De vraag is alleen: wat verklaart de neergang, samen met die van andere linkse
partijen?

Onder partijvoorzitter Jan Marijnissen (hij vertrok in die functie najaar 2015)
was het decennia lang ondenkbaar dat ze op SP-burelen tegenover verslaggevers
klaagden over elkaar, laat staan over de leiding. Alles draaide om de partij;
individuele kritiek en persoonlijk ongerief waren daaraan ondergeschikt.

De SP was, in haar diepste wezen, een project dat met collectieve symboliek de
tijdgeest van zelfontplooiing bestreed: we komen op voor anderen, zodat anderen
voor ons  op zullen komen    en daarna draaien we een shaggie.

Er was een electorale markt voor, de PvdA verloor door aanhoudend regeren met de
VVD haar arbeidersflank, en de vaardige Marijnissen wist de taal van de gewone
man de nationale vergaderzaal binnen te brengen.

Het ging voor het eerst mis, vertelde een SP er me ooit, toen Marijnissen in
2006 een enorme zege boekte. Jonge fractiemedewerkers, vooral academici, waren
ineens Kamerlid.

Mensen die zich schikten in de partijcultuur van hard werken en salaris
afdragen. Maar ook mensen die zich, anders dan veel SP-aanhangers, uitstekend
raad wisten met de cultuur van zelfontplooiing. Je kon het aan ze zien.

Na Marijnissens vertrek uit de Kamer, in 2009, begon het verval. Wilders meldde
zich als concurrent, niet alleen met zijn taal, ook met een concurrerend
verhaal: in plaats van de klassenstrijd werden immigratie en multiculturaliteit
als ongemakken voor de gewone man aangewezen.

We komen voor onszelf op door anderen af te wijzen.

Het drama van de Nederlandse politiek is dat de SP hier nooit antwoord op heeft
gehad. SP-kiezers begonnen over te lopen naar Wilders, en kwamen steeds
moeilijker terug. Soms verlangden SP ers naar de tijd waarin de partij sceptisch
over  arbeidsmigratie was.

Maar de academici zetten de discussie in de Kamerfractie naar hun hand   de SP
verkoos solidariteit met vluchtelingen en arbeidsmigranten boven solidariteit
met de natuurlijke achterban.

Bij de SP was solidariteit voortaan ongeveer hetzelfde als bij de PvdA: we komen
in de eerste plaats op voor anderen.

Zo hield de SP op een serieus alternatief voor de PVV te zijn: de partij tobt nu
alweer jaren met verzwakte peilingen, ondanks de historische impopulariteit van
de PvdA. Ik ben geneigd er het einde van links in te zien, al weet je dat nooit
zeker: dingen kunnen weer omslaan. Maar zwakker is het solidariteitsgevoel sinds
de oorlog niet geweest, en slechter stond links er de afgelopen zestig jaar niet
voor.

Solidariteit wordt voortaan vooral nog gewaardeerd als het begint bij het
eigenbelang. Zie het succes van 50Plus, de opkomst van Denk, de discussie over
afschaffing van het eigen risico in de zorg.

De verheffing van het volk is overgegaan in zelfbescherming van het volk (en
geregeld in verhuftering van het volk).

De SP staat erbij en kijkt ernaar. Daar komt het onvermogen van Roemer om zijn
grote punten te maken bij. Je zult op het Binnenhof weinig mensen vinden die hem
als persoon niet waarderen. Maar je kunt je afvragen hoe goed hij zijn omgeving
leest. Hij hoopt in deze campagne uit te dragen dat hij, als enige van alle
zittende lijsttrekkers, nooit een deal met Rutte sloot. Geen slecht argument.
Maar ik ben bang dat het nog tot geen kiezer is doorgedrongen.

En deze week, na hetAD-artikel, deed hij tactisch opnieuw alles fout. Grote
problemen hou je klein nu journalisten amper nog tijd voor het natrekken van
andermans nieuws hebben. Zo doet elke fractie dat (en zo zeldzaam zijn lekkende
Kamerleden niet: komt in elke fractie voor). Dus hierover publiekelijk in
verontwaardiging ontsteken en daarna een fractievergadering inlassen: het zijn
fouten die ze in de gemeenteraad van Meppel niet meer maken.

Het gedrag van de fractieleiding liet bovendien de neiging zien interne kritiek
te beantwoorden met de repressie van Marijnissen. Ook dat werkt niet meer.

Zo werd in hetAD-stuk ook de Rotterdamse SP-fractievoorzitter Leo de Kleijn
opgevoerd. De partijtop wantrouwt hem, hoewel hij in 2012 nog bij de eerste
twintig op de kandidatenlijst stond.

Nu voert hij openlijk campagne om bij de eerste tien te komen. Ook bij hem gaat
zelfontplooiing nu dus boven het partijbelang.  Het kapitalisme werkt niet, dat
moeten we weer scherper uitdragen , zei hij me. De partijtop blijft zich
verzetten tegen zijn kandidatuur. Ook de afdrachtregeling   SP-politici moeten
hun bovenmodale verdiensten aan de partij afstaan    blijft ongelukken
veroorzaken. Talrijke  bestuurlijke talenten blijken meer verlangen naar
zelfontplooiing te hebben dan de partij aankan.

Begin deze maand werd bijvoorbeeld nog een geliefde wethouder in Rijswijk uit de
partij gezet, Björn Lugthart (36), omdat hij het bestuur om privacy-redenen
inzage in zijn belastingaangifte weigert. De zoveelste SP-bestuurder die zegt:
wat mijn partner verdient, en wat zich verder in mijn privéleven allemaal
afspeelt, gaat de partij niets aan.

De Rijswijkse fractie steunt de wethouder, maar het  partijbestuur  eist,
vertelde fractievoorzitter Eric Schutte me, dat de fractie haar steun aan de
wethouder intrekt. Repressie.  Dat gaan we niet doen , vertelde Schutte me.

Ook deze kwestie kan eigenlijk alleen maar fout aflopen.

Zo is de crisis onder Roemer compleet. Een partij die het contact met haar
natuurlijke achterban voor een deel kwijt is. Een verzwakte leider die gelekte
kritiek eigenhandig uitvergroot tot een crisis. Een partijbestuur dat dissident
gedrag krampachtig onderdrukt, en het verlies van bestuurlijk talent op de koop
toeneemt.

Intussen dwingt Lodewijk Asscher, de nieuwe PvdA-leider, de SP verder in het
defensief. Een verlies-verlies-verlies-situatie voor Roemer. Zet daar al het
politiek activisme op rechts tegenover, en het beeld is compleet: links
verpietert, rechts ruikt  de overwinning.

De SP zelf is intussen een partij zoals alle linkse partijen: in alle opzichten
verzwakt. Zoekend naar richting, verlangend naar  een verleden dat nooit meer
terugkeert. En geleid door een politicus die zichzelf, misschien, alleen nog kan
redden als hij de definitie van solidariteit van zijn politieke tegenstanders
overneemt: vooral voor jezelf opkomen.

De SP verkoos solidariteit met vluchtelingen boven solidariteit met de
natuurlijke achterban

LOAD-DATE: December 16, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                               6 of 146 DOCUMENTS



                                NRC Handelsblad

                                12 December 2016
                                   NH maandag

Met gestrekt been

BYLINE: Frits Abrahams

SECTION: Cultuur; Blz. 20

LENGTH: 538 woorden

ABSTRACT

Frits Abrahams

Een droge snik is verdrietiger dan een natte snik. Daarom zou ik het geluid dat
ik sommige PvdA-aanhangers vrijdagmiddag hoorde maken, eerder een droge snik
willen noemen. Mijn vrouw hield zich kranig, maar toch was ook haar ontroering
bijna tastbaar toen ze thuis haar partijleider Diederik Samsom met een verstarde
lach op zijn gezicht de gang van de macht zag uitlopen.

Eerst was er op het podium nog die laatste omhelzing met Lodewijk Asscher
geweest   misschien wel het moeilijkste moment voor alle partijleden. Samsom die
met gesloten ogen zijn kale, nu weerloze hoofd tegen Asschers rechterschouder
drukt, Asscher die hem met één hand omklemt en met de geopende andere hand een
verontschuldigend gebaar maakt: hier sta ik, ik kon niet anders.

Gaat het weer?  vroeg ik mijn vrouw toen alles achter de rug was. Samsom was
haar favoriet geweest omdat hij politieke moed had getoond.  Ach ja , herpakte
ze zich,  we moeten verder, maar ik blijf het spijtig vinden. Hij had een beter
lot verdiend. Nederland heeft meer aan hem te danken dan uit deze uitslag
blijkt.

Voor jullie partij is het zo beter , troostte ik  heus, met Samsom was het niet
meer gelukt, hij had te weinig krediet bij de kiezers buiten de partij.   We
moeten nog maar afwachten of het met Asscher zoveel beter gaat , zuchtte ze,
hij zal het heel moeilijk krijgen als vicepremier die vuile handen heeft
gemaakt.

Hier spreekt het Cohen-complex van het gemiddelde PvdA-lid: de angst dat  de
nieuwe, veelbelovende partijleider zal tegenvallen en opnieuw meer bestuurder
dan politicus blijkt.

Ik weet niet of Asscher de gewone man en vrouw zal aanspreken , zei ze,  hij
heeft iets afstandelijks. Samsom was destijds meer de jonge hond die je met al
zijn bezieling het succes gunde.   Onderschat Asscher niet , zei ik,  hij kan
fel en vilein zijn, dat zag je in de debatten met Samsom. Volgens mij krijgt de
PvdA nu eindelijk een leider die Wilders met gelijke munt durft terug te
betalen.  Ze trok een bedenkelijk gezicht.  Wat versta je onder gelijke munt?
Toch niet dat  progressief patriottisme  waar Asscher het over heeft?   Nee ,
zei ik, enigszins betrapt,  dat hoeft ook voor mij niet en ook niet die  trots
op Nederland  die hij van Rita Verdonk heeft geleend.   Maar dát is juist
Asscher , riep ze uit,  een nogal moraliserende man die het graag over waarden
heeft.   Dat is één kant van hem , gaf ik toe,  maar  ik denk dat zijn stijl het
grote verschil met zijn voorgangers wordt, zeker vergeleken met Cohen. Hij zal
er bij Wilders met gestrekt been in durven

Nee! Nee!  riep ze,  niet wéér dat vreselijke voetbalcliché. Politiek is geen
potje voetbal.   Ik wil maar zeggen: Asscher zal Wilders snoeihard van repliek
dienen , zei ik,  weet je nog hoe bang Wilders voor Eberhard van der Laan was?
Mensen met een grote bek zijn alleen bang voor andere mensen met een grote bek.
Ze haalde half haar schouders op, nog niet helemaal overtuigd.  Het gaat niet
alleen om het gevecht, maar ook om de inhoud , zei ze.  Ik help het je hopen ,
zei ik,  maar als je straks, om een blonde Limburger te citeren, aan de goede
kant van de geschiedenis wilt staan, moet je nú de verkeerde kant aanpakken
anders doet die het met jou.

LOAD-DATE: December 12, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                               7 of 146 DOCUMENTS



                                NRC Handelsblad

                                12 December 2016
                                   NH maandag

Brieven

BYLINE: Michelle de Clercq, Leiden; David Vesters, Boskoop; Henny van de Kamp,
Haarlem

SECTION: Opinie; Blz. 16

LENGTH: 518 woorden

brieven

Veroordeling Wilders

Tirannie meerderheid

In de twaalf jaar dat Geert Wilders met zijn eigen partij actief is (eerst Groep
Wilders, toen PVV), tartte hij de politieke spelregels en gebruiken in Den Haag.
In plaats van dat te onderkennen, ontwikkelde hij een zieligheidscomplex. In
zijn strafproces hanteerde hij ter verdediging kinderlijke argumenten, die hier
op neerkwamen:  Ze hebben de pik op mij, ik word gepest, maar hij deed het ook
en als afsluiter  het is niet eerlijk . Het leven is inderdaad niet eerlijk,
Geert, want terwijl je anderen   zelfs rechters   beschuldigt van  haat   ben je
er zelf van vrijgesproken (maar wel veroordeeld voor groepsbelediging en het
aanzetten tot  discriminatie).

Met zijn diskwalificaties aan het adres van rechters en media, probeert hij de
controlerende machten buitenspel te zetten. Van zijn rechtszaak maakte hij een
pr-stunt, hij spinde erop los. In zijn verdediging had hij het over de kracht
van oneliners,  dat iedereen die ook maar een beetje verstand heeft van
politiek, begrijpt dat zoiets bij het vak hoort. Als Wilders echt zijn vak
verstond, dan had hij moeten weten dat vrijheid en gelijkheid op gespannen voet
met elkaar staan (Tocqueville). Vrijheid van meningsuiting is niet onbegrensd en
kan resulteren in een tirannie van de meerderheid. Wilders leidt ons langzaam
naar een plek waar waarheid en gelijkheid  met  de  mantel der vrijheid  bedekt
worden. Pas op dat fascisme onze samenleving niet verder verhit. Als kikkers in
een pan worden we gekookt, zonder dat we het merken. Spring eruit voordat het te
laat is. Laat Wilders   spreekwoordelijk   maar in zijn eigen sop gaarkoken.

Michelle de Clercq, Leiden

Wilders (2)

Herzie de Trias Politica

In het kader van het proces Wilders hoor je vaak het begrip Trias Politica, de
scheiding van de wetgevende, uitvoerende en rechtsprekende macht.

De Trias echter is al meer dan tweehonderd jaar oud. Er zijn meer machten
bijgekomen, zoals de pers, de televisie, sociale media en publieke opinie. De
praktijk leert dat de politiek en de rechterlijke macht altijd rekening houden
met wat er in de samenleving leeft, de samenleving die wordt gevoed door pers,
media, enzovoorts.

Wellicht is het goed dat er wordt onderzocht of het wel inderdaad zo is dat het
staatsbestel nog steeds drijft op de klassieke Trias of dat de werkelijkheid is
dat die Trias zich stilzwijgend heeft uitgebreid met de eerdergenoemde machten.
En als dat zo is, wat betekent dat dan?

David Vesters, Boskoop

Het gewone volk

Open uw kolommen!

De laatste weken gaat het in de krant veel over een elite die het  gewone volk
niet zou  zien staan en dat gewone volk stemt dan vervolgens op types als  Geert
Wilders en Donald Trump.

Ook journalisten krijgen er nogal van langs. Zowel Donald Trump als Geert
Wilders overdrijft, maar als je ziet hoe weinig ruimte er voor ingezonden
brieven is en hoeveel moeite het kost om een ingezonden brief in de krant te
krijgen (dat lukt nagenoeg niet), hebben ze eigenlijk toch wel een punt.

Henny van de Kamp, Haarlem

Gelijkheid  met  de  mantel der vrijheid  bedekt

Er zijn meer machten bijgekomen

LOAD-DATE: December 12, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                               8 of 146 DOCUMENTS



                                NRC Handelsblad

                                10 December 2016
                                  NH zaterdag

Den Haag wil de zaak tegen Wilders liever klein houden

BYLINE: Enzo van Steenbergen

SECTION: Den Haag; Blz. 4

LENGTH: 348 woorden

DATELINE: Den Haag.

ABSTRACT

De Politieke reacties

Wilders hekelt na zijn veroordeling opnieuw de  politieke elite , maar andere
fractievoorzitters reageren voorzichtig op het vonnis.

PVV-leider Geert Wilders sprak rechtstreeks tot zijn kiezers, een paar uur nadat
de Haagse rechtbank hem schuldig achtte aan groepsbelediging en het aanzetten
tot discriminatie.  Beste mensen, ik kan het nog steeds niet geloven, maar
zojuist ben ik veroordeeld.

Wilders legt de uitspraak  uit als een poging hem monddood te maken. Hij is,
zegt hijzelf, bestraft omdat hij  een vraag over Marokkanen  stelde,  terwijl
eergisteren bleek dat tientallen Marokkaanse asielzoekers buslijnen in Emmen
terroriseren en niet eens een boete krijgen.

Het was een eerste inkijk in standpunten die  zijn campagne zullen beheersen tot
aan de verkiezingen in maart. Geert Wilders zal zichzelf neerzetten als
martelaar van het vrije woord die wordt tegengewerkt door de   multiculturele
elite , terwijl hij zegt waar het op staat.

De politieke reacties  waren terughoudend. Dat kwam vooral doordat Wilders
meteen bekendmaakte dat hij in hoger beroep gaat. De zaak is daarmee
vermoedelijk tot na de verkiezingen  onder de rechter .

Klein houden, had premier Rutte bedacht. Dus legde hij tijdens zijn wekelijkse
persconferentie eerst uit dat hij niets over de uitspraak kon zeggen:  Alles wat
ik zeg, kan in het hoger beroep worden gebruikt.  Om al snel te zeggen dat er
veel andere belangrijke kwesties zijn , zoals werkloosheid, ouderenzorg en
veiligheid. Dáár wilde Rutte over praten.

D66 liet weten dat  politici zich zo min mogelijk moeten mengen in individuele
rechtszaken . CDA-leider Sybrand Buma zet zich wel fel af tegen de reactie van
Wilders:  Als een politicus die veroordeeld wordt onmiddellijk zijn politieke
podium misbruikt om de onafhankelijkheid van de rechters te ondermijnen, hoe kan
je dan van gewone Nederlanders vragen om vertrouwen in de rechtsstaat te houden?
Wilders zelf liet zich niet zien op het Binnenhof vrijdag, hij bleef in het
beveiligde deel van het parlementsgebouw. Zijn partij reageerde niet op vragen.

LOAD-DATE: December 9, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                               9 of 146 DOCUMENTS



                                NRC Handelsblad

                                08 December 2016
                                  NH donderda

Brieven

BYLINE: A.L. de Werker; Henri Stroet

SECTION: Opinie; Blz. 16

LENGTH: 378 woorden


Vooruitgangsideaal

Rustig aan, elite

Wie de eindjes aan elkaar moet knopen, heeft weinig aan de grote idealen van de
elite, betoogde filosoof Kees Vuyk (Opinie en Debat, 3/12).   We moeten
universele waarden verbinden met het alledaagse leven van gewone mensen.  Hij
wijdt een interessante beschouwing aan het gebrek aan vertrouwen tussen elite en
het gewone volk. Het lijkt soms  alsof het vroeger anders was   getuige het
pleidooi van Jan Terlouw in De Wereld Draait Door(30/11). Maar zijn  touwtjes
uit de brievenbussen  waren een bewijs van armoede en tweedeling. Het begrip
klassenstrijd zegt meer over het verleden.  De hogere klasse ontmoette vroeger
de volks- en arbeidersmassa uitsluitend als dienstmeisje, tuinman, huisnaaister
en klusjesman. Ongeveer zoals ze nu buitenlanders kent. Die afstand tussen hoog
en laag is er nog altijd. De komst van een nieuwe elite dankzij algemene toegang
tot hoger onderwijs bracht nog wat anders. De nieuwe elite deelt in hoge mate
een progressief Vooruitgangsideaal dat men het liefst vandaag al vorm zou zien
krijgen aan de hand van politiek correcte regels. De gewone man is zover nog
niet. Zeker niet als het gaat om het toejuichen van vreemd en afstand doen van
eigen. Hij moet het bekopen met het elitaire stempel van onderbuik en racisme.
Voorlopig maakt dat de kloof alleen maar breder en dieper.

A.L. de Werker

Geenpeil

Voor als je tijd overhebt

GeenPeil van  Jan Dijkgraaf wil in maart 2017 aan de Tweede Kamerverkiezingen
meedoen. Zonder programma en standpunten. De leden kunnen de koers bepalen door
via internet te stemmen over wetsvoorstellen die ter tafel komen. De Kamerleden
volgen altijd wat er uit deze microreferenda komt.

Er is terecht veel kritiek op dit idee. Maar onverwachts zitten er ook
interessante kanten aan. Mensen met veel vrije tijd en politieke belangstelling
kunnen nu via het lidmaatschap de politiek beter volgen. Zoals waarover gestemd
wordt en hoe de uitslag is. Welke partijen zijn voor en welke tegen en waarom?
GeenPeil belooft de leden van de partij goed voor te lichten, door bijvoorbeeld
de voors en tegens van een keuze vooraf naast elkaar te zetten. En natuurlijk
hoef je niet op de partij te stemmen om lid van de partij te zijn.

Henri Stroet

Noem ze racist en de kloof wordt dieper

LOAD-DATE: December 8, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              10 of 146 DOCUMENTS



                                NRC Handelsblad

                                05 December 2016
                                   NH maandag

Amusement De Braboneger verkaast?! NPO 3, 21.55-22.35u.

SECTION: Binnenland; Blz. 10

LENGTH: 90 woorden


Cabaretier Steven Brunswijk noemt zich   Braboneger , want hij is even
plat-Tilburgs als Surinaams. Hij bezoekt met twee  matties  extreem Nederlandse
plekken, zoals een schuurfeest of een Haags dartcafé.  Als de NPO   de gewone
man   beter in beeld wil, kun je kiezen voor PVV-sympathisanten bij Pauw of een
nieuw Het Lagerhuis , schreef tv-recensent Hans Beerekamp vorige week. De
Braboneger laat twee werelden zien, die niet echt hun best hebben gedaan zich te
verdiepen in de andere kant. Beerekamp:  Werkt beter dan een Townhallmeeting.

LOAD-DATE: December 5, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              11 of 146 DOCUMENTS



                                NRC Handelsblad

                                03 December 2016
                                  NH Zaterdag

Soggenderwijs

BYLINE: Paulien Cornelisse

SECTION: Cultuur; Blz. 28

LENGTH: 302 woorden

ABSTRACT

Paulien Cornelisse

Bij de mensen

Er zullen wel mensen zijn die momenteel eigenlijk een sinterklaasgedicht hadden
moeten schrijven. Sterker, het had al af moeten zijn! Nu nog even de krant
lezen, om je er uiteindelijk met een jantje-van-leiden vanaf te maken.  Dit
uitstelgedrag,  daar is in het Engels een mooi woord voor, namelijk
procrastination . Dat woord klinkt heel academisch en alsof alleen hoogleraren
het gebruiken. Zeg maar het equivalent van  idiosyncratisch of restitueren. Maar
nee, procrastination is ook een woord van de gewone man.  To procrastinate , kun
je ook gewoon zeggen. Of  All I do is procrastinating. I hate myself.

Toen ik studeerde werd er wel eens gesproken van  soggen , dat was een
verwerkwoording van het acroniem  sog , dat dan weer stond voor
studie-ontwijkend gedrag . Het bedenken van het woord  soggen  kan alleen maar
tijdens voornoemd soggen ontstaan zijn.

Ook al hoor je je schuldig te voelen over alles wat je vanwege een algeheel
gevoel van mañana, mañana hebt nagelaten   ik wil hier toch een lans breken voor
het uitstellen van het sintgedicht tot het laatste moment. Want soms is het
juist het tijdgebrek dat ervoor zorgt dat je met je sintgedicht helemaal los
kunt gaan. Dat je halfrijm eindelijk accepteert als een mogelijkheid. Dat je
logica niet meer noodzakelijk vindt.

Laat tijdgebrek echter geen reden zijn om de volgende rijmen te gebruiken:
denken- schenken, Piet   had je vast nog niet, kopen   maak maar snel open. Die
rijmen zijn echt te suf. In plaats daarvan heb je echter wel toestemming om
astma  te laten rijmen op  vast maar , mag stropdas gekoppeld worden aan  dat
wordt wat , en rijmt Sinterklaas op winterkaas. Winterkaas? Wat is dat nou weer?
Precies, dat bedoel ik. Dí e vrijheid van denken.

Paulien Cornelisse is cabaretier en schrijver.

LOAD-DATE: December 2, 2016

LANGUAGE: DUTCH; NEDERLANDS

NOTES: Paulien Cornelisse is cabaretier en schrijver.

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              12 of 146 DOCUMENTS



                                NRC Handelsblad

                                02 December 2016
                                   NH Vrijdag

Nooit meer Napoleon

BYLINE: Bas Heijne

SECTION: Boeken; Blz. 2

LENGTH: 1482 woorden

ABSTRACT

Richard J. Evans

Deze vermaarde Britse historicus laat in zijn geschiedenis van Europa in de 19de
eeuw zien dat ons continent over een gemeenschappelijke geschiedenis beschikt,
waarin ondanks de nationale verschillen de meeste ontwikkelingen  gelijk opgaan.


Vrede uit eigen belang

Toen Vladimir Poetin ruim twee jaar geleden de Krim annexeerde, reageerde de
Amerikaanse minister van Buitenlandse Zaken John Kerry met wat hij zelf
waarschijnlijk als een dodelijke veroordeling beschouwde:  Je valt niet zomaar
uit eigenbelang onder valse voorwendselen een land binnen. Dat is gedrag uit de
19de in de 21ste eeuw.  Honende twitteraars begonnen meteen over de invasie van
Irak, maar het punt dat Kerry wilde maken was duidelijk   in een geglobaliseerde
wereld, waarin men zich van zijn onderlinge verknooptheid en wederzijdse
afhankelijkheid bewust is en bovendien soevereiniteit van landen en volkeren nog
altijd als leidend principe geldt, is klakkeloze annexatie van een omstreden
gebied uit zuivere machtshonger een terugval, een primitieve oprisping. Zo doen
we dat niet meer.

Maar als De eeuw van de macht, de grote, duizelingwekkende geschiedenis van
Europa in de eeuw tussen de Slag bij Waterloo en het begin van de Eerste
Wereldoorlog van de Britse historicus Richard J. Evans iets laat zien, is dat de
negentiende eeuw minder ver van onze eigen tijd afstaat dan we geneigd zijn te
denken. Het boek van Evans verscheen als deel zeven in de nieuwe serie Penguin
History of Europe, waarvan de afzonderlijke delen stuk voor stuk geschreven zijn
door gerenommeerde historici als Mark Greengrass en Ian Kershaw. Deel zes,
geschreven door Tim Blanning, loopt van 1648 tot 1915 en heet The Pursuit of
Glory. Evans (1947) ziet als een rode draad door  zijn  eeuw niet het najagen
van glorie, maar van macht.

Twee gezichten

Dat begrip had in de negentiende eeuw twee gezichten: allereerst kun je de eeuw
zien als een langgerekte strijd voor zeggenschap en zelfbeschikking, van de
lijfeigenen, van armen, vrouwen, van arbeiders en ook van burgers.
Tegelijkertijd was het natuurlijk de eeuw waarin de koloniale expansie
ideologisch gestut werd door het imperialisme, de eeuw waarin nationalisme de
magie van het koningschap verving en waarin de natuur met nieuwe technologie
steeds meer aan de mens onderworpen werd. De strijd voor meer zeggenschap van de
stem- en machtelozen en het verlangen tot dominantie, onderdrukking en brute
uitbuiting vormen samen de dynamiek die de eeuw volgens Evans in zijn greep
hield.

Ook het nationalisme, dat negentiende-eeuwse fenomeen bij uitstek, kende die
dynamiek. Aanvankelijk ging het, zoals in Polen, om volkeren die zich van het
juk van een ander volk wilden bevrijden, of, zoals in Italië en Duitsland, om
versplinterde volkeren die eenheid zochten; het gierende, militaristische
nationalisme, dat met steeds extremere politiek superioriteit boven andere
naties beleed, domineerde Europa steeds sterker na de gefnuikte revoluties van
1848 en eindigde uiteindelijk in de verschrikkingen van 1914-1918.

In de visie van Evans lag Europa in de eeuw die daaraan voorafging vooral in de
schaduw van de Franse Revolutie en Napoleon. Evans:    In 1815, en nog tot lange
tijd daarna, waren Europese staatsmannen en politici steeds tot de conclusie
gekomen dat internationale samenwerking de manier was om een herhaling van een
sociale en politieke revolutie te voorkomen. Het verlies van mensenlevens en de
massale verwoestingen die de legers van de Franse revolutionairen en hun
opvolger Napoleon overal in Europa hadden veroorzaakt, moest met het herstel van
de maatschappelijke en politieke orde voortaan worden voorkomen.

Na de val van Napoleon was er de mogendheden die samenkwamen op het Congres van
Wenen alles aan gelegen een nieuwe catastrofe te vermijden. Dat leidde in de
meeste landen tot een restauratie en een, soms paranoïde, angst voor revolte en
revolutie. Tegelijkertijd bleef veel wetgeving van Napoleon, die grotendeels
voortkwam uit de Franse Revolutie, behouden; van een werkelijke restauratie van
het ancien régime was geen sprake. Napoleon, en de Franse Revolutie, waren zowel
een bron van inspiratie van opstandelingen, radicalen en revolutionairen, als
een constante waarschuwing voor de machthebbers.

De paradox die Evans keer op keer laat zien, is dat de conservatieve koningen en
hun ministers vaak hervormingen toestonden om een dreigende opstand af te
wenden. Zo bleef de bestaande orde grotendeels overeind, maar vond, met vallen
en opstaan, een groeiende emancipatie van de gewone man plaats.

De revoluties van 1830 en 1848 waren schokgolven, maar geen echte omwentelingen.
En hoewel de negentiende eeuw zeker niet zonder oorlogen was, fungeerde de
herinnering aan Napoleon lang als een  nooit weer!    en vaak met succes, stelt
Evans.  De Britse wereldheerschappij had voorkomen dat koloniale en imperiale
conflicten de rust in Europa verstoorden. De Europese mogendheden hadden slechts
een beperkt aantal oorlogen uitgevochten, met een beperkt doel en met beperkte
middelen.

Helikopterblik

De geschiedenis van Evans is waarlijk Europees; hij beschikt bovendien over een
fenomenale beheersing van zijn materiaal. Alles en iedereen komt aan bod, de
politieke en sociale geschiedenissen van de afzonderlijke Europese mogendheden
worden soepel met elkaar vervlochten.

Om de onpersoonlijkheid van een dergelijke helikopterblik te vermijden, een
relaas van louter duiding van feiten en cijfers, zoemt hij aan het begin van
ieder hoofdstuk in op een leven dat voor hem exemplarisch is voor de spanningen
van die tijd   een rekruut die Napoleons terugtocht uit Rusland meemaakte, de
vroeg-feministische schrijfster Flora Tristan, de populaire Zweedse schrijfster
Fredrika Bremer, de Hongaarse dichter Bertalan Szemere en de Britse suffragette
Emmeline Pankhurst. Die vignetjes zijn goed geschreven en brengen de
geschiedenis van de negentiende eeuw meteen tot leven.

Tegelijk roepen ze het verlangen, in iedere geval bij deze lezer, naar meer
geschiedenis  vanaf de grond  op. Omdat Evans zoveel te vertellen heeft, en alle
getallen en percentages over landbouw, bevolking, industrie en wat al niet
paraat heeft, werd ik tijdens het lezen van De eeuw van de machtregelmatig
overvallen naar het verlangen om even ergens bij stil te staan, bij een figuur
als Tocqueville, Metternich of Robert Peel, om zomaar een greep te doen.

Er wordt veel genoemd, en nog meer opgesomd in De eeuw van de macht, maar de
meeste feiten en personen krijgen niet veel reliëf, ze zijn deel van de grote
stroom van de geschiedenis. Dat is de prijs die je betaalt voor een relaas op
deze schaal dat zich bovendien als deel van een nieuwe gezaghebbende, Europese
geschiedenis moet bewijzen.

De grote Nederlandse historicus Johan Huizinga (1872-1945) had aan het einde van
zijn leven oog voor een ontwikkeling waarin geschiedenis steeds meer wordt tot
een relaas van krachten, politieke, sociaal-culturele en vooral economische, en
waarbij de statistiek belangrijker wordt dan de biografie van grote historische
figuren. Dat was allemaal winst, maar er kleefde ook een groot bezwaar aan,
aldus Huizinga:  In het getal bezwijkt het verhaal.  Evans is zich daar terdege
van bewust en probeert dat effect te verzachten met  zijn vignetten van
persoonlijkheden, maar het blijft hier en daar  wringen.

Lotsbestemming

Er staat meer dan genoeg tegenover. Door zijn aanpak laat Evans overtuigend zien
dat Europa over een gemeenschappelijke geschiedenis beschikt, waarin de
afzonderlijke, nationale geschiedenissen ieder een aparte culturele en politieke
smaak en kleur hebben, maar waarin de meeste ontwikkelingen wel degelijk gelijk
opgaan. Dat de vrede relatief lang bewaard kon blijven, was meestal het
resultaat van welbegrepen eigenbelang; dat de rechten van onmondige boeren,
burgers en minderheden gaandeweg werden uitgebreid, eveneens. Ook de ideologieën
waarmee het kolonialisme werd onderbouwd waren gemeengoed.

En wanneer in tweede helft van de negentiende eeuw het nationalisme zich
verhardt, het imperialisme als een onwrikbare Europese lotsbestemming wordt
gezien, en het racisme virulente trekken krijgt, gaat men gezamenlijk een
cataclysme tegemoet. Daarbij is de schuldvraag weliswaar interessant, maar
misschien ook van niet zoveel betekenis, omdat de tendensen die tot de Eerste
Wereldoorlog leidden, overal in Europa aanwezig waren. Om dat te onderstrepen
eindigt Evans zijn boek met de profetische uitspraak van de Britse minister van
Buitenlandse Zaken Sir Edward Gray, die zich op 3 augustus 1914 in zijn
ministerie tot een vriend richt:  Overal in Europa gaan de lichten uit en we
zullen ze van onze levensdagen niet meer ontstoken zien worden.

Deze Britse historicus  beschikt   over een fenomenale  beheersing van zijn
materiaal

Richard J. Evans: De eeuw van de macht. Europa 1815-1914. Vert.
Vertaalcollectief.   Hollands Diep,  1102 blz.   49,99

4

LOAD-DATE: December 2, 2016

LANGUAGE: DUTCH; NEDERLANDS

NOTES: Richard J. Evans: De eeuw van de macht. Europa 1815-1914. Vert.
Vertaalcollectief. Hollands Diep, 1102 blz.   49,99

GRAPHIC: Poster van Robert Falcucci, Foto Getty Images

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              13 of 146 DOCUMENTS



                                NRC Handelsblad

                                02 December 2016
                                   NH Vrijdag

column

SECTION: Boeken; Blz. 2

LENGTH: 454 woorden


Donald Trump, Vladimir Poetin, Geert Wilders, Marine Le Pen, Viktor Orbán,
Frauke Petry en Norbert Höfer. Ze zijn allemaal boos op de wereld zoals die is.
Terecht of onterecht, daar wil ik hier vanaf zijn, want voor je het weet, word
je in de sociale media voor rechtse onheilsprofeet of voor  linkse Gutmensch
uitgemaakt.

De tirades van bovengenoemde politici doen me vaak  denken aan sommige Engelse,
Franse en Duitse romans uit het Interbellum. In die roerige jaren tussen 1918 en
1939 was woede net als nu de leidende norm. Velen, uit zowel het uiterst-rechtse
als het uiterst-linkse kamp, gaven toen ook de elite de schuld van de ellende
van de gewone man. En die elite moest boeten.

Dichteres Hanny Michaelis beschrijft die woede in haar onlangs gepubliceerde
oorlogsdagboek heel treffend als ze het over haar leraar Grieks heeft. Tegen
zijn leerlingen had die geborneerde kleinburger het er voortdurend over dat
iedereen van een beetje deftige komaf nog zo dom kon zijn, maar altijd wel een
mooie baan kreeg.

Louis-Ferdinand Céline gaf  in de jaren dertig in zijn meesterlijke romans zo
ongeveer iedereen ervan langs die het beter had dan hij,  zo boos was hij uit de
Eerste Wereldoorlog gekomen. En vergeet Ernst von Salomon niet, de rechtse
Duitse schrijver die minister van Buitenlandse Zaken Rathenau vermoordde, of de
Franse fascisten Pierre Drieu La Rochelle en Robert Brasillach, stuk voor stuk
voortreffelijke vertolkers van de rechtse tijdgeest.

Ook aan de kant van de linkse Gutmenschen van toen valt er veel te genieten.
Lees Heinrich en Klaus  Mann, Alfred Döblin, Lion Feuchtwanger, Kurt Tucholsky,
Bertolt Brecht, Elias Canetti  of Joseph Roth. Niemand zag in de jaren twintig
zo goed in welke richting de oprukkende hordes trokken als die laatste
schrijver, die zich als zelfopgelegde voorzorgsmaatregel dood zoop.

In de Nederlandse letteren van het Interbellum werd er weliswaar van  links tot
rechts gepolitiseerd geschreven, maar meer in de vorm van essays en poëzie dan
in goede romans. In dat opzicht is er dus niet veel veranderd.  Het afgelopen
jaar ben ik, op Christiaan Weijts  Het valse seizoenen Pieter Waterdrinkers
Poubelle na, geen  Nederlandse politieke roman tegengekomen. De literatuur van
2016 gaat in ons land vooral over moeizame liefdes en familieperikelen, al dan
niet op het platteland.

Voor het einde van dit jaar hoop ik dan ook nog een goede Nederlandse roman à la
Michel Houellebecqs Sousmissionof Philip Roths The plot against Americate lezen.
De boze man of vrouw is tenslotte voor elke schrijver een ideaal personage. Bij
gebrek aan inspiratie mag de schrijver van dat boek van mij gerust Roths
beginzin plagiëren:  Fear presides over these memories, a perpetual fear.

LOAD-DATE: December 2, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              14 of 146 DOCUMENTS



                                NRC Handelsblad

                                01 December 2016
                                  NH Donderda

Er hing een touwtje uit elke brievenbus

BYLINE: Hans Beerekamp

SECTION: Media; Blz. 16

LENGTH: 477 woorden

Zap

Er gebeuren nu al veel vreemde dingen op televisie in de aanloop naar de
verkiezingen van volgend jaar, vooral in Pauw: een vereende aanval van Jacques
Monasch en de Partij voor de Dieren op de neiging van veel journalisten om bij
de macht op schoot te kruipen, zes nieuwe aspirant-Kamerleden van wie er vier al
een mediacarrière opbouwden en een wel heel curieuze botsing tussen politici van
Leefbaar Rotterdam en  actievoerders tegen het afbreken van 20.000 woningen en
bouwen van iets duurdere vervanging.

Klassieke sociaal-democratische stadsvernieuwing om verpaupering tegen te gaan,
maar de tegenstanders dwongen een referendum af, omdat ze meenden dat zo de
minder vermogenden de stad zouden worden uitgejaagd.

Leefbaar Rotterdam ontleent zijn bestaansrecht aan de wens dat er beter
geluisterd moet worden naar de gewone man, maar stuitte nu precies op het soort
wantrouwen dat populisten plegen te exploiteren. Ik moest daar erg om lachen.

Het universele principe werd uitstekend uitgelegd door politiek nestor Jan
Terlouw, die in 1981 D66 naar de verkiezingszege leidde. Hij kreeg in De Wereld
Draait Door  politieke zendtijd ten behoeve van  grand old men , omdat hij 85
was geworden. In zeven minuten hield hij uit het hoofd, recht in de camera
kijkend, een glashelder betoog tegen het vernietigen van de aarde en voor het
herstellen van het vertrouwen. Zijn centrale metafoor was het touwtje dat in de
jaren 50 uit elke brievenbus hing, zodat mensen bij elkaar konden binnenlopen:
Nu doe je geen zaken meer met een handdruk, maar met vijf contracten.

De sleutel lag bij de politici, die weer integer en bevlogen moesten worden. Het
publiek vond dat die eigenschappen zeker van toepassing waren op deze
Nederlandse Bernie Sanders. Hij kreeg een groot applaus van 23 seconden, dat is
in DWDD bijna een half liedje en langer dan ik in dat programma ooit meegemaakt
heb, voor muziek of welke andere gast ook.

Nostalgie is een herkenbare, maar te wantrouwen factor in de huidige
waardencrisis. Maar het zou mooi zijn, als het weer kon, dat touwtje uit de
brievenbus. Waarom zouden we niet proberen weer eens niet bij voorbaat altijd
van de slechtste intenties uit te gaan?

Terlouw, ook  een bij vele generaties geliefd kinderboekenschrijver, biedt het
charisma en de overtuigingskracht van de ouderdom, die juist jongeren
aanspreekt. Mocht D66 hem als lijstduwer willen inzetten, dan zou dat zeker
effect sorteren. Maar uit zijn pleidooi volgt de conclusie dat hij een
lijstduwerschap niet zou aanvaarden, omdat hij dan grote kans zou lopen om
kiezersbedrog te moeten plegen. Het is de consequentie van lijstduwerschap dat
je eventuele voorkeursstemmen niet negeert en dan wel degelijk je zetel inneemt.
Dat zie ik hem niet meer doen, helaas.

Maar als politiek commentator op tv tussen de te verwachten moddergevechten, dat
zou een zegening zijn.

Hans Beerekamp

LOAD-DATE: December 1, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              15 of 146 DOCUMENTS



                                NRC Handelsblad

                                30 November 2016
                                  NH Woensdag

Ton & Anneke van de Albert Cuypmarkt

BYLINE: Marcel van Roosmalen

SECTION: Cultuur; Blz. 20

LENGTH: 436 woorden

ABSTRACT

Marcel van Roosmalen

column

Bij de presentatie van zijn politieke partij Nieuwe Wegen had Jacques Monasch
een groepje hardwerkende mensen meegenomen. Hij duwde ze voor zich uit richting
de journalisten. Hier een verpleegster! Daar een marechaussee! Een echte
ambtenaar! En vooral: Ton & Anneke van woonwinkel Viareggio op de Albert Cuyp!

Ja, de Albert Cuyp! Die markt voor en door gewone mensen! Mensen als Ton &
Anneke, die instinctief een fijn gevoel kregen van Jacques. Andersom kwamen ze
Jacques ook goed van pas, Ton & Anneke waren zijn voelsprieten. Wie wilde weten
wat er speelde in de samenleving, moest maar eens met Ton & Anneke gaan praten.
Vond Jacques, die zelf niet uitgeluisterd raakte.

Ik woonde twaalf jaar bij de Albert Cuyp. Waar Jacques vooral eerlijke,
hardwerkende mensen ziet, zag ik vooral handelaars in kitsch en namaak, van
T-shirts, tot parfum en tandpasta. De gewone man waaide er met alle winden mee.
Toen Geert Wilders er een flitsbezoekje bracht renden ze achter hem aan met
gratis fruit. Diederik Samsom werd er op zijn hoogtepunt bijna platgedrukt
terwijl hij een spontaan praatje stond te doen tegen een
stofzuigerslangverkoper.

Zover was Jacques nog niet, die had voorlopig alleen Ton & Anneke achter z n
kont hangen. En een verpleegster. En een ambtenaar. En een marechaussee met wie
je op het eerste gezicht de oorlog ook niet gaat winnen.

Voorafgaand aan de vorige verkiezingen bezocht ik de opening van de eerste
PvdA-winkel ooit. Het was in Sneek, het pand zat tussen de Bristol en McDonald
s. Maar ze hadden liever naast Zeeman gezeten, zei een nogal opdringerige
krullenbol. Hij heette Jacques Monasch. Hij was ook verkiesbaar en liet ons een
rode brandweerauto zien waarmee hij in Sneek de straat wilde veroveren.  Laat
mij maar lekker links rijden.

Dat grapje maakte hij zestig keer.

De middag werd afgesloten met  een rode bingo , wat betekende dat er alleen maar
de kleine prijsjes te winnen waren. De hoofdprijs   een T-shirt met het hoofd
van Jacques Monasch   werd gewonnen door de vrouw van Jacques Monasch, een
toevalligheid waarover hij ons maar aan de mouw bleef trekken.

De fotograaf en ik wilden Jacques Monasch wel vergeten, maar dat zou na die dag
nooit meer helemaal lukken. Als hij weer eens ergens opdook, stuurden we elkaar
filmpjes om te lachen. Bijvoorbeeld toen hij op 14 december 2013 namens Europa
op het Maidanplein in Kiev Oekraïners stond op te jutten. Jacques stond
hartstochtelijk achter het volk, tenminste zo dacht hij tot Ton & Anneke van
meubelhuis Viareggio anders over de mensen daar bleken te denken.

De gewone man waaide er met alle winden mee

LOAD-DATE: November 30, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              16 of 146 DOCUMENTS



                                NRC Handelsblad

                                29 November 2016
                                   NH Dinsdag

Onze naam is Boef

BYLINE: Hans Beerekamp

SECTION: Media; Blz. 8

LENGTH: 514 woorden

Zap

Als de NPO echt  de gewone man  beter in beeld wil brengen, dan kun je kiezen
voor het uitnodigen van PVV-sympathisanten aan tafel bij Pauw of het weer in het
leven roepen van Het Lagerhuis. Veel zullen die verbale confrontaties
vermoedelijk niet opleveren.

Het ruim baan geven aan de angst voor de moderne tijd, en vooral aan zorg om de
komst van die Anderen, heeft iets weg van de zeer ouderwetse culturele
antropologie: laten we de wilden goed bestuderen en naar ze luisteren, voordat
ze ons aan hun speren  rijgen.

Het wordt al interessanter als het tweerichtingsverkeer wordt in reportagevorm.
Een bekende omkeertruc in de antropologie is  het  laten bestuderen van
Nederland door Himba's of een Indiase meneer met een camera. Hun verbazing was
ook leerzaam voor ons.

Nog een stapje geraffineerder zijn de verkenningen van de huidige kloof tussen
stad en land in het programma De Braboneger Verkaast?! (AVRO-TROS). 'Braboneger
is de geuzennaam van  Steven Brunswijk,  Tilburger van Surinaamse afkomst, die
al jaren in plat Brabants vlogt over die rare autochtonen. Hij werd voor de
lineaire televisie ontdekt door PowNews en vond nu onderdak bij producent
Nathalie Pieters, die onze horizon eerder al verbreedde met Roy Donders, Stylist
van het Zuiden (RTL5).

Brunswijk en zijn matties bezoeken extreem Nederlandse evenementen, zoals een
schuurfeest in Noord-Groningen, waar ze nog nooit drie donkere mannen bij elkaar
hebben gezien, of de chihuahua-bingo in Zuid-Beijerland. Die is alleen
toegankelijk voor mensen (vooral vrouwen) met heel kleine hondjes, die daar
toepasselijke cadeautjes kunnen winnen. Steven laat het zien aan zijn broer
Eric, die eerder uitlegde dat hun vader dol was op zijn hond, maar het dier zou
doodschoppen als het waagde over de drempel van het huis te stappen. Nu
ontmoeten ze vrouwen die met hun hond in bed slapen. Een elektrische
tandenborstel voor een huisdier? Die hebben de jongens zelf niet eens!

Ook de linedancers, die ze bezoeken, hebben waarschijnlijk geen idee wat
verkazen  betekent, want kaas is de norm. Of leverworst.  De witten maken met al
dat getel onze mambo kapot! , klaagt Steven. Ook daar worden de jongens
geconfronteerd met grappen over de sloomheid van Surinamers.

Kunnen die bakra's dan helemaal niks goed doen? Jawel, na enige aarzeling op de
steiger, waar verbaasde watersporters begroet worden met de tekst  Wij zijn
treitervloggers. Uit Zaandam. Onze achternaam is Boef , omarmt Steven de
zeilsport.

Slechts na één lesje ontdekt hij de vrijheid van de plas:  Wij houden niet van
water, en van hard moeten werken. Maar het is minder verschrikkelijk dan ik
dacht. Er is vrijheid, geen stoplichten, geen verkeersdrempels.

Het knappe van de serie is dat de meeste kijkers twee werelden zien die ze niet
goed kennen, en die zo te zien nooit erg hun best hebben gedaan om zich in de
andere kant te verdiepen. Dat is zowel tragisch als grappig, en schreeuwt om
meer televisie die vluchtelingen op de camping en Polen in de
carnavalsvereniging laat infiltreren. Werkt beter dan een town hall meeting, dat
beloof ik.

Hans Beerekamp

LOAD-DATE: November 29, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              17 of 146 DOCUMENTS



                                NRC Handelsblad

                                26 November 2016
                                  NH Zaterdag

Het eerlijke verhaal: méér ruzie tussen Samsom en Asscher, graag

BYLINE: Tom-Jan Meeus; Ruben L. Oppenheimer

SECTION: Binnenland; Blz. 18

LENGTH: 1335 woorden

ABSTRACT

Deze week: Samsom versus Asscher en de nakende implosie van een van de grote
naoorlogse volkspartijen.

Ofwel: benodigdheden voor PvdA-herstel: minder vriendschap, meer ruzie.

haagse invloeden

Dat was geraffineerd van Diederik Samsom: Lodewijk Asscher het kinderboek Jij
bent mijn vriend cadeau doen op het tweede debat in hun leiderschapsstrijd, in
Tilburg.

Je uitdager, man van onverwachte scherpte, pareren met vriendschap. De
tegenstellingen ontkennen, zijn aanvallen relativeren, de gezamenlijkheid
opzoeken: samen voor de PvdA. En dan hopen dat genoeg partijleden, die de nieuwe
leider kiezen, weekhartig worden.

Probleem lijkt me alleen dat die PvdA bij afgehaakte kiezers geen enkele indruk
maakt met schijneenheid en verplichte vriendschap. Mensen hebben eigen (sociale)
media, ze spinnen zelf, en kijken dwars door dit soort poses heen.

De implosie van een van de grote naoorlogse volkspartijen is nabij; de peilingen
staan al drie jaar op tien à vijftien zetels. Intussen is de burger boos dan wel
ontstemd, en electoraal op drift.

Onder die omstandigheden doen alsof de PvdA naar haar oude niveau kan terugkeren
zolang haar kandidaat-leiders vriendelijk voor elkaar blijven, is de waarheid
liegen. Alsof V&D ten onder ging wegens gebrek aan vriendschap. Alsof alles voor
de EU is opgelost wanneer alle lidstaten weer aardig voor elkaar zijn.

De PvdA is het contact met de progressieve kiezer kwijt. En mij lijkt dat ze dit
contact pas kán terugwinnen nadat de partij zelf ruzie over de koers laat zien.
Onmin, spanning, strijd, venijn - in de allerhoogste kringen.We feel your pain.

Diederik Samsom moet helemaal niet hopen op vriendschap van Asscher: hij moet
hopen op méér schurende aanvallen van zijn opponent.

Dat is, deze keer, het eerlijke verhaal.

Ik wil niet zeggen dat dit billijk voor hem is. Je kunt goed verdedigen dat
Samsom een van de moedigste politici van zijn tijd is. Hij waagde grote stappen
die het land verder brengen, en riskeerde zo het verlies van zijn eigen kiezers.
Chapeau.

Maar helaas voor hem heeft politiek een soort Twitterdynamiek gekregen: kleine
bewegingen worden grote gebeurtenissen nu kortademigheid het gesprek stuurt.

Succes wordt uitvergroot, de jaloezie en teleurstelling die succes oproepen ook,
en zo volgt op plotseling succes standaard een afrekening. Wat Samsom nu dreigt
te overkomen, overkwam bijvoorbeeld Jolande Sap in 2012.

Het geduld met partijleiders krimpt dan ook. Alleen uitblinkers (Rutte, Wilders)
weerstaan dat, dus de meeste partijen moeten oppassen niet te lang met hun
leider door te gaan: niet toevallig zijn politici slecht voor kijkcijfers van
talkshows geworden.

Zodoende is het verstandig dat de PvdA haar zeer verzwakte reputatie onder
voormalige kiezers probeert op te krikken met een leiderschapsstrijd. Als ze bij
D66 en SP de tijdgeest beter hadden aangevoeld, ik noem twee voorbeelden, zouden
ze hetzelfde hebben gedaan.

Samsom heeft deze strijd naar eigen zeggen altijd gewild   maar dat is niet het
hele verhaal. Naarmate de deadline naderde, liet hij intern merken dat het voor
hem niet per se meer hoefde.

Vanuit zijn omgeving kwamen pleidooien voor een gezamenlijke lijst met alle
kopstukken   Samsom, Asscher, Dijsselbloem, mogelijk zelfs Timmermans. Dat had
alleen weinig kans: je kon allang zien aankomen dat Asscher het zelf ging
proberen.

Dus toen het uitdraaide op een strijd tussen alleen Samsom en Asscher, mede
omdat de PvdA het interessante tegengeluid van Monasch verloor, was Samsom zo
slim het zaakje vanaf dag één te depolitiseren. Hij en Lodewijk waren het
eigenlijk overal over eens, zei hij. Vrienden.

Veel media gingen hierin mee, want  oppervlakkig gezien klopte het: de
partijleider en de vicepremier waren de PvdA-gezichten van Rutte II.

Tegelijk klopte het niet. Den Haag leerde Samsom de laatste jaren kennen als
rationalist met een emotionele binnenkant: modern links, slim, efficiënt,
betrouwbaar   aanhanger van het grootste gebaar. Asscher als rationalist met een
harde binnenkant: klassiek links, handig, soms gewiekst, altijd onbewogen
zelfs onder hoogspanning.

Een co-onderhandelaar omschreef hem ooit als zo n type dat je tien keer
kopje-onder duwt: ook de tiende keer zegt hij, rood aangelopen, wéér nee. Vraag
in de VVD met wie ze liever werken, en ze zeggen allemaal: Samsom.

Het was voor insiders dan ook geen verrassing dat Asscher, nu hij tegen alleen
Samsom stond, bij zijn eerste kans de aanval op de partijleider opende. Zijzijn
nu eenmaal zéér verschillend.

En veel is onder de Haagse kaasstolp gemaakt van Asschers standpunt, in het
eerste debat met Samsom, dat de PvdA-leiding haar kiezers in 2012 niet genoeg
meenam  in de overrompelende keuze voor de VVD. Dit verwijt zou, volgens het
kamp-Samsom, unfair van Asscher zijn   de vicepremier werd destijds immers
gekend in Samsoms keuzes, en stemde ermee in.

Maar wie Asschers tekst in het debat terugleest, ziet dat de discussie daar niet
om draait: die draait om de vraag of het achteraftegenover de achterban
verstandig was zo snel voor de VVD te kiezen. En het verschil is: Samsom vindt
nog steeds van wel, Asscher van niet.

Geen kleinigheid. De val van de PvdA in de peilingen begint vanaf dat moment.
Dus dit gaat over de vraag: zou je de volgende keer wéér zonder omwegen met je
grootste electorale opponent in bed kruipen, of eerst alternatieven onderzoeken?
Ofwel: heb je iets geleerd?

Maar deze week merkte ik dat Samsoms depolitisering sluimerend succes heeft.
Hoewel de partij belang heeft bij opgevoerde aanvallen, om de aandacht voor het
merk te vergroten, wijst veel erop dat de kandidaten er na twee debatten voor
terugdeinzen.

Tekenend is dat ze een televisiedebat nog steeds afhouden   de beste manier om
aandacht op hun strijd en op de partij te vestigen.

Zo dreigt ook deze voorverkiezing te eindigen in een Hollands potje toepen,
waarbij de voorstanders van voorzichtigheid vergeten wat het effect voor de
partij is als de strijd bikkelhard is: alleen dan wordt de winnaar
geïnterpreteerd als belichaming van een wederopstanding.

Vandaar het belang van méér ruzie.

Wie intussen vaststelt dat de problemen van de PvdA indringender zijn dan het
leiderschap, komt voor de vraag of er überhaupt veel kans op wederopstanding is.
En ook of het land doorheeft wat het aan weggooien is.

Vergeet niet: deze partij werd in 1946 gevormd als fusie van socialisten met
christendemocraten en liberalen om een progressieve Doorbraak te forceren. Ze
leverde twee van de sterkste naoorlogse premiers   Drees en Kok.

Tragisch genoeg is dezelfde  partij nu deel van de verkruimeling die zij tegen
zou gaan. Vanaf de liberale flank valt D66 de restanten van het
vakbondsocialisme aan. Vanaf links de SP de kortingen op verzorgingsstaat en
zorg. De laatste jaren vertrokken Kuzu en Öztürk en vormden Denk, kansrijke
partij van nieuwe Nederlanders. Onlangs splitste ook Monasch zich af, die
volgende week een partij lanceert met een sociale agenda en scepsis over
immigratie en de EU.

Intussen beheren de achterblijvers in de partij een culturele en economische
agenda die amper aanslaat bij haar klassieke doelgroep, de gewone man, terwijl
het partijkader een wereldje van vooral hoogopgeleiden is.

Gevolg is dat het programma meer door academische inzichten dan maatschappelijke
noden wordt gedomineerd. Den Uyl beloofde in de jaren zeventig een autootje voor
alle Nederlanders. Geen  PvdA-leider die nu nog belooft te vechten voor een
vaste baan voor alle Nederlanders   hoewel de afwezigheid daarvan veel van de
spanningen verklaart.

Je kunt zeggen dat de komende tijd het PvdA-leiderschap op het spel staat. Ik
denk dat het meer is. Als de PvdA volgend jaar inderdaad terugvalt naar tien tot
vijftien zetels, dreigt behalve een bestuurderstraditie ook een idee verloren te
gaan: dat gezamenlijkheid meer voorstelt dan verkruimeling.Ik zou denken: dat is
wel een paar ruzies waard.

Den Uyl beloofde ooit een autootje voor alle Nederlanders. Dus waarom is er nu
geen PvdA-leider die belooft te vechten voor een vaste baan voor iedereen?

LOAD-DATE: November 25, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              18 of 146 DOCUMENTS



                                NRC Handelsblad

                                24 November 2016
                                  NH Donderda

Mijn vrije mening: koppen dicht, ja?

BYLINE: Tom-Jan Meeus

SECTION: Binnenland; Blz. 6

LENGTH: 434 woorden

ABSTRACT

Tom-Jan Meeus

column

De maximumsnelheid wordt verhoogd naar 150 kilometer per uur en burgers klagen:
je mag niet eens meer hard rijden. Zo n soort gesprek voeren we over de vrijheid
van meningsuiting. Mensen klagen dat hun mening wordt onderdrukt, hoewel door
internet de vrije meningsruimte nog nooit zo groot was.

Dus gaat het gesprek over vrijheid van meningsuiting wel over vrijheid van
meningsuiting?

Een kleine kwestie is dit niet. Kim Putters van het SCP wijst er geregeld op dat
vooral mensen met lagere opleiding merken dat hun opvattingen ongewenst zijn.
Nogal onheilspellend: als een deel van de bevolking meent dat zijn opinies
ingesnoerd worden door een  politiek correcte elite , moet de hele bevolking
bezorgd zijn.

De kern van de vrijheid van meningsuiting is nu eenmaal dat we andermans
meningen verdragen. Je bent het hartstochtelijk oneens met de ander maar gunt
hem zijn opvatting, zelfs als je denkt: hier gaat het land aan ten onder.

Maar kunnen we dit aan?

In de strafzaak tegen Geert Wilders en rond dat haatfilmpje uit Kudelstaart over
Sylvana Simons draait het om de vrijheid van meningsuiting van de gewone man.  U
oordeelt niet over mij, u oordeelt over miljoenen , hield Wilders de rechter
voor. Hij mocht  minder Marokkanen  zeggen omdat  gewone mensen mij hebben
gekozen om namens hen te spreken .

Maar voor Simons gelden andere normen.  Hele volksstammen schreeuwen Sylvana
Simons bakkus (sic) houden , twitterde Wim Verbaarschot woensdag, vijftien op de
Brabantse PVV-lijst bij de Statenverkiezingen. De PVV-Kamerfractie eiste dit
jaar het vertrek van hoogleraar Paul Frissen nadat hij van een  fascistische
Wilders sprak: beroepsverbod graag. Denk eist dat alle overheden het recht wordt
ontnomen Zwarte Piet te propageren.

In theorie kan ik me altijd vinden in pleidooien voor onbegrensde vrijheid van
meningsuiting. Hou op met vervolging van ongewenste meningen en politieke
opvattingen. Vertrouw erop dat mensen  niet alleen de eigen, maar ook andermans
vrijheid van meningsuiting respecteren.

Het Wildersproces en dat Sylvana-filmpje stemmen minder optimistisch: zou het
kunnen dat ons niveau van verdraagzaamheid onbegrensde meningsuiting niet
aankan? Een populist vertrouwde me laatst spottend toe:  De elite   dat is
iedereen met een verkeerde mening.

Vooral geeft het te denken dat veel claims op de vrijheid van meningsuiting in
feite claims op een meningsmonopolie zijn: eisen wat anderen moeten vinden.

Tom-Jan Meeus(t.meeus@nrc.nl; @tomjanmeeus) schrijft op deze plek een
wisselcolumn met Jutta Chorus.

De elite   dat is iedereen  met een verkeerde mening

LOAD-DATE: November 24, 2016

LANGUAGE: DUTCH; NEDERLANDS

NOTES: Tom-Jan Meeus(t.meeus@nrc.nl; @tomjanmeeus) schrijft op deze plek een
wisselcolumn met Jutta Chorus.

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              19 of 146 DOCUMENTS



                                NRC Handelsblad

                                23 November 2016
                                  NH Woensdag

Wedstrijdje belastingen verlagen

BYLINE: Melle Garschagen; Marike Stellinga

SECTION: Economie; Blz. 2

LENGTH: 1069 woorden

DATELINE: Amsterdam/Londen.

ABSTRACT

Vestigingsklimaat

Door het   eigen economie eerst  van Trump en May proberen andere landen
bedrijven vast te houden met lagere belastingen.

Gehoord op de Ierse radio: de Britten zijn gek geworden, de Amerikanen hebben
hun verstand verloren en wij zitten klem als een plakje boterhamworst.
Opmerkingen op Ierse talk radio dienen met een korrel zout genomen te worden,
maar dat Ierland bezorgd is over de politieke ontwikkelingen in twee
belangrijke handelspartners is duidelijk.

Na de verkiezingsoverwinning van Donald Trump ging het in Ierland onmiddellijk
over belastingen. De vrees is dat de belastingplannen van  aanstaand president
Trump ervoor zorgen dat op grote schaal investeringen van Amerikaanse bedrijven
uit Ierland terug naar de VS  vloeien. Nog geen twee weken later stelde de
Britse premier Theresa May dat het Verenigd Koninkrijk de laagste heffing voor
bedrijven moet hanteren van alle leden van de G20.

Bedrijven kunnen hun hart ophalen nu de ene na de andere regeringsleider belooft
de vennootschapsbelasting te verlagen.   Premier Viktor Orbán kondigde vorige
week aan het Hongaarse tarief   te  verlagen naar 9 procent. Eerder al beloofde
Trump het relatief hoge Amerikaanse tarief van 35 procent te verlagen tot 15.
Luxemburg en België willen hun tarieven verlagen. En dinsdag zei minister van
Financiën Jeroen Dijsselbloem tegen RTL Z te verwachten dat Nederland ook naar
het tarief zal kijken.

Is hier sprake van een race naar de bodem? Ja zeggen fiscalisten als Arjo van
Eijsden van EY en Marc Sanders van Taxand. Al zal de bodem niet nul zijn.  Het
is in elk geval een race naar beneden , aldus Van Eijsden. Waar het eindigt?  De
absolute bodem zal ergens rond de 10 procent liggen , denkt Sanders.  Ik denk
dat veel landen rond de 15 procent uitkomen. Overheden hebben toch geld nodig.
Ter vergelijking: in veel landen ligt het tarief nu tussen de 20 en 30 procent.

Het  eigen economie eerst  van leiders als Trump  en May verklaart de plotse
biedingsstrijd in belastingtarieven. Kom naar mijn land! Vestig u hier!  Dit is
een reactie op de onvrede in eigen land. Trump en May vinden dat de
investeringen moeten terugkomen uit het buitenland,  zegt Marc Diepstraten, baas
van de belastingadviseurs van PwC. May probeert bedrijven aan het VK te binden
nu de Britten tegen het lidmaatschap van de Europese Unie stemden.

Maar de trend naar lagere tarieven was er al voor het Brexit-referendum en de
verkiezing van Trump. Eigenlijk is het een logisch gevolg van de recente
verontwaardiging over belastingontwijking door grote bedrijven, menen Van
Eijsden en Sanders.

Dat zit zo. Landen schrappen  de laatste jaren fiscale routes waarmee  bedrijven
hun  winst kunnen drukken,  bijvoorbeeld via aftrekposten. Na de ophef over
fiscale slimmigheden van grote bedrijven  kwamen er   internationaal afspraken.
Gevolg: de belastbare winst is hoger en dus ook de belasting die bedrijven
moeten betalen.

Willen landen nu nog  met elkaar concurreren om bedrijven te lokken dan kan dat
voornamelijk nog via het belastingtarief zelf. Fiscalist Van Eijsden:
Belastingconcurrentie is er altijd geweest. Kan je niet linksom concurreren dan
maar rechtsom.   En dus roept het ene na het andere land dat het naar beneden
gaat.  Diepstraten:  We hadden net een nieuw normenkader over wat
maatschappelijk aanvaardbaar is, dit fietst daar dwars doorheen.

Het zou uiteindelijk zelfs zo kunnen zijn dat de belasting die bedrijven betalen
lager uitvalt dan vóór de verontwaardiging over de belastingtrucs van bedrijven.
Dit is ontzettend kortzichtig gedrag, zegt Francis Weyzig, belastingexpert van
Oxfam Novib dat opkomt voor ontwikkelingslanden. Voor westerse landen is de
vennootschapsbelasting niet zo belangrijk: de inkomstenbelasting en btw leveren
veel meer op. Maar voor ontwikkelingslanden vormt de belasting op bedrijven wel
20 tot 30 procent van hun inkomsten.   Dit gaat die landen meeslepen.

Het heeft ook gevolgen voor de westerse landen zelf: ook daar verschuift de
belastingdruk. In Nederland leverde de vennootschapsbelasting 16,1 miljard euro
op in 2015, de loon- en inkomstenbelasting 50,8 miljard. Hoogleraar Leo Stevens
noemt de verschuiving van belastingdruk ongewenst:   Als je belasting  niet bij
bedrijven heft, zal de belastingdruk verschuiven naar consumptie en de factor
arbeid. We moeten echt meer oog hebben voor de problemen die een hoge belasting
van arbeid veroorzaakt: mensen pikken niet meer dat hun sociale zekerheid wordt
uitgehold en dat ze worden weggeconcurreerd door Polen, bijvoorbeeld op de
vrachtwagen of in de bouw.

Een ding is zeker: er verandert veel. Trump belooft bedrijven zoals Apple die nu
miljarden buiten de VS stallen wegens de hoge Amerikaanse
vennootschapsbelasting, bij het repatriëren van die winsten daarover slechts 10
procent belasting te heffen. De mogelijke impact is groot, zeker ook voor landen
als Nederland en Ierland waar die miljarden nu geparkeerd staan, aldus Sanders
van Taxand. Bedrijven reageren daarop.

De Ierse belastingexpert James Charles Stewart, verbonden aan Trinity College in
Dublin snapt dat de zorgen groot zijn in Ierland.  We zijn een kleine economie
aan de periferie van Europa. Buiten Dublin is ons internet langzaam en wij Ieren
zijn hopeloos met buitenlandse talen. Het is dan verleidelijk te denken dat
bedrijven snel naar het VK en de VS zullen verkassen. Toch gaat die redenering
volgens mij niet op , zegt Stewart.

Hij wijst op Google, dat trots verkondigt dat op het hoofdkantoor in Dublin
zestig talen gesproken worden. Bovendien,  Je moet ook de rest van de politiek
van May en Trump in ogenschouw nemen. May wil migratie beperken. Er waait een
anti-buitenlanderwind. Trump wil de VS uit handelsverdragen terugtrekken.
Bedrijven willen altijd hun belastingdruk verlagen, maar eerst moeten ze geld
verdienen, redeneert Stewart.  Daar heb je goede marktomstandigheden en goede
productievoorwaarden voor nodig. Het is  zeer de vraag of internationale
bedrijven echt denken dat May  en Trump  daarvoor kunnen zorgen.

Bovendien zit er een politieke grens aan belastingverlagingen. De ophef van de
afgelopen jaren was er niet voor niks. Fiscalist Diepstraten  verwacht dat het
niet zo n vaart zal  lopen.  Hoe leg je uit dat de inkomstenbelasting voor
gewone burgers straks drie keer zo hoog is als wat bedrijven betalen?

Lagere tarieven zijn logisch gevolg van de woede over belastingontwijking

LOAD-DATE: November 23, 2016

LANGUAGE: DUTCH; NEDERLANDS

GRAPHIC: Foto Simon Dawson/Bloomberg
Vennootschapsbelasting

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              20 of 146 DOCUMENTS



                                NRC Handelsblad

                                22 November 2016
                                   NH Dinsdag

Mid-Atlantische hete aardappel

SECTION: Cultuur; Blz. 20

LENGTH: 615 woorden

ABSTRACT

Flessenpost

Schrijfster Pia de Jong is met haar gezin verhuisd naar Princeton, in de VS. Ze
bericht wekelijks over wat haar opvalt.

Ik zou zó graag de dansvloer op gaan, maar dat kan niet met mijn walker , zegt
de stokoude actrice op het bal. Ze strijkt met haar felrood gelakte nagels over
de fazantenveren op haar glitterjurk en kijkt me indringend aan.  But, sweety,
you must dance.

Ze spreekt walker uit zonder r op het laatst, sweety heeft een harde t en dance
een zeer Britse a. Het is een uiterst merkwaardig accent. Ik vraag me af waar ik
het eerder heb gehoord. Al dansend krijg ik plotseling een flashback naar de
film High Society, waarin Grace Kelly als een jongedame uit de hogere kringen
drie heren om haar elegante vinger windt. Geweldige actrice, groot talent en ook
nog eens een van de mooiste vrouwen ooit. Maar niet om aan te horen.  Isn t it a
fine day. Is everybody fine? That s fine.

Wat is dit voor vreemd taaltje met al die zacht-zalvende klanken? Neem een deel
Brits-Engels en een deel Amerikaans-Engels, plus een flinke scheut toneel- of
kostschool, voeg daarbij een twist Cary Grant en garneer met Katharine Hepburn.
Serveer het ijskoud, liefst op een oceaanstomer in het midden van de Atlantische
Oceaan. Voilà, daar heeft u het recept voor het perfecte Mid-Atlantische accent.

Deze totaal kunstmatige vorm van de Engelse taal werd in het midden van de
vorige eeuw gesproken door acteurs en de hogere kringen. De oude dame op het
feest leerde het vast op de toneelschool. Het was bedoeld om extra duidelijk
over te komen in rumoerige zalen of krakende radiosignalen. Waarschijnlijk
dezelfde reden waarom Philip Bloemendal het Polygoonjournaal met zo n aparte
stem voordroeg.

De Amerikaanse oostkustelite bezigde het Mid-Atlantisch om zich te onderscheiden
van het gewone volk.  Op dure privékostscholen, de zogenaamde finishing schools,
brachten speciale spraakdocenten de leerlingen dit accent bij om hen
aristocratisch en welopgevoed te doen overkomen. Franklin Delano Roosevelt
leerde zijn legendarische accent op de Groton-school in Massachusetts,
Jacqueline Kennedy het hare op Miss Porter s School in Connecticut.

In 1961 gaf  mevrouw Kennedy een rondleiding door het Witte Huis  die op de
televisie werd uitgezonden. Keurig gekleed en gekapt flaneert ze door de
vertrekken en vertelt over de historie en de kunstvoorwerpen. De vragen
beantwoordt ze uiterst traag, zichtbaar zwoegend op de uitspraak van haar
zorgvuldig ingestudeerde zinnen.  Toen ik deze beelden ooit met mijn vriendinnen
bekeek, vonden we het een bizarre vertoning. Was  Jacqueline Kennedy een
kindvrouwtje met beperkte verstandelijke vermogens?  Was er iets ernstig mis met
haar en durfde niemand dat hardop te zeggen?

Maar nu dan, zoveel jaren na dato, valt eindelijk het kwartje. Er was niets mis
met haar verstand. Er zat gewoon een Amerikaanse hete aardappel in haar mond. De
goede verstaander hoorde toen  exact de komaf van de First Lady. Alleen is het
een namaaktaal uit een namaakland: noch Engeland, noch Amerika, maar een fictief
eiland midden in de oceaan. Net zo verzonnen als het kasteel Camelot uit de
Arthurlegende, dat Jacqueline van het Witte Huis wilde maken.

Camelot bleek geen lange toekomst te hebben en inmiddels is ook het
Mid-Atlantisch bijna uitgestorven; er zijn nog maar enkelen die het beheersen.
Waaronder de oude actrice die op het eind van de avond alsnog haar walker aan de
kant schuift en haar tafelheer de dansvloer op sleurt.  Dance, darling, dance ,
voegt ze de beduusde jongeman toe. Drie lange, aanstellerige Britse a s rollen
uit haar mond. Als de laatste oerkreet van de dinosauriërs. Het einde van een
tijdperk.

Reacties naar pdejong@ias.edu

LOAD-DATE: November 22, 2016

LANGUAGE: DUTCH; NEDERLANDS

NOTES: Reacties naar pdejong@ias.edu

GRAPHIC: Illustratie Eliane Gerrits

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              21 of 146 DOCUMENTS



                                NRC Handelsblad

                                19 November 2016
                                  NH zaterdag

SECTION: Binnenland; Blz. 2

LENGTH: 24 woorden


Inhoud Opinie & Debat

De gewone man bereiken lukt niet

De slimme robot, wie is verantwoordelijk?

Single? Je mist gezelschap maar ook zijn kwalen

LOAD-DATE: November 18, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              22 of 146 DOCUMENTS



                                NRC Handelsblad

                                19 November 2016
                                  NH zaterdag

Er komt een laag eelt over onze beschaving te liggen

BYLINE: Sandra Smallenburg

SECTION: Cultuur; Blz. 16

LENGTH: 2502 woorden

ABSTRACT

Simon Schama

In portretten van machtigen leest Simon Schama de tijd. In zijn nieuwe boek
swipet hij door de eeuwen. Wat zeggen Trumps selfies over ons?

De wereld van simon schama

Voordat Simon Schama het wil hebben over zijn nieuwste boek The Face of Britain,
dat deze week in de Nederlandse vertaling is verschenen, wil hij eerst een foto
laten zien.  Geloof me , zegt de Britse historicus, columnist en tv-presentator
met zijn enthousiasmerende stem, terwijl hij door zijn telefoon scrolt.  Deze
moet je zien.

Hij heeft het over een selfie die Brexit-voorman Nigel Farage een dag eerder
heeft rond getwitterd nadat hij op bezoek was geweest bij Donald Trump.  Zie ze
daar staan in de Trump Tower, voor een stupide, kitscherige deur vol vergulde
tierelantijnen , briest Schama.  Ze glimmen van plezier. Trump steekt zijn duim
op, heeft heel onpresidentieel geen stropdas om. Dit zijn zogenaamd de
anti-establishmentkampioenen van het gewone volk en ze baden in bling. Het
probleem is dat alleen jij en ik en de lezers van NRCdie foto zullen zien als
een symbool van brute vulgariteit. De rest van de wereld zal zeggen: niets mis
mee toch?

Hoe machthebbers zichzelf door de eeuwen heen hebben laten afbeelden, is een van
de thema s in Schama s nieuwste boek, Het gezicht van een wereldrijk. Aan de
hand van portretten van Britse vorsten en vorstinnen, prinsen en premiers,
vertelt Schama verhalen die verder gaan dan die schilderijen alleen.

Kunstwerken zeggen iets over de tijd waarin ze gemaakt zijn, ze verbeelden een
tijdgeest, zo is Schama s overtuiging. Daarom vindt hij het belangrijk om die
verhalen te vertellen.

Schama is in Amsterdam omdat hij is uitgenodigd als spreker op de jaarlijkse
Nexus-conferentie. Daar is deze keer gedebatteerd over de vraag  Wat kan de
wereld redden: politiek, kunst, wetenschap, of geloof?  Hij voelt zich thuis in
Nederland, zegt Schama. Als auteur van boeken als De ogen van Rembrandt en
Overvloed en onbehagen, over de Hollandse Gouden Eeuw, deed hij hier veel
onderzoek. Zinnen als  Goedemorgen, mag ik een beetje koude melk in mijn koffie?
rollen in redelijk vlekkeloos Nederlands en met harde g s van zijn tong.

Meermalen tijdens ons gesprek verontschuldigt Schama zich dat hij steeds weer
over Trump begint. Hij wil liever over kunst praten, maar hij kookt over van
woede. Een dag eerder heeft hij  een commentaar geschreven in de Financial Times
, waarin hij oproept vooral niet kalm te blijven.  Het belangrijkste is dat we
de enorme impact van deze gebeurtenis niet gaan normaliseren , zegt hij fel.
Vergeleken bij Trump waren Nixon en Reagan  redelijk gematigde presidenten.
Echt, als zij nu in de race waren geweest, zou ik daar nu zo voor tekenen.

In de lobby van het Amsterdamse hotel Ambassade luistert iedereen intussen mee
naar de tirade van de hevig gesticulerende schrijver:  Het paradoxale is dat de
waardering voor Obama nooit zo hoog is geweest als nu. Hij verlaat het Witte
Huis met populariteitscijfers van  56 procent. Diezelfde kiezers hebben nu
gestemd voor een president die alles van tafel zal vegen wat Obama tijdens zijn
presidentschap heeft opgebouwd. Trump zal proberen onder het klimaatakkoord uit
te komen. Hij zal het systeem van de Nationale Parken in Amerika op de schop
gooien, zodat hij ook daar naar olie kan boren en snelwegen kan aanleggen. Hij
heeft maling aan de feiten. Wat hij kent, zijn bulldozers en trucks en
bouwprojecten.

Zijn plannen om de NAVO te destabiliseren en tegen Japan en Zuid-Korea te zeggen
dat ze het zelf maar moeten oplossen, zijn werkelijk verbijsterend.

Het idee dat er ook een mildere, andere Donald Trump bestaat, is absurd. Daar is
geen enkel bewijs van. Hij heeft zich gedurende zijn hele campagne niets
aangetrokken van de meer gematigde stemmen van zijn campagneteam. Waarom zou hij
nu wel luisteren?

Was de verkiezing van Trump een onderwerp op de Nexus-conferentie over wat de
wereld kan redden?

We hebben het er wel over gehad. Maar het grote probleem van ons intellectuelen
is dat we alleen maar praten met gelijkgestemden, met mensen die ook NRC of de
Financial Timeslezen. Dat maakt wat we bespreken zo irrelevant. Trump leest
niks, en zijn aanhangers al helemaal niet.

Kan kunst iets betekenen voor de wereld?

Op de Nexus-conferentie zag ik  een jonge Syrische vluchteling, Aeham Ahmad. Hij
is bekend als  de pianist in het puin  van de beroemde nieuwsfoto uit 2015,
waarop je ziet hoe hij muziek blijft maken in een platgebombardeerde straat. Hij
speelde een prachtige mix van Beethoven en Liszt, met Arabische melodieën
erdoorheen gevlochten, en vertelde hoe IS muziek verboden had en zijn piano
verwoest had. Dat was een aangrijpend moment. Vervolgens sprak de Poolse dichter
Adam Zagajewski over het negentiende-eeuwse romantische idee dat schoonheid de
wereld kan redden. Hij zei iets heel moois:  Dichtkunst is de wraak van de
introverten . In 2000 heeft Zagajewski een prachtig gedicht geschreven,  Try to
Praise the Mutilated World , dat The New Yorkervlak na 9/11 publiceerde. Wat de
piano van Ahmad en het gedicht van Zagajewski aantonen, is dat er een wereld
bestaat die niet verwoest kan worden door de barbaren. En dat kunst, ook al is
er geen cent subsidie voor, blijft voortbestaan en een andere plek kan bieden om
mens te zijn. Een andere weg dan de ineenstorting die we nu doormaken. Alleen
zeiden mensen dat ook in 1933 en in 1939, en dat was niet genoeg.

Gaan we weer die kant op?

Jazeker. Niet omdat Trump een tweede Hitler is, dat is hij niet. Trump is een
psychopathische narcist met de aandachtsspanne van een vlieg. Maar fascisme komt
in vele gedaanten. Trump heeft een stem gegeven aan authentieke, hardcore
fascisten. Ultranationalisten die immigranten willen uitzetten, die
tegenstanders criminaliseren. Het is een Poetin-achtig fascisme dat zich nu ook
snel verspreidt in heel Europa. Volgend jaar kan het alleen maar erger worden,
als er verkiezingen zijn in Nederland, Frankrijk en Duitsland.

Trump heeft uitspraken gedaan die voorheen ongehoord waren. Extremistische
ideeën zijn nu binnengedrongen in het mainstream discours. Hij heeft het plezier
van de haat doen opvlammen. Door zijn uitspraken worden zaken gelegitimeerd,
uitlatingen waar men zich vroeger dood voor zou schamen of die je alleen tegen
vrienden durfde te zeggen als je heel dronken was. Je ziet het ook bij
Wilders-aanhangers. Dus ja, dit is precies zo n situatie als in de jaren dertig.
Er komt een laag eelt over onze beschaving te liggen. Straks zullen er bussen en
treinen zijn in Amerika die mensen afvoeren en zal het volk zeggen: heel jammer,
maar het zijn nu eenmaal illegale immigranten. Je hoeft niet op zoek te gaan
naar swastika s in de straten om te weten dat we een zeer grimmige tijd tegemoet
gaan.

Waarom wilde u  in uw boek de verhalen achter de portretten  vertellen?

Het is belangrijk om iconografie in verband te brengen met geschiedenis. Beelden
dragen een gigantische lading  van betekenis en macht met zich mee. Dat geldt
zeker voor portretten. Geschiedenissen zonder beelden zijn blind, vertel ik mijn
studenten. Er bestaat zoiets als visuele ongeletterdheid. Terwijl beeld, imago,
steeds belangrijker wordt in onze samenleving. We leven nu in een
post-tekstwereld. Tekst heeft voor ons een hele andere betekenis dan het had
voor Erasmus. In het Engels is een  text  een sms je.

U begint uw boek met een beeldende passage over de geboorte van uw dochter.
Waarom?

Ik was gefascineerd door het idee van de gefixeerde blik. Volgens wetenschappers
kunnen pasgeboren baby s nog nauwelijks iets zien, maar ik weet zeker dat mijn
dochter me zag zodra ze haar ogen opende. Haar pupillen volgden de bewegingen
van mijn hoofd. Andere diersoorten doen het ook, baby-geitjes bijvoorbeeld. En
chimpansees. De meeste wetenschappers zijn geïnteresseerd in het neurologische
aspect van kijken. Voor mij is die optische fascinatie meer een hobby, een
bijvak bij de kunstgeschiedenis. In mijn boek beschrijf ik wat het precies
betekent om voor een portret te staan en de illusie te voelen van een
aanwezigheid. Dat gevoel, dat de ogen van de geportretteerden je volgen in de
ruimte, is een fantoomfenomeen waar een neurologische oorzaak aan ten grondslag
ligt. Je denkt dat je blikken uitwisselt met het portret, terwijl er  natuurlijk
geen echte uitwisseling is.

Portretten laten mensen naar elkaar kijken, zoals jij en ik nu doen. Ik begin
mijn boek met een citaat van de Franse filosoof Emmanuel Levinas:  Het gelaat
van de ander is niet zijn gezicht.  Levinas had het altijd over hoe wij ons tot
de ander verhouden. Zeker nu, in deze tijd, is dat belangrijk. De wereld splitst
zich in tweeën. Aan de ene kant heb je de spiegelmensen. Dat zijn mensen die
alleen maar willen kijken naar perfecties van zichzelf. Zoals de nieuwe
Amerikaanse president. Spiegelmensen willen alleen omgaan met mensen die
dezelfde huidskleur hebben, die hetzelfde klinken, dezelfde taal spreken. Aan de
andere kant staan de mensen die graag in het gezelschap zijn van de anderen. Als
je een goede historicus bent, behoor je tot die tweede groep. Dan ga je op zoek
naar mensen die niet zijn zoals jij, mensen die van jou gescheiden zijn door
tijd en ruimte. Het is mogelijk om geschiedenis te bedrijven als een soort
zelf-felicitatie en de genialiteit van je eigen cultuur te beschrijven. Maar
grote historici, zoals Herodotus, kijken naar anderen. Herodotus had empathie,
hij stelde zich voor hoe het moest zijn voor de Perzen en de Egyptenaren. Als
een soort vreemde etnograaf.

U  verplaatst zich in historische figuren. Zoals in Sir Kenelm Digby, een
zeventiende-eeuwse diplomaat en avonturier, die zijn geliefde Venetia verloor en
door Anthony van Dyck een portret liet maken van haar dode lichaam. Dat verhaal
is net een soap.

Dat is een aangrijpend verhaal. Uit Digby s eigen beschrijvingen weten we dat
hij het schilderij op een stoel had neergezet naast zijn bed. Zodat hij Venetia
kon zien als hij ging slapen. En hij schreef, zoals vele rouwenden die een
geliefde zijn verloren, dat hij het gevoel had dat ze nog springlevend was en
met hem praatte. Een beetje zoals in die film Truly Madly Deeply, waarin een
vrouw hallucineert dat haar geliefde er nog steeds is.

Een ander portret dat erin moest, was de foto van Yoko Ono en John Lennon. Die
foto markeert voor mij het eind van mijn jeugd. Ik woonde in New York toen
Lennon werd doodgeschoten. Ik herinner me dat ik Rolling Stone Magazine kocht en
dat ik daarin die foto van Annie Leibovitz zag. Het beeld raakte me. Vijf uur
voordat hij werd doodgeschoten, kroop Lennon als een foetus tegen Ono aan, hij
lijkt in haar te klimmen. Als je weet dat Lennon door zijn echte moeder in de
steek gelaten was, krijgt zo n foto een diepere lading. Zo heb ik steeds  foto s
en schilderijen gekozen waar meer verhalen achter zitten dan je op het eerste
gezicht ziet. Die verhalen, rijk en vol onverwachte wendingen, ontrafel ik
beetje bij beetje.

Voor het portret van Winston Churchill, dat verbrand werd door zijn echtgenote
Clemmie omdat de staatsman er niet eerbiedwaardig genoeg op stond, verzon u
zelfs een nieuw woord: pictocide.

Ja, Clemmie heeft dat schilderij vermoord. Portretten zijn historisch gezien het
minst vrije genre. Je hebt als kunstenaar te maken met de eisen van je model,
maar ook met de plek waar het portret terechtkomt. Is dat een publieke plek?
Komt het in het familiebezit? Of is het bedoeld als propaganda, zoals het
portret dat Graham Sutherland in 1954 maakte voor Churchills tachtigste
verjaardag en dat in het Lagerhuis moest komen te hangen. Het is een prachtig
portret. Het toont de ziekelijke Churchill als een soort ruïne. Zo zag
Groot-Brittannië eruit in de jaren vijftig: als een trotse ruïne, die de oorlog
had overleefd. Het verhaal achter dit portret is in vele opzichten aangrijpend.
Het zegt iets over de interne politiek van de conservatieve partij. Churchill
was herstellende van een hartaanval. De conservatieven wilden hem weg hebben, ze
waren doodsbang dat hij zou instorten tijdens de komende verkiezingen. Anthony
Eden stond te trappelen om het over te nemen. Daarom wilde Churchill zichzelf
afbeelden in de bloei van zijn leven en niet als een slapende oude man. En
daarom moest het schilderij vernietigd worden.

Is het belang van portretten toegenomen in dit tijdperk van selfies? Of is er
juist sprake van een devaluatie?

Er is op dit moment zeker een overkill aan portretten, maar daar liggen ook
kansen. Toen de fotografie haar intrede deed, werd er ook gezegd dat dit het
einde betekende van de schilderkunst. Maar de kubistische portretten van
Picasso, met hun verschillende  gezichtspunten, zijn nog altijd prachtig. Kijk
naar zijn portret van Gertrude Stein. Dat geeft je het gevoel heel dichtbij haar
te staan, ook al is haar gezicht in scherven uiteengevallen. Dus ook het
selfie-tijdperk biedt weer nieuwe mogelijkheden. De oprichter van Snapchat, Evan
Spiegel, zei laatst iets opmerkelijks. Mensen hadden erover geklaagd dat
Snapchatfoto s zichzelf na tien seconden vernietigen. Toen zei hij: er is geen
essentie van ons. Er is alleen een serie van beelden die komen en gaan. Dat vond
ik zo ontmenselijkend. Ik denk wel dat er een essentie van onszelf bestaat, en
dat het gezicht daarin een grote rol speelt. We worden verliefd op gezichten. We
worden niet verliefd op handen. Er is wel degelijk iets heel waardevols en
diepgaands en intiems in de manier waarop we naar elkaar kijken. Dat is wat
kunstenaars moeten zien te vangen.

Simon Schama: Het gezicht van een wereldrijk. Groot-Brittannië in Portretten is
verschenen bij Atlas Contact. 592 blz. Euro 39,99.

Het idee dat er ook een andere, mildere Donald  Trump bestaat, is absurd

Kunst blijft voortbestaan. Er is een wereld die de barbaren niet kunnen
verwoesten

Ik denk dat er een essentie van onszelf bestaat, en dat het gezicht daarin een
belangrijke rol speelt

In goed gezelschap van Marx

Simon Schama (1945) groeide op in Essex, waar zijn moeder in de oorlog werkte
voor luchtvaartmaatschappij Havilland. Nadat zijn vaders textielbedrijf failliet
ging, verhuisde de familie naar Londen. Als tiener verdiepte Schama zich in Marx
en in andere historische figuren.  Ik leerde al vroeg dat je in het goede
gezelschap kon verkeren van mensen die honderden jaren eerder geleefd hadden.
Na kort in een kibboets gewerkt te hebben, ging Schama geschiedenis studeren in
Cambridge.

Publiekshistoricus en stijvolle erudiet

Schama is nu hoogleraar geschiedenis en kunstgeschiedenis aan Columbia
University in New York. Hij doceerde voorheen aan Harvard en Oxford, en werd bij
een groot publiek bekend als schrijver en presentator voor BBC-programma s als
Simon Schama s Power of Art (2006), A History of Britain (2000) en The Story of
the Jews (2013). Zijn boeken over de Nederlandse Republiek, waaronder Overvloed
en Onbehagen (1988) en Patriotten en bevrijders. Revolutie in de Noordelijke
Nederlanden (1989), zijn alom geprezen om hun stijl en eruditie.The Face of
Britainwerd vorig jaar uitgezonden als 5-delige tv-serie op BBC2.

LOAD-DATE: November 18, 2016

LANGUAGE: DUTCH; NEDERLANDS

NOTES: Simon Schama: Het gezicht van een wereldrijk. Groot-Brittannië in
Portretten is verschenen bij Atlas Contact. 592 blz. Euro 39,99.

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              23 of 146 DOCUMENTS



                                NRC Handelsblad

                                19 November 2016
                                  NH zaterdag

Ik wil dat wij als publieke omroep iederéén bereiken

BYLINE: Menno Sedee

SECTION: Binnenland; Blz. 12

LENGTH: 421 woorden

DATELINE: Amsterdam.

ABSTRACT

InterviewShula Rijxman

De baas van de Nederlandse Publieke Omroep reageert op de kritiek op haar oproep
om vaker de  gewone man  aan het woord te laten.

Geeft de publieke omroep de gevoelens in de samenleving voldoende plek, vroeg
bestuursvoorzitter van de Nederlandse Publieke Omroep (NPO) Shula Rijxman zich
maandag af in de Volkskrant. Ze stelde de vraag naar aanleiding van de
overwinning van Donald Trump.

De reacties waren divers. Volkskrant--columnist Jean-Pierre Geelen zag  een
bestuurder op zoek naar draagvlak en dus lijfsbehoud . Tom-Jan Meeus schreef in
NRC  dat  hier een paar dingen grondig misgaan . Was er niet al genoeg
Wilderswoede  op tv? AD-columniste Angela de Jong deelde de zorgen van Rijxman,
omdat ze zich  zelden herkent in de discussies op tv .

Welke stem zou  niet gehoord worden bij de NPO? Van de boze burger?

Ik neem  afstand van de term  boze burger .  Bij de publieke omroep moeten alle
stemmen bij elkaar komen. Dat doen we best goed: 85 procent van de Nederlanders
kijkt naar onze programma s.

Dan zou de conclusie kunnen zijn dat de NPO het goed doet?

We hebben  veel reacties gekregen van allerlei kanten. Het leeft over de volle
breedte van de samenleving.

Waarom weet de NPO niet wie ze bereikt? Jullie meten precies wie wat wanneer
kijkt, hoe lang, met welk opleidingsniveau en hoe programma s worden
gewaardeerd.

Ik kan grote groepen zien: mannen, vrouwen, jongeren. Maar  individueel kan ik
niet zeggen dat ik Jan in Appelscha heb bereikt. Los van wat ik meet, wil ik een
NPO die kritisch blijft op zichzelf.

Een van uw plannen is om de burger meer bij programma s te betrekken.

We krijgen publiekspanels. Die kunnen we  betrekken bij de programmakeuze. We
organiseren   townhall -meetings, voor direct contact met burgers.

WNL wil een dagelijkse talkshow. Jort Kelder kondigde een wekelijks
debatprogramma aan. Is dat de goede richting?

Ik wil de discussie niet versmallen tot de keuze van programma s, presentatoren
of gasten van talkshows.

Op omroepniveau dan? Is het een optie dat WNL en Avrotros meer ruimte krijgen of
op een ander tijdslot mogen uitzenden?

Nogmaals, die discussie wil ik niet aangaan. Ik ben deze discussie niet begonnen
om de zendtijd van omroepen te herverdelen, maar om makers kritisch te laten
kijken naar pluriformiteit.

Is het moeilijker een rechtse bevolkingsgroep aan te spreken?

Deel de wereld niet in op links en rechts, zou ik zeggen. Ik wil alle
Nederlanders bereiken. De NPO is er voor de GroenLinkser en de PVV er. Voor
iedereen.

LOAD-DATE: November 18, 2016

LANGUAGE: DUTCH; NEDERLANDS

GRAPHIC: Tv-beelden Pauw
Tv-beelden DWDD

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              24 of 146 DOCUMENTS



                                NRC Handelsblad

                                19 November 2016
                                  NH zaterdag

Gezocht: boze burger

BYLINE: Menno Sedee

SECTION: Media; Blz. 12

LENGTH: 752 woorden

DATELINE: Amsterdam.

ABSTRACT

RondgangHoofdredacteuren

Moeten Nederlandse media na Trump harder op zoek naar de  boze man ? Wij hebben
de  gewone  man al, zeggen veel media.

Media na Trump

 Na de verkiezingszege van Donald Trump kregen de gevestigde massamedia in de VS
de kritiek dat zij de problemen van de gewone Amerikaan niet goed hebben
belicht. Hoe reageren Nederlandse media op het verwijt dat ook zij nooit de
witte boze man  een stem geven?

AD   hoofdredacteur Hans  Nijenhuis

 Wij hebben de  boze witte man  allang in de krant. Die is niet altijd man, wit
of boos. Het is de gemiddelde Nederlander. Mensen die bij de Melkweg niet aan
het Leidseplein denken.  Het geluk van het AD en de regionale titels is dat we
met veel journalisten zijn, (bijna 900), en die mensen kennen.  En we zijn zelf
de  boze witte man . We hebben Wierd Duk, die wekelijks de stemming peilt.  Ik
lees her en der dat journalisten links zijn en geen banden hebben met de
maatschappij. Dat geldt hier niet.

De Telegraaf   hoofdredacteur Paul Jansen

 Wij hebben al jaren de rubriek Wat U Zegt. Een online platform voor lezers om
eigen nieuws en meningen te delen. Die is er niet zozeer voor de boze witte man,
maar voor al onze lezers. Ook blije.  Maar het allerbelangrijkste is dat De
Telegraaf  al decennialang  de gewone man  zeer serieus neemt. Geforceerde
pogingen nu plots aansluiting te zoeken zijn bij ons niet nodig.

Eindhovens Dagblad    hoofdredacteur John van den Oetelaar

 Iedereen heeft nu pasklare antwoorden op wat we moeten doen   daar stoor ik me
aan.  Ik ben eerlijk gezegd zoekende. Er is niet plots een tsunami van boze
witte mannen. Het ligt subtieler. We moeten evenwichtig verslag blijven doen.
Het  ongenoegen  is complex, loopt door alle bevolkingslagen heen. Het is niet:
laten we een jaar in een achterstandswijk gaan wonen. Daar ben je er niet mee.

Omroep WNL   hoofdredacteur Bert Huisjes

 Veel tv-programma s gaven Trump te weinig krediet. Nieuwsuur, Pauw, De Wereld
Draait Door. Zij keken de verkeerde kant op. WNL is een kleine speld in de
hooiberg van de NPO. WNL Opiniemakers heeft in het na- en voorjaar slechts zes
keer een half uurtje. Een programma dat wij willen maken, is bijvoorbeeld een
reportageserie over de bezorgde burger. Met iemand als Jan Dijkgraaf.

De Gelderlander   hoofdredacteur Peter Jansen

 Wij gaan op zoek naar  onze  boze burger. Het weekend na de verkiezingen in de
VS plaatsten we er vier op de voorpagina. En een oproep je te melden als je boos
bent. Het is afwachten wat daar uitkomt: vijftig of vijfhonderd reacties? In
aanloop naar de Nederlandse verkiezingen willen we hier meer aandacht aan geven.


Twentsche Courant/Tubantia   hoofdredacteur Martha Riemsma

 Natuurlijk hebben we het gesprek gevoerd na de verkiezingen. Onze conclusie: we
gaan even niks doen. Als het goed is, zitten we al op de hartslag van de
samenleving.  De stadsredactie Enschede werkt aan nieuwe initiatieven. Zij laten
bijvoorbeeld burgers onderwerpen bepalen. Ik moet wel zeggen: het voelt
ongemakkelijk. Als je blind bent, weet je niet wat je niet ziet. Zie ik het ook
niet?

Nieuwsuur (NOS/NTR)    hoofdredacteur Joost Oranje

 Dat de bezorgde burger niet in  Nieuwsuur aan bod is gekomen, is aantoonbaar
niet waar. Ik kan je een lijst onderwerpen sturen: mensen die gekort werden op
hun uitkering, werkende armen, een terugblik op Vogelaarwijken. In de
voorbereiding op de verkiezingen in Nederland zijn we wel om tafel gaan zitten.
We gaan meer het land in. Niet voxpopjes halen, maar op zoek naar mensen die
zich misschien minder stevig uiten, maar zich óók in de steek gelaten voelen.

De Stentor   hoofdredacteur  Allard Besse

 Wat we van plan zijn: we gaan deze bezorgde mensen verder  uitdiepen . Wat zit
achter het ongenoegen? Waar wonen ze? We gaan opnieuw met ze spreken, hoe ziet
hun wijk eruit? We laten burgers vaak figureren bij een nieuwsaanleiding. Nu is
de aanleiding diffuser. Juist  met de burger in gesprek gaan zonder dat een
directe gebeurtenis daaraan voorafgaat.

NRC   adjunct-hoofdredacteur   Egbert Kalse

 We zijn niet speciaal op zoek naar de boze witte man, maar we proberen verslag
te doen van wat leeft in Nederland. Dat doen we sinds de jaren negentig onder
meer met onze buurtonderzoeken, waarbij tientallen verslaggevers het land in
gaan om letterlijk met honderden mensen te spreken. In aanloop naar de
verkiezingen van maart 2017 zijn we in de zaterdagkrant begonnen met een serie
waarin verslaggevers Jutta Chorus en Bas Blokker aan de hand van een actuele
vraag het land in trekken.

LOAD-DATE: November 18, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              25 of 146 DOCUMENTS



                                NRC Handelsblad

                                19 November 2016
                                  NH zaterdag

Waarom de politisering van de journalistiek dichterbij komt

BYLINE: Tom-Jan Meeus / Illustratie Ruben L. Oppenheimer

SECTION: Binnenland; Blz. 19

LENGTH: 1323 woorden

ABSTRACT

Deze week: waarom mediakritiek bij Wilders en Trump een elementair onderdeel van
hun politiek is.

Ofwel: het verschuivende mediaklimaat en de schade die het aanbrengt.

haagse invloeden

Je kunt niet volhouden dat  de media  deze week Wilders  reactie op de eis van
het Openbaar Ministerie hebben gemist. Als ik me niet vergis waren er een paar
die na de eis van de officier van justitie - 5.000 euro boete wegens
groepsbelediging en aanzetten tot haat   dachten: laten we nou niet wéér elitair
gaan doen.

Wilders laaiend , bracht hetAD vrijdag als opening. Er stond een feitelijk stuk
onder, maar de koppenmaker zag blijkbaar meer in laaiendheid als nieuwsfeit:
daar kunnen Henk en Ingrid wat mee.

De Telegraaf bracht dezelfde dag een  exclusief interview  met de PVV-leider,
waarin hij het OM op één lijn schaarde met  de terroristen : beide proberen hem
het zwijgen op te leggen.

En daags voor het requisitoir had de NOS een eigen invalshoek. Wilders liet zijn
725.000 Twittervolgers weten dat het OM hem  in opdracht van de regering
vervolgde,  net als in Turkije , en een verslaggever vroeg minister Van der
Steur (Veiligheid en Justitie) naar dit vrij forse verwijt.

Die zei natuurlijk niets, hij hoort zich niet in strafzaken te mengen, waarna de
NOS genoeg wist:  Kabinet reageert niet op beschuldiging Wilders . Het kabinet
als probleemgeval in reactie op een onbewezen PVV-beschuldiging.

Zo stond, als je op Wilders afging, aan het einde van de week het hele bestel op
instorten. We hadden politieke rechtspraak ingevoerd. Officier van Justitie
Wouter Bos was de IS-strijder van de magistratuur. Mark Rutte de Erdogan van de
regering.

En niemand van alle  deskundigen  die dag na dag op televisie verschenen om   de
media  om hun berichtgeving inzake Trump en Wilders aan te klagen, wist over
deze stapeling van enormiteiten het kleinste klachtje te formuleren.

Dus ik betwijfel nogal of  de media  de opvattingen van Wilders en zijn aanhang
zo vreselijk missen: ik heb vooral het idee dat ze hun kritische houding
tegenover Wilders zelf missen.

Ruim twee maanden geleden, 8 september, was er een bijzondere bijeenkomst van
het Genootschap van Hoofdredacteuren.

Op initiatief van voorzitter Marcel Gelauff, hoofdredacteur van het NOS Journaal
, hadden de voornaamste journalisten van het land een informeel gesprek met
Geert Wilders.

Vooropgesteld: daar is natuurlijk niets mis mee. Haagse journalisten voeren
voortdurend informele gesprekken met politici, omdat dit de beste manier is om
politiek te begrijpen.

Evengoed was het een wonderlijke toestand: de meeste hoofdredacteuren die daar
zaten, werken voor een medium waarvoor Wilders en zijn woordvoerder in de
dagelijkse praktijk hun neus ophalen.

Want wil een verslaggever een eigen gespreksthema bij de partijleider
aansnijden, dan neemt zijn fractie de telefoon niet eens op: Wilders werkt
hooguit mee als hij eigen  nieuwspuntjes  kan verspreiden.

Dus wat de zelfverklaarde mediacritici moeten onthouden: Wilders ziet het
helemaal niet als zijn probleem als de media zijn geluid of dat van zijn aanhang
missen.

Maar tegelijk is hij gráág bereid zijn grieven over dezelfde media te uiten: dat
is zelfs elementair aspect in zijn politiek.

Het komt omdat hij, net als Trump, uit is op de politisering van de
journalistiek. Dus bij hem doet de journalist die zijn politieke belangen dient,
per definitie goed werk. En is de journalist die persisteert in een kritische en
onafhankelijke rol, altijd verdacht.

Voor Wilders pakt elke variant goed uit. Of de journalist handhaaft zijn
kritische houding: die brandmerkt hij dan als partijdig en unfair -  een
PVV-basher . Of de journalist bindt in: dan krijgt hij ook wat hij wil.

Geen journalist die hier goed uitkomt. Maandag zag ik hoofdredacteur Bert
Huisjes van de rechtse  omroep WNL in De Wereld Draait Doorinstemmend reageren
op een pleidooi van de NPO-baas om lessen te trekken uit de zege van Trump: meer
rechtse opvattingen op televisie.

Feit is dat dezelfde Huisjes het een week eerder nog met Wilders aan de stok
had. Na een uitzending vanWNL op Zondag klaagde de PVV-leider, uiteraard op
Twitter, dat het programma gezien alle Wilders-kritiek een  VARA op Zondag  is,
waarop Huisjes de PVV-leider herinnerde aan de vele uitnodigingen die hij
vergeefs naar Wilders uitdeed.

Het bekende verhaal. Maar toen ik er Huisjes donderdag telefonisch naar vroeg,
was hij alweer minder scherp op Wilders. Hij was overeengekomen dat de
PVV-leider de komende tijd alsnog te gast is bij WNL. En achteraf had Huisjes
over die ene uitzending geconcludeerd, zei hij, dat het wel erg op de hand van
Clinton was.

Intussen openbaart zich slapper gedrag. Overal zie ik journalisten het verwijt
dat zij zoveel zaken  gemist  hebben, beantwoorden met het extra uitvoerig
citeren en napraten van Wilders.

Maar journalistiek is, dacht ik, geen populariteitsmeting of bewondering: daar
heb je andere beroepen voor. Journalistiek is, als het goed is, feitenonderzoek
met een onafhankelijke geest.

Om een cruciaal aspectje te noemen: bij alle rumoer over de strafeis tegen
Wilders deze week, ging verloren dat de wetgever nooit de volledige vrijheid van
meningsuiting heeft ingevoerd die Wilders opeist.

En ironisch genoeg is dit óók aan de PVV te wijten: een nazomer 2012 door die
fractie ingediend initiatiefwetsvoorstel beoogde exact de wetsartikelen te
schrappen op basis waarvan het OM nu Wilders  veroordeling vraagt.

De werkelijkheid is: Wilders en zijn fractiesecretaris Martin Bosma, die het
initiatief 24 januari 2013 in portefeuille kreeg, had tot de
vervolgingsbeslissing van het OM bijna drie jaar de tijd om de Kamer te
overtuigen om de vrijheid van meningsuiting te verruimen.

Maar hij stak nooit een vinger naar het dossier uit. Ik zag er vrijdag een goed
stukje over in het AD, maar als je mij vraagt wat de media deze week gemist
hebben, is het precies dit: dat de PVV-fractie zelf een levensgrote kans heeft
gehad deze vervolging te voorkomen, en er toen niets aan deed.

Dat klagen over zaken die  de media  gemist hebben, is sowieso een nogal
selectief spelletje.

Zelf schetste ik in deze  rubriek op 28 juni 2014, gebaseerd op een veelheid van
PVV-bronnen, hoe de scanderende reacties van het publiek op Wilders   minder
minder -uitspraken door PVV ers waren georkestreerd. Het OM trok dit later na en
kwam tot dezelfde conclusie: juist die omstandigheden rekent het OM Wilders nu
zwaar aan.

Maar wie denkt dat alle zelfverklaarde deskundigen  de media  nu verwijten dat
ze dit cruciale aspect onvermeld lieten totdat het OM er zelf meekwam, vergist
zich.

Een leerzaam puntje: het draait de zelfverklaarde deskundigen dus niet om het
verwijt dat  de media  Wildersnieuws gemist hebben, het draait ze om het verwijt
dat  de  media positiefWildersnieuws gemist hebben.

Dit is precies de politisering van de media die Wilders zoekt. En wat het
creëert, is een mediaklimaat dat alle redelijkheid overslaat, hoewel verreweg de
meeste kiezers nog steeds redelijke politici en redelijke keuzes prefereren.

Ik kan nog mildheid opbrengen voor de absurde overdrijvingen die Wilders zich
eind deze week permitteerde: het is persoonlijk voor hem.

Maar om van  de media  nu te verwachten dat zij doordraven in de zoektocht naar
boze burgers, is ervan uitgaan dat een ruime meerderheid van het land er niet
meer toedoet.

De economie draait sterk, de werkloosheid daalt, dankzij VVD en PvdA is de
rijksbegroting op orde zodat er de volgende periode geld is voor investeringen
en verbeteringen. En wie denkt dat dit fraaie resultaat van vier jaar
redelijkheid geen enkele betekenis heeft, dreigt in alle rumoer te vergeten dat
dit land al eeuwen overeind blijft dankzij diezelfde redelijkheid: dat
redelijkheid, anders dan Wilderswoede, een oer-Hollandse vorm van
vaderlandsliefde is.

Wie de zelfverklaarde mediacritici  hoort, kan denken dat de Wilderswoede
onderschat wordt. In werkelijkheid verlangt  de meerderheid  hier naar
redelijkheid

LOAD-DATE: November 18, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              26 of 146 DOCUMENTS



                                NRC Handelsblad

                                17 November 2016
                                  NH donderda

Verhef de boze burger niet tot nobele wilde

SECTION: Opinie; Blz. 16

LENGTH: 618 woorden

ABSTRACT

Zihni Özdil

column

 De mensen kennen hier normaal  s avonds echt niet meer op straat lopen!  De
verslaggever vraagt:  Wie kan dat bevestigen?  Een tienermeisje:  Ik ben een
paar keer achterna gelopen door een Turk.  Een woedende man springt naar voren:
Door die galbakken (Turken) krijgen wij betaald met kraaltjes en spiegeltjes!
De menigte juicht.

Het is 1972 en de Rotterdamse Afrikaanderwijk is in vuur en vlam. Havenarbeiders
gooien ruiten in van pensions, slaan Turkse gastarbeiders in elkaar en
organiseren pogroms:  Ik zat net aan mijn prakkie , zegt buurtbewoner Piet
Spruijt tijdens een terugblik van Radio Rijnmond.  Toen belde mijn broer aan, of
ik eventjes mee wilde werken om een paar Turkse panden leeg te vegen.

Toen ik opgroeide op Rotterdam-Zuid was uitgescholden worden voor  Kankerturk
vrijwel dagelijkse kost. Ik krijg er bijna nostalgische gevoelens van, want het
blijft jeugdsentiment, ook al is het geen fijne. De bezorgde burger, de
spreekwoordelijke  Henk en Ingrid , ken ik door en door. Het zijn mijn mensen.
Ik hou van ze, ook al weet ik dat ze mij zullen haten als het erop aankomt.

Niet alleen mij overigens. Ook mensen waar ze zelf op hebben gestemd, moeten
vrezen voor hun leven zodra Henk en Ingrid zich verstouten. Leefbaar-wethouder
Ronald Schneider moest vorige week onder politiebescherming vluchten uit de
Rotterdamse wijk Hoogvliet. De bewoners stonden op het punt hem te lynchen.
Waarom? Omdat hij wilde vertellen over de komst van twaalf statushouders.
Ziedend was de menigte. Zoals een bewoner het verwoordde:  Die gasten lopen
dalijk bij ons door de wijk, waar mijn dochter van twaalf speelt, met korte rok.
Maar niet zo kort dat het niet gepast is. Ik kies daar niet voor.

Er zitten zeker reële problemen achter die woede. Stijgende woningnood,
verminderde koopkracht, toenemende verloedering. Die legitieme zorgen moeten we
serieus nemen. Gevaarlijk wordt het wanneer we op basis daarvan alles wat Henk
en Ingrid roepen als het woord van God zien. En dát is het grootste mankement
van de Nederlandse intelligentsia: al vijftien jaar laten ze zichzelf aanpraten
dat ze  iets  hebben  gemist  en uit hun  bubbel  moeten komen. Na de zege van
Trump lijkt er nog een schepje bovenop te komen: meer PVV-stemmers op TV. Meer
Pegida-aanhangers bij Pauw. Zelfs de online-grachtengordelbode De Correspondent
deed een handreiking.

Volgens mij neem je ze op die manier helemaal niet serieus. Integendeel, je
verheft ze tot nobele wilden. Als je ze serieus neemt, ga je ze juist streng
toespreken wanneer het nodig is. En dat is vaak het geval. Die bewoners van
Hoogvliet waren bijvoorbeeld nergens te bekennen toen diezelfde wethouder
Schneider afgelopen maart aankondigde 20.000 sociale huurwoningen te slopen.
Nee, ze gaan liever los op die twaalf statushouders.

Als je mijn mensen, de bezorgde burgers, waardeert moet je hun zorgen aankaarten
zonder betutteling. PvdA-politicus Jan Schaeffer pleitte na de
Afrikaanderwijkrellen bijvoorbeeld voor meer sociale huurwoningen met de leus
In geouwehoer kun je niet wonen . Dezelfde klare taal kregen bezorgde burgers
destijds ook als volgt:  Je bent terecht boos als je langer moet wachten op een
huurwoning, maar je blijft met je tengels van andere mensen af.

Op dit moment lijkt het tegenovergestelde te gebeuren. De zo door Henk en Ingrid
verguisde  mainstream media  durven niks meer. En de politiek gaat maar door met
het economisme, de echte oorzaak achter de boosheid.

En Henk en Ingrid? Die wentelen zich steeds meer in hun eigen gelijk, wat ze
sowieso altijd al deden, maar nu met steeds minder tegenspraak.

Zihni Özdil is historicus en schrijver

Zie niet opeens alles wat Henk en Ingrid roepen als het woord van God

LOAD-DATE: November 17, 2016

LANGUAGE: DUTCH; NEDERLANDS

NOTES: Zihni Özdil is historicus en schrijver

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              27 of 146 DOCUMENTS



                                NRC Handelsblad

                                15 November 2016
                                   NH dinsdag

Italië heeft nog steeds geen plan

BYLINE: Marc Leijendekker

SECTION: Economie; Blz. 4

LENGTH: 1449 woorden

ABSTRACT

InterviewRoberto Perotti, voormalig adviseur premier Renzi

Hij vertrok voortijdig en gefrustreerd als adviseur van premier Renzi.   We
moeten af van het idee dat je om een probleem op te lossen, meer geld moet
uitgeven.

Zien ze het dan niet in Brussel? Italië worstelt met een migrantencrisis die het
voor de rest van de EU moet oplossen, met de wederopbouw na een aantal
verwoestende aardschokken, en met haperende groei. Premier Matteo Renzi roept al
weken dat dit niet het moment is om het begrotingstekort verder omlaag te
brengen.  In plaats van hun mond zouden ze hun portefeuille moeten opendoen ,
zei hij na aanhoudende kritiek uit Brussel dat Italië het  begrotingstekort in
een lager tempo wil terugdringen.

Opnieuw staat Italië op het lijstje van probleemgevallen. De bezuinigingen die
voormalig eurocraat Mario Monti eind 2011 inzette, hebben daar weinig aan
veranderd. Ook onder Renzi, die is begonnen aan een ambitieus hervormingsplan,
blijven de alarmbellen  afgaan wegens de problemen met de overheidsfinanciën.

Ik begrijp wel dat Renzi in deze situatie even wil wachten met bezuinigingen ,
zegt  hoogleraar economie Roberto Perotti uit Milaan.  Hij wil het primaat van
de politiek herstellen. Maar die keuze raakt niet eens de kern van het probleem
in Italië. Dat is   en het is niet iets specifieks van deze regering   dat er
niet systematisch naar de overheidsuitgaven wordt gekeken. Wij moeten met onze
enorme staatsschuld aan de andere EU-landen, aan de financiële sector en ook aan
de burgers laten zien dat we in staat zijn de uitgaven te verminderen. Maar het
beleid is oppervlakkig. Een stukje hier, een stukje daar. Er is geen uitgewerkt,
concreet plan.

Perotti weet waarover hij praat. Hij werd in september 2014 door Renzi naar Rome
gehaald om de overheidsfinanciën door te lichten en te kijken waar ruimte zit.
Het kabinet beloofde een groots opgezette Spending Review. Maar na ruim een jaar
gooide Perotti het bijltje erbij neer, ontevreden over de hapsnapbenadering. Nu
heeft hij zijn analyse opgeschreven in een boek:  Status quo.  De ondertitel:
Waarom het zo moeilijk is in Italië zaken te veranderen.

Mario Monti heeft het geprobeerd, toen hij in november 2011 Berlusconi opvolgde.
Dat had maar beperkt effect. Renzi had ambitieuze plannen, maar veel verder dan
een nieuwe arbeidswet is hij niet gekomen. Waarom gaat het zo moeizaam?

Er is nog nooit een premier geweest die bij zijn aantreden zo n hoge waardering
had. Zeventig procent! Ik heb groot respect voor Monti, maar het is een kille
man. Hij had wel een goed beeld van de cijfers, maar niet van  de politieke
gevoeligheden. Hij is zo iemand die nooit zelf een brood heeft gekocht.

En dan zijn ministers: technici die in hun eigen wereld leefden, of oude
trombones die maar bleven praten en praten. Monti heeft veel krediet verspeeld.
Hij heeft een klus gedaan, de pensioenhervorming, en toen moest hij weg.

En Renzi?

Hij is van goede wil, spreekt begrijpelijke taal, maar hij is oppervlakkig. Er
zit geen lijn in. Hij kiest steeds meer voor kleine ingrepen die in één, twee
maanden zijn bedacht. Zoals nu weer de verhoging van de minimumpensioenen. Dat
is een typische electorale stunt   volgende maand is er een referendum. Of neem
de  cultuurbonnen  van 500 euro voor jongeren. Toen een jaar geleden de aanval
in Parijs op  Bataclan was geweest, stond ook in Rome de regering onder druk om
iets te doen aan het terrorisme. Renzi wilde niet alleen maar geld uittrekken
voor de strijd tegen terroristen. Toen besloot hij, in  een weekeinde: waarom
stellen we niet 300 miljoen beschikbaar tegen terreur en 300 miljoen voor
jongeren en cultuur? Iedereen zegt dan: wat mooi, wat een goed initiatief. Maar
ik denk niet dat jongeren nu ineens Dostojevski gaan lezen. Niemand heeft goed
nagedacht over hoe dat geld dan besteed wordt. Het ziet ernaar uit dat je het
ook kunt gebruiken om een tablet te kopen. De werkloosheid onder jongeren is het
grootste probleem voor Italië. De armoede onder jongeren is meer gestegen dan in
ieder ander Europees land. Is een nieuwe iPad dan wat jongeren nodig hebben?

U benadrukt ook hoe slecht de overheidsbureaucratie functioneert.

Het zijn bijna allemaal juristen. Ze hebben een formele benadering. Je maakt een
wet en je bent klaar, zonder te onderzoeken hoe het in de praktijk uitpakt. Ik
ben bij bijeenkomsten over de begroting geweest waarin niet eens een
excelbestand werd gebruikt. Mensen nemen de moeite niet om echt naar de cijfers
te kijken en alles helder op de begroting te krijgen. Kijk naar de uitgaven voor
film, een stokpaardje van mij. Ik heb een dossier gemaakt van veertig pagina s
en dat aan de kabinetschef gegeven. Die zei: fijn dat u dit overzicht heeft
gemaakt. Maar toen vroeg ik: had u dat niet zelf moeten doen?

Ik heb dat ook gezien op andere ministeries. Er zijn uitgaven volgens programma
s van veertig jaar geleden, maar niemand kijkt of die nog zin hebben. Ik kwam
een programma tegen van 150 miljoen euro, dat een kwart eeuw geleden was
opgezet. Toen ik zei dat het nergens meer toe diende, was het antwoord: dat is
waar, maar de directeur hecht er zo aan en we willen hem dat niet afnemen. Je
zou alles systematisch moeten doorvlooien. Een probleem is dat ministers soms
niet hun wil willen opleggen omdat ze geen ruzie willen met hun hoge ambtenaren.
En helaas beschikken ze ook vaak niet over een steunpunt binnen hun ministerie
waar ze goede en volledige informatie krijgen.

Is  er ook niet veel ruimte voor efficiëntieverbetering? Bezuinigingen zonder
pijn dus?

Zeker. Het klassieke voorbeeld zijn de uitgaven voor goederen en diensten van de
overheid. Hier wordt al een paar jaar aan gewerkt, en het zou vanaf volgend jaar
effect moeten hebben. Er wordt gesproken over een besparing van vijf miljard
euro, al moet ik nog zien of dat lukt.

Veel kiezers klagen  over de politieke kaste. Die kost veel geld.

Ook hier kan je besparen, ik schat ongeveer 1  miljard euro. Dat heeft enorme
symbolische waarde. Neem de kosten van publieke managers binnen de overheid. Die
verdienen veel meer dan in andere landen. Wat mij fascineert is hun
ongevoeligheid. Hoe kan het dat ze niet begrijpen dat als een gewone burger deze
publieke managers ziet die ruim boven de 200.000 euro verdienen, dat een
probleem is dat vroeg of laat zal exploderen? Er wordt wel met verve gesproken
over hervorming. Voortaan worden de publieke managers  geëvalueerd . Maar
niemand weet hoe dat precies moet gebeuren. Aan de universiteiten is dat ook
volledig mislukt. Geen enkele hoogleraar is ontslagen. Die evaluaties waren een
farce.

U wilt ook snoeien in het  ondoorzichtige  struikgewas  waar politici,
ondernemers en misdadigers elkaar treffen voor lucratieve maar duistere deals.

Kijk naar  de Europese fondsen. Ongeveer 10 miljard euro. Niemand weet precies
om hoeveel geld het gaat, waaraan het wordt uitgegeven. Het komt vaak terecht
bij de regio s of lokale overheden, zonder dat iemand daar goed zicht op heeft.
Ik heb eens geprobeerd een overzicht te maken van het geld voor startups in de
regio Lazio. Daar alleen al zijn dertien programma s, allemaal betaald door de
Europese Unie. Neem de regio Sicilië. Iedere keer als daar een schandaal aan het
licht komt, blijkt dat er een bedrijf bij betrokken is voor  advies  voor het
een of het ander, voor  professionele vorming .  Het zijn EU-projecten die
alleen maar de eetlust van lokale professionals voeden en verder nergens toe
dienen. Dan roepen mensen: we moeten de mentaliteit veranderen. Maar dat is een
vijgenblad, een poging om niets te doen. Ik heb de regering wel eens voorgesteld
tegen Brussel  te zeggen: schrap de bijdrage die we betalen, ongeveer 11
miljard, en geef ons ook geen fondsen meer. Dat zou  heel veel fraude schelen.

Terug naar de ondertitel van uw boek. Waarom is het zo moeilijk iets te
veranderen in Italië?

De bureaucratie is een enorm probleem waar vrijwel niets aan wordt gedaan. We
moeten bovendien veel meer investeren in feiten. Proberen te begrijpen wat er
gebeurt. En we moeten af van het idee dat je om een probleem op te lossen, meer
geld moet uitgeven. Je kunt goed ruimte maken voor een stimuleringsbeleid als je
snoeit in overbodige uitgaven. Maar vooral: je moet een globaal idee hebben, een
plan. Als je lukraak hier wat pakt en daar wat pakt, krijg je de
overheidsuitgaven nooit op orde.

Regeringsadviseur

Roberto Perotti (1961) doceert economie aan de prestigieuze Bocconi-universiteit
in Milaan.  Van september 2014 tot november 2015 was hij onbezoldigd
begrotingsadviseur van de regering-Renzi. Hij was ook adviseur van
internationale organisaties als de Europese Centrale Bank, de Wereldbank en de
Interamerikaanse Ontwikkelingsbank.

LOAD-DATE: November 15, 2016

LANGUAGE: DUTCH; NEDERLANDS

GRAPHIC: Het bergdorpje Amatrice, in het midden van Italië, werd eind vorige
maand zwaar beschadigd door een stevige aardbeving.
Foto Massimo Percossi / AP

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              28 of 146 DOCUMENTS



                                NRC Handelsblad

                                10 November 2016
                                  NH Donderda

Kijk naar de wereld, zie hoe hard zij is

BYLINE: Hester Carvalho

SECTION: Cultuur; Blz. 4

LENGTH: 1371 woorden

ABSTRACT

InterviewWilco

Wilco, eregast op het Le Guess Who?-festival, maakt sobere folkrock over het
alledaagse leven in Amerika.  De cultuur is in vele opzichten ontaard.

Wilco is een van de goed bewaarde geheimen van de populaire muziek. Het is geen
naam die meteen een liedje in gedachten roept. Wilco heeft al 22 jaar een trouwe
aanhang, maar geen glamourstatus. In de luwte ontstaan de mooiste dingen, blijkt
uit de curve van de afgelopen decennia, waarin Wilco album na album uitbracht
dat steeds op een andere manier frappeerde. Tien  zijn er in totaal: van het
prachtige, met een Emmy bekroonde A Ghost Is Born(2004) tot de gitaarravages op
The Whole Love (2011). Hun optredens zijn lange, intense sessies waar de
zachtmoedige stem van zanger Jeff Tweedy belaagd wordt door stekelige
gitaaruitbarstingen, waarbij de melodieën glooien en welven, en tederheid en
destructie soms dicht bij elkaar blijken te liggen.

Vandaag is de band uit Chicago geland in Brussel, voor twee uitverkochte
concerten in popzaal Ancienne Belgique. Jeff Tweedy, voorman en
liedjesschrijver, drinkt water op een roodleren bank in de kleedkamer. Tweedy
draagt een geruit overhemd, een zwarte muts en een bril met zwaar montuur. Hij
kijkt serieus.

De Europese tournee van Wilco heeft plaats in een spannende periode. Tegen de
tijd dat Wilco zal optreden in Nederland   vandaag op het Le Guess Who?-festival
is bekend wie de Amerikaanse verkiezingen heeft gewonnen.  Hopelijk hebben we
dan onze eerste vrouwelijke president , zegt Tweedy.  Anders zal ik vrouw en
kinderen moeten laten overkomen en de rest van m n leven in Nederland blijven.
Hij grijnst.  In Utrecht.

Afgezien van de eigen liedjes, nam Wilco de afgelopen jaren nummers op van de
sociaal bewogen folkzanger Woody Guthrie (1912-1967). De door Bob Dylan en Bruce
Springsteen bewonderde Guthrie schreef veel teksten, maar maakte niet overal
muziek bij. Samen met de Britse zanger Billy Bragg voltooide Tweedy een aantal
van Guthries songs, te horen op de driedelige serie Mermaid Avenue. Live speelt
Wilco altijd een selectie uit Guthries repertoire.

Onlangs nam ook een andere artiest een onvoltooide tekst op, vertelt Tweedy.
Deze Ryan Harvey koos het nog onbekende  Old Man Trump , dat Guthrie verrassend
genoeg schreef over Fred Trump, de vader van Donald.  Trump senior was Woody s
huisbaas toen hij in Brooklyn woonde , zegt Tweedy.   Old Man Trump  gaat over
zijn hoge prijzen en racistische gedrag.  De openingsregels zijn:  I suppose
that Old Man Trump knows just how much racial hate/ he stirred up in de that
bloodpot of human hearts . Tweedy:  Het raakt Guthrie ook persoonlijk. Hij kon
de huur niet betalen.

Punkband

De nu 49-jarige Tweedy, geboren in Belleville, Illinois, raakte begin jaren
tachtig in de ban van achtereenvolgens folk, punk, en country. Hij was voorman
van punkband The Primitives. In Uncle Tupelo speelde hij een ruige versie van
country, en sinds 1995, met Wilco, ontwikkelde zijn muziek zich van countryrock
tot een mengvorm van ingrediënten. Alle popmuziek begon met folk, zegt hij.
Want de folkliedjes gaan over de sores van de gewone man. Daarom zie ik punk net
zo goed als een vorm van folk. Ik maak geen onderscheid tussen de genres.

Na enige wisselingen heeft Wilco sinds 2004 dezelfde bezetting. Volgens Tweedy
hebben de huidige zes muzikanten, onder wie meestergitarist Nels Cline, een
gemeenschappelijke instelling.  We nemen onszelf niet zo serieus als mensen
denken.  Vandaar dat de nieuwe plaat Schmilco genoemd werd, een onzinwoord, en
de groep zich live ook onvoorspelbaarder gedraagt dan je op grond van hun
afgewogen muziek zou verwachten.

Maar al nemen ze zichzelf niet serieus, achter de teksten, de muziek en de
houding van de muzikanten schuilt een noodzaak die humor overstijgt, zo blijkt
op Schmilco. In tegenstelling tot recente, onstuimige albums als Star Wars en
The Whole Love is de muziek hier sober, van de akoestische gitaar op  If I Ever
Was A Child , tot de marimba-storm in  Common Sense . De muziek van Schmilco was
vorige zomer al opgenomen, maar de zangpartijen moesten nog worden afgewerkt.
Door de transparante begeleiding vallen de teksten meer op. Ze moesten die
aandacht ook waard zijn. Dat kostte me meer tijd dan anders.

In het nummer  Normal American Kids  kijkt Tweedy terug op zijn jeugd:  Hate
everything I don t understand/ Hard times tightening the lid/ I had to get away
from those normal American kids . Hij somt op waar hij een hekel aan had: de
kinderen op school, de saaie zomervakanties, de pogingen om ook van hem een
normal American kid  te maken.

Komt die afkeer voort uit eigen ervaring? Tweedy barst los in een tirade:
Jazeker, dit zou ik niet kunnen simuleren. Ik voelde me als kind vervreemd van
mijn omgeving. Niemand begreep mij, en ik begreep hen niet. Sterker nog, ik had
een hekel aan ze.  Hij stopt even.  Ik vind het moeilijk om te accepteren als
andere mensen anders zijn dan ik. Ik kan er niet bij dat zij niet introspectief
zijn, en filosofisch.  Hij kijkt serieus.  Niet dat ze dood moeten, of zo. Maar
ik wil niets met ze te maken hebben. Ik weet dat ik afkeurend klink. Zo was ik
als kind, en zo ben ik nog steeds: ik heb geen geduld met mensen die niet
proberen zichzelf te verbeteren, of in ieder geval ontwikkelen.

Voelt hij zich nog altijd vervreemd? Ja en daar zijn ook voldoende redenen voor,
zegt hij.  Als ik thuis in mijn auto door Chicago rij, zie ik mensen hun vuilnis
van twee hoog naar beneden gooien. Kijk om je heen en je ziet hoe hard en
gevoelloos de wereld is. De cultuur is ontaard in veel opzichten, objectief
gezien is het huiveringwekkend.

Hij krabt onder zijn schaatsmuts.  Het geldt ook voor mij, ik ben niet heilig.
Juist omdat ik naar binnen kijk, ontdek ik aspecten van mezelf die ik net zo
goed verafschuw. Anders zou ik niet zo nijver speuren naar dezelfde fouten bij
anderen. En was ik misschien gelukkiger.  Hij wacht even en praat dan door, op
zijn kenmerkende stuurse toon.  Al ben ik soms wel gelukkig, zoals met mijn
familie. Hopelijk voed ik zonen op die gevoelig en wellevend zijn, en een
vermogen tot compassie hebben.

Het was de vervreemding die hem ooit naar muziek dreef, zegt hij.  Mijn ongemak
heeft mijn leven een bepaalde richting gegeven. Het leidde me naar punkrock en
naar een groep mensen, mijn soort mensen. Het was een troostende ontdekking dat
ook zij het gevoel hadden dat ze buitenstaander waren. Dat zijn de mensen met
wie ik mij omring.

Tegendraads

Een half uur na ons gesprek doet de band de soundcheck in de grote, nog lege
zaal van Ancienne Belgique. Ze spelen nieuwe, nog onwennige liedjes, zoals het
gevoelige  Cry All Day . Over het tegendraads klinkende  Locator  wordt
uitgebreid overlegd. Het nummer heeft verschillende gedeelten met wisselende
ritmes. Volgens drummer Glenn Kotche moet het anders. Ze spelen het liedje
opnieuw, in een rustiger tempo, waarbij de efemere klanken van Clines
slideguitar zich als fluweel om Tweedy s gebarsten stem heen vouwen.

Na afloop knikt de drummer:  Het klinkt swingender zo, zo langzaam.  Ze praten,
spelen, praten, repeteren. Jeff Tweedy staat tevreden in het midden, veilig in
de eigen clan.

Wilco speelt 10 nov. in TivoliVredenburg. Inl: leguesswho.nl

We nemen onszelf niet zo serieus als mensen denken

Wilco eregast op Le Guess Who?

Het Utrechtse Le Guess Who?-festival, dat tien jaar geleden begon als
presentatie van nieuwe Canadese groepen, is uitgegroeid tot een vierdaags
festival voor alternatieve muziek. Dit weekend zijn er  zo n 150 optredens.

Speciaal voor deze tiende editie werden programma-onderdelen samengesteld door
vrienden van het festival ; muzikanten die er al regelmatig te zien waren.
Vrouwenband Savages koos voor de muzikale anarchie van Good Bad Happy Sad en  de
synthpop van Jessy Lanza. Zangeres Julia Holter vroeg de 75-jarige
lach-therapeut en new-agepionier Laraaji. Het duistere Suuns koos de elektronica
van Brian Case en het Deense Marching Church.

Ook Wilco, eregast van de openingsavond, mocht kiezen. Hoe verliep die selectie?
Tweedy:  We vroegen gewoon onze vrienden. En dan maar hopen dat ze in de buurt
zijn.  Onder meer gitarist William Tyler, het naief-zweverige Deerhoof en de
Malinese Bassekou Kouyaté & Ngoni Ba komen opdraven.

LOAD-DATE: November 11, 2016

LANGUAGE: DUTCH; NEDERLANDS

NOTES: Wilco speelt 10 nov. in TivoliVredenburg. Inl: leguesswho.nl

GRAPHIC: Wilco, met vooraan, met hoed, Jeff Tweedy. Foto Shervin Lainez

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              29 of 146 DOCUMENTS



                                NRC Handelsblad

                                09 November 2016
                                  NH Woensdag

Flapuit Trump perst speech in voorspelbaar sjabloon

BYLINE: Lars Duursma.

SECTION: Opinie; Blz. 12

LENGTH: 757 woorden

ABSTRACT

De overwinningstoespraak van president Trump is zijn meest gematigde speech
ooit, schrijft

Voor een man die bekendstaat als een onvoorspelbare flapuit, was de
overwinningstoespraak van Donald Trump verrassend voorspelbaar. Na een spontaan
openingsgrapje ( Sorry dat ik jullie liet wachten, er was even iets ingewikkelds
) liep hij feilloos langs alle standaardelementen van een overwinningstoespraak.
Je vertelt als winnaar eerst dat je een  gracious phone call ontving van je
tegenstander. Je complimenteert je tegenstander met de strijd. Vervolgens bedank
je uitgebreid je familie: een prachtige gelegenheid om je als een echte
familieman te presenteren. Dan draag je de overwinning op aan je kiezers ( Dit
is jullie overwinning! ).

Maar, je benadrukt óók dat je er voor alle kiezers wil zijn, juist ook voor de
mensen die niet op je gestemd hebben. Barack Obama deed dat prachtig in 2008:
Voor al die Amerikanen wiens steun ik nog moet verdienen, ik heb jullie stem
misschien niet gekregen, maar ik hoor jullie stem, ik heb jullie steun nodig, en
ik wil ook jullie president zijn.  Ten slotte roep je nog wat over de grote
uitdagingen waar het land voor staat, je voegt daar nog wat dingen aan toe waar
niemand het mee oneens zal zijn en hoppa, klaar.

Zo ging ook exact de speech van Trump. Nog nooit was hij zó positief over
Hillary Clinton. Ze was niet langer  crooked . Nee, het land is haar veel dank
verschuldigd. En, voegde hij daar nog schaamteloos aan toe:  Dat meen ik
oprecht!  Ook bij Obama s opmerking in 2008 dat hij er voor iedereen wil zijn,
had Trump goed opgelet. Hij sprak vergelijkbare zinnen uit en benadrukte
expliciet dat hij er voor alle rassen en religies wil zijn als president.

Tot zover het gedeelte dat Trump voorlas van de teleprompter   de autocue die
hij aan het begin van zijn presidentscampagne wilde laten verbieden, maar later
zelf als kandidaat enthousiast omarmde. Rustig, ingetogen en opmerkelijk
ontspannen stond hij achter het spreekgestoelte en las hij z n tekst voor.

Eigenlijk viel vooral op dat hij z n vrouw en familie   alle leden stonden
achter hem op het podium opgesteld   volstrekt niet had bedankt, maar dat
onderdeel tot het laatst bewaarde. Hier durfde hij wél te improviseren. Een voor
een liep Trump iedereen langs en zei er wat aardigs over. Hij nodigde zelfs de
voorzitter van de Republikeinse partij, Reince Priebus, even uit op het podium
en gaf hem het woord   een beetje zoals Mark Rutte ooit Frits Wester achter z n
spreekgestoelte uitnodigde. De hele campagne lag hij met Priebus overhoop, maar
nu ineens was alles koek en ei. Ook zijn persoonlijke beveiliging werd nog even
in het zonnetje gezet. Het maakte de toespraak losjes, maar wel wat chaotisch.
Alsof ook Trump vooral verbaasd was door deze onverwachte overwinning.

Een climax ontbrak. De speech eindigde wat abrupt, waarna Trump het publiek
inliep en uitgebreid de tijd nam voor selfies met supporters. Wat dat betreft
begon de speech als z n meest gematigde toespraak ooit en eindigde zijn optreden
als een campagne-evenement. De impliciete boodschap: kijk mij eens tussen het
gewone volk staan. Toch nog een subtiele sneer naar Clinton.

En Hillary Clinton zweeg...

Hillary Clinton brak vanochtend met de traditie om als verliezende kandidaat het
land toe te spreken en de winnaar te feliciteren. Even na acht uur Nederlandse
tijd stuurde campagnemanager John Podesta alle supporters naar huis.

Jammer. Vooral omdat we voor het eerst een speech van Clinton hadden kunnen zien
die niet zorgvuldig was voorbereid. Die niet eindeloos was geoefend. Waar niet
over elk detail, over ieder handgebaar, ja zelfs over iedere gezichtsuitdrukking
was nagedacht.

Het karakteriseert Hillary Clinton als spreker. We zagen steeds de politicus,
niet de persoon. De politieke machine, niet de mens. Nooit zei ze iets
spontaans. Het verklaart mede waarom ze de harten van veel kiezers niet wist te
veroveren. Júist op de momenten waarop ze iets van zichzelf liet zien, waarop ze
bijvoorbeeld iets vertelde over haar moeder die ze nog dagelijks mist, ging ze
in noodtempo door naar de volgende zin, alsof ze bang was publiekelijk
geëmotioneerd te raken.

Vandaag zal Clinton ongetwijfeld wel een speech geven. Een professionele,
waardige toespraak. Maar ze mist de kans om in het heetst van de strijd een
oproep te doen tot eenheid in het land.

Ingetogen en opmerkelijk ontspannen las hij voor

Lars Duursmais oprichter van Debatrix. Hij heeft bij de Amerikaanse
presidentsverkiezingen van 2008 en 2012 campagne gevoerd voor Barack Obama.

LOAD-DATE: November 9, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              30 of 146 DOCUMENTS



                                NRC Handelsblad

                                05 November 2016
                                  NH Zaterdag

Helden met bloedaan de handen

BYLINE: Dirk Vlasblom

SECTION: Wetenschap; Blz. 4

LENGTH: 2928 woorden

ABSTRACT

Geschiedenis

Tijdens de dekolonisatie van Indonesië pleegden niet alleen Nederlandse soldaten
ernstige misdaden. Ook de helden van Indonesië martelden en moordden
structureel, onder tegenstanders en onder elkaar. Nationale mythevorming remt
het onderzoek hiernaar.

Smerige burgeroorlog

Op 10 november viert Indonesië Hari Pahlawan, Dag van de Helden. Dan wordt
herdacht dat in november 1945 tientallen duizenden Indonesische jongeren,
uitgerust met Japanse wapens, de strijd aanbonden met Britse troepen die waren
geland in de marinehaven van Surabaya. Soekarno en Mohammed Hatta hadden op 17
augustus de onafhankelijke Republiek Indonesië uitgeroepen en de jeugd van
Surabaya verdacht de Britten ervan dat zij het Nederlandse koloniale gezag
kwamen herstellen. Het duurde weken voor Britse troepen de stad in handen
kregen. Rond deze strijdlustige jongeren is in Indonesië een ware cultus
geweven. In de Indonesische geschiedschrijving belichamen zij een generatie van
helden die schouder aan schouder vocht voor de vrijheid.

Toch vallen er af en toe scheurtjes in deze heldencultus. Een gewezen
scholier-soldaat, de schrijver Yusuf Bilyarta Mangunwijaya, beschreef in 1985
een gebeurtenis van begin 1950. In het Oost-Javaanse stadje Malang stonden
Scholier-Soldaten van de Republiek Indonesië (TRIP) aangetreden, een
jongerenstrijdgroep die had meegevochten tegen de Nederlanders. Het grote doel,
onafhankelijkheid, was bereikt en het was tijd om te demobiliseren. De
samengestroomde burgers van Malang werden toegesproken door de TRIP-commandant,
majoor Isman. Hij trok, verrassend genoeg, het boetekleed aan:  Jullie hoeven
ons niet zo warm te begroeten. We zijn niet langer jong en zuiver. We zijn ook
niet de bloem der natie. We hebben gemoord en huizen platgebrand. Onze handen
zijn besmeurd met bloed. Help ons terug te keren in de maatschappij als normale
mensen. Niet wij zijn de helden, maar jullie, het gewone volk, dat zo zwaar
heeft geleden.

In Nederland staan de Indonesische onafhankelijkheidsoorlog en de pogingen van
het koloniale moederland om het revolutionaire tij te keren weer volop in de
belangstelling. In de rechtszaal, waar overlevende burgerslachtoffers van
Nederlands militair geweld genoegdoening eisen. In de media, die
geweldsincidenten reconstrueren. En in academia, waar historici na decennia van
relatieve onverschilligheid in de bronnen zijn gedoken.

Dat historische onderzoek heeft het afgelopen jaar twee kloeke boeken
opgeleverd: Soldaat in Indonesië 1945-1950 van Gert Oostindie en De brandende
kampongs van generaal Spoor van Rémy Limpach. Daarin wordt overtuigend
aangetoond dat het geweld van Nederlandse militairen tegen burgers en
krijgsgevangenen geen incidentele ontsporingen waren, zoals de Nederlandse
regering in 1969 na een haastig uitgevoerd onderzoek concludeerde, maar dat het
structurele vormen aannam. Helemaal nieuw is deze conclusie niet, maar niet
eerder is die zo zorgvuldig onderbouwd met brieven, dagboeken en memoires van
oud-strijders, met veldrapporten en met interviews.

Het is een begin. Voor een goed begrip van het massale geweld in het Indonesië
van de jaren 1945-1950 zou deze reconstructie van Nederlandse oorlogsmisdaden
moeten worden aangevuld met een even zorgvuldige studie van het geweld aan
Indonesische kant. Want ook dat was niet mis; majoor Isman gaf het in 1950
volmondig toe. Oostindie zegt in zijn jongste boek dat  de dekolonisatieoorlog
onderdeel was van de Indonesische Revolutie . En, schrijft hij,  in die zin is
de aandacht voor het Nederlandse militaire optreden, en in het bijzonder de
Nederlandse oorlogsmisdaden, een eenzijdige ingang om een veel groter historisch
proces te begrijpen  (p. 33). Limpach schrijft dat het geweld aan Indonesische
kant  eveneens structureel  was .  De TNI [het nationalistische leger] en de
milities eisten voor hun strijd steun van de bevolking, waarbij zij extreme
middelen inzetten om hun eisen kracht bij te zetten.  (p. 770) Op dat onderlinge
Indonesische geweld gaat hij in zijn boek niet in.

Nederlandse soldaten die het oorlogsrecht schonden door kampongs plat te
branden, krijgsgevangenen te martelen en  verdachte  dorpsbewoners
standrechtelijk te executeren opereerden niet in een vacuüm. Het land waarin zij
verzeild waren, stond in vuur en vlam. Tijdens drieënhalf jaar Japanse bezetting
waren honderdduizenden jongeren getraind voor de gewapende strijd. Zij geloofden
heilig dat na vertrek van de Japanners oude profetieën zouden uitkomen en de
vrijheid (merdeka) zou aanbreken. Toen Japan capituleerde, waren zij stuurloos,
want oude gezagsstructuren waren bezweken. De proclamatie van de Republiek was
de lont in een gigantisch kruitvat dat nationalistische leiders niet onder
controle hadden.

In de Indonesische historiografie rust nog steeds een taboe op het (onderlinge)
geweld van Indonesiërs tijdens de Revolutie. Die wordt steevast beschreven als
een eensgezinde en heroïsche verzetsbeweging tegen Nederland, dat het
onafhankelijke Indonesië weer in het koloniale gareel wilde dwingen. Toch weten
we het een en ander over de duistere kanten van die Revolutie. Dankzij het werk
van een beperkt aantal westerse historici en van Indonesische schrijvers en
journalisten die de vrijheid namen nuances aan te brengen in de officiële
heldenverering.

We bekijken hieronder drie geweldsexplosies die door hen zijn beschreven.

1. Bersiap! (15.000 à 20.000 doden)

De opmaat tot de gewapende strijd, in de laatste maanden van 1945, was even
bloedig als chaotisch. Japan had gecapituleerd, maar Java en Sumatra waren nog
niet bezet door de geallieerden. In dat gezagsvacuüm moesten Japanse militairen
voorlopig de orde handhaven en dat lukte nauwelijks. Er volgden golven van
tomeloze agressie van vaak alleen met gepunte bamboestokken en kapmessen
uitgeruste Indonesische jongeren tegen Nederlanders in Japanse
interneringskampen, gewezen Nederlandse krijgsgevangenen, Indo-Europeanen (Indo
s golden als pro-Nederlands), Molukkers en etnische Chinezen.

Dezelfde jongeren die in november 1945 vochten tegen de Britten hadden zich een
paar weken eerder gruwelijk misdragen. Toen de Japanse marinecommandant zijn
wapenarsenalen had opengesteld voor Indonesische strijdgroepen, begonnen zij op
15 oktober gewezen Nederlandse krijgsgevangen en geïnterneerden op te pakken.
Die waren net bevrijd uit de kampen en werden nu de Kalisosokgevangenis van
Surabaya in geslagen. Van de 3.000 mannen die werden samengedreven raakten er
2.000 gewond en lieten 400 het leven. Op 28 oktober werd een konvooi van Britse
legertrucks met 400 Europese vrouwen en kinderen met mitrailleurs en
handgranaten bestookt door strijdgroepen. Er viel een onbekend aantal doden
onder de Britten en hun beschermelingen.

Deze bloedige episode, bekend geworden als Bersiap! (Indonesisch voor  wees
paraat ), ging door toen de eerste Britse troepen waren geland. In Indonesische
geschiedenisboeken staat er niets over en geen Indonesiër heeft van de Bersiap
gehoord.  Paraat waarvoor?  is steevast de reactie. In Nederland verscheen in
2005 een inventarisatie van geweldsincidenten op Java en Sumatra tot maart 1946,
onder de titel Bersiap   Opstand in het paradijs. Auteur is de Indische
Nederlander Herman Bussemaker. Hij houdt het aantal Nederlandse, Indo-Europese
en Ambonese slachtoffers op 20.000. Limpach kiest voor de schatting van het
Nederlands Instituut voor Oorlogs-, Holocaust- en Genocidestudies (NIOD): 5.500.
Hij zegt er wel bij dat hier nog eens 10.000 etnische Chinezen bij moeten worden
opgeteld.

2. Opstand in Madiun (8.000 à 10.000 doden)

Het zou vier jaar en twee  Politionele Acties  duren voordat Nederland zich
neerlegde bij de feiten. In die revolutionaire jaren was het nationalistische
kamp diep verdeeld. Soekarno en Hatta, die hadden samengewerkt met de Japanners,
stonden tegenover principiële antifascisten. Voorstanders van diplomatie stonden
tegenover mannen-van-actie. Gewezen KNIL-mannen stonden tegenover door Japan
getrainde officieren; nationalistische milities tegenover strijdgroepen van
communisten en radicale moslims; Moskougezinden tegenover  nationale communisten
. Zij bonden even vaak de strijd aan met elkaar als met de Nederlanders en het
aantal slachtoffers was navenant.

Na de val, onder druk van islamitische en nationalistische partijen, van het
linkse kabinet-Sjarifoeddin en de vorming van het kabinet-Hatta in januari 1948
laaide de partijstrijd in het republikeinse kamp op. In september 1948
escaleerde die tot een regelrechte burgeroorlog. Die is beschreven door de
Indonesische activist Soe Hok Gie (1942-1969) in zijn doctoraalscriptie
Orang-orang di persimpangan kiri jalan (Mensen die op de tweesprong links
afslaan,1969) en in de monumentale biografie van de  nationale communist  Tan
Malaka door Harry Poeze (2007).

De Republiek had zijn hoofdstad gevestigd in Yogyakarta, Midden-Java. Na de
Eerste Politionele Actie in 1947 was een bestandslijn getrokken tussen door
Nederland bezet gebied en de Republiek. Overeenkomstig de Renville-overeenkomst
van 17 januari 1948 werd het West-Javaanse onderdeel van het nationalistische
leger (TNI), de Siliwangi Divisie, teruggetrokken achter de bestandslijn en
gelegerd in Solo, een stad in Midden-Java. Siliwangi, onder bevel van de gewezen
KNIL-vaandrig Abdul Haris Nasution, was gebeten op alles wat links was. Begin
september zochten zijn officieren ruzie met de Midden-Javaanse Senopati Divisie,
die veel aanhangers telde van het door de communistische partij (PKI)
gedomineerde Volksfront (FDR). Senopati-officieren werden ontvoerd en vermoord,
het kwam tot schietpartijen en het zou zijn uitgedraaid op een veldslag als
Soekarno de oud-marechaussee Gatot Subroto niet had benoemd tot militair
gouverneur. Hij gaf de schuld van de schermutselingen aan de Senopati Divisie,
die zich daarop terugtrok uit Solo.

In dit gespannen klimaat keerde in augustus 1948, na ruim twintig jaar
ballingschap in Moskou, de communistische hardliner Muso terug naar Indonesië.
Hij had instructies van de Kominform (de koepel van communistische partijen) die
behelsden dat de PKI partij moest kiezen in de Koude Oorlog. Onderhandelingen
met  het imperialistische kamp   lees: Nederland en de Amerikaanse bemiddelaars
waren voortaan uit den boze. Muso nam de leiding van de PKI en maakte begin
september een tournee langs steden in Midden- en Oost-Java waar hij opzwepende
redevoeringen hield. Arbeiders en boeren moesten zich opmaken voor een guerrilla
en een  politiek van verschroeide aarde . Gezien de gebeurtenissen in Solo vond
Muso gehoor bij linkse milities, die rekening hielden met een offensief van
Siliwangi.

Op 18 september nam het Volksfront gewapenderhand het bestuur over in de
Oost-Javaanse stad Madiun. FDR-milities ontwapenden de militaire politie en
plaatselijke eenheden van Siliwangi. De Socialistische Jeugd, onderdeel van het
Volksfront, deed hetzelfde in omliggende stadjes en dorpen. De vlag van de
Republiek werd verscheurd en vervangen door de banier met hamer en sikkel;
portretten van Soekarno door die van Muso. Onderzoekers zijn het er niet over
eens of  Madiun  de opmaat was voor een opstand tegen de Republiek of een
lokale, preventieve maatregel om een actie van Siliwangi voor te zijn. Muso s
ambities waren duidelijk; hij wilde een Sovjet-republiek, maar deelnemers aan de
actie waren in veel gevallen niet bereid de Republikeinse regering af te vallen.

Ooggetuigen vertelden gruwelverhalen over moordpartijen onder aanhangers van de
islamitische partij Masyumi en de nationalistische PNI in Madiun en omgeving.
Soemarsono, FDR-leider in Madiun en initiatiefnemer van de coup, vertelde later
dat het nieuwe bestuur buiten Madiun geen controle had en dat  de massa woest
was en erop los sloeg . Slachtoffers waren lokale bestuurders, politiemensen,
religieuze voormannen, Masyumi- en PNI-leiders.

Niet minder bloedig was het antwoord van Siliwangi, die opdracht kreeg de
opstand in Madiun neer te slaan. Daarbij werd een meedogenloze zuivering
uitgevoerd onder alles wat links was in Madiun en omgeving. De dichter Kuslan
Budiman (geboren in 1935) beschreef in zijn autobiografische roman Bendera itu
masih berkibar (Die vlag wappert nog, 2005) hoe de TNI huishield in zijn
geboortestadje Maospati, tien kilometer van Madiun. Wie verdacht werd van
sympathieën met het verdreven FDR-bewind werd opgepakt. In de plaatselijke
gevangenis werd systematisch gemarteld. Kuslan kon dat zien en horen vanuit een
boom naast de gevangenis. Hij zag hoe zeven mannen hun eigen graf moesten graven
en werden doodgeschoten. Linkse legereenheden en milities ontvluchtten Madiun,
achtervolgd door Siliwangi. Muso werd op de vlucht gepakt en doodgeschoten.
Tientallen andere PKI-leiders werden ingerekend en geëxecuteerd. Oud-premier
Amir Sjarifoeddin werd aangehouden en vastgezet in Yogyakarta. Op 19 december
1948 landden parachutisten van het Nederlandse Korps Speciale Troepen (KST) op
het vliegveld van Yogya en begon de  Tweede Politionele Actie . Sjarifoeddin en
andere gevangenen werden nog diezelfde dag doodgeschoten door TNI-troepen.

Hoeveel slachtoffers  Madiun  heeft geëist is onbekend. De meest betrouwbare
schattingen variëren van acht- tot tienduizend, zowel onder TNI, opstandelingen
als de gewone bevolking.

3. Revolutie in Atjeh (3.000 doden)

In Atjeh, op de noordpunt van Sumatra, had de Indonesische Revolutie een
bijzonder, maar niet minder gewelddadig verloop. Britse en Nederlandse troepen
kwamen na de Japanse capitulatie niet verder dan Medan, hoofdplaats van de
vooroorlogse residentie Sumatra s Oostkust. Atjeh was het eerste deel van de
archipel dat zich bevrijdde van koloniaal bestuur.

Daarbij kwam het tot een gewelddadige confrontatie tussen nationalistische
jongeren, aangevoerd door islamitische schriftgeleerden (ulama), en een deel van
de oude adel (ulèëbalang), die voor de oorlog had samengewerkt met de
Nederlanders. Deze episode is beschreven door de historicus Anthony Reid in het
boek The Blood of the People (1979) en door zijn Atjehse collega Nazaruddin
Sjamsuddin in Revolusi di Serambi Mekah (Revolutie op de Veranda van Mekka,
1999).

Na de capitulatie trokken de Japanse troepen in Atjeh zich terug op het eilandje
Sabang en op de olievelden aan Sumatra s oostkust. In Kotaradja (nu Banda Aceh)
vormden nationalisten, linkse partijen en ulama een voorlopig residentiebestuur.
In de steden en dorpen van Atjeh werd in de loop van oktober 1945 de rood-witte
vlag van de Republiek gehesen. Alleen in het noordoostelijke regentschap Pidie
leidde dit tot problemen. In de steden Sigli en Lammeulo verboden adellijke
bestuurders de nieuwe vlag te hijsen. Zij maakten zich zorgen over hun positie
onder de Republiek en wachtten op een landing van Nederlandse troepen (die er
nooit zou komen) om de vooroorlogse orde in Atjeh, en daarmee de machtspositie
van de bestuursadel, te herstellen. Een aantal ulèëbalang in Pidie besloot een
militie te vormen  ter beveiliging van de openbare orde  en die begon
nationalistische jongeren op te pakken. Toen het bestuur in Kotaradja aarzelde
om in te grijpen, stuurde de PUSA, een machtig verbond van ulama, eigen troepen,
aangevoerd door Husin Al-Mudjahid, naar Pidie. Zij bonden in januari 1946 de
strijd aan met de militie van de lokale adel. Die laatste legde het al snel af
tegen de mujahidin die deze  vijanden van de staat en het geloof  opjoegen tot
in de bergen. De PUSA-militie en door hen aangevuurde boeren vermoordden 23 van
de 25 adellijke bestuurders in Pidie.

Elders in Atjeh hadden ulèëbalang zich uitgesproken vóór de Republiek, maar de
gebeurtenissen in Pidie wekten twijfel aan hun loyaliteit. In de weken en
maanden die volgden kwam het in heel Atjeh tot uitbarstingen van volkswoede
tegen ambtsedelen, hun familieleden en volgelingen. Daarbij werden nogal eens
persoonlijke rekeningen vereffend. Sjamsuddin citeert een ooggetuige:  Tallozen
vonden de dood, zonder gebed, zonder te worden gewassen, zelfs zonder te worden
begraven . Deze  sociale revolutie , zoals hij is gaan heten, eiste naar
schatting 3.000 levens.

Onderzoek?

Ook na de val van generaal-president Soeharto in 1998 hield de hoofdstroom van
Indonesische historici vast aan het beeld van de Revolutie als eensgezind
optreden van heldhaftige Indonesische pejuang (vrijheidstrijders). In
schoolboeken wordt niet gerept van aantallen dodelijke slachtoffers, of die nu
vielen door Nederlandse of door Indonesische hand. Van officiële  zijde wordt
ook niet gehamerd op Nederlandse gewelddaden in de jaren 1945-1950, want wie
kaatst moet de bal verwachten. Waarom lijken uit de kast halen? De Indonesiërs
hebben immers aan het langste eind getrokken.

Toch ontstaat de laatste jaren onder jonge Indonesiërs steeds meer behoefte om
deze gelijkgeschakelde versie van hun geschiedenis kritisch tegen het licht te
houden. Vooral als het gaat over heftige episodes, zoals de communistenmoord van
1965- 66 en   jawel   de Revolutie. Serieus onderzoek naar het gedrag van de
eigen veteranen, zoals Oostindie en Limpach deden met Nederlandse oud-strijders,
vereist dat de archieven van het Indonesische leger (TNI) in Bandung opengaan
voor kritische onderzoekers. Dat is niet zo eenvoudig. De TNI is geboren in de
Revolutie en zijn heldenstatus maakt deel uit van de oorsprongsmythe van de
Republiek Indonesië.

We hebben gemoord en huizen platgebrand. Onze handen zijn besmeurd met bloed

Majoor Isman, commandant

Nationalisten stonden tegenover commu- nisten en radicale moslims; gewezen KNIL
ers tegenover door Japan getrainde officieren

In de Indonesische historiografie rust nog steeds taboe op het  geweld van
Indonesiërs

LOAD-DATE: November 4, 2016

LANGUAGE: DUTCH; NEDERLANDS

GRAPHIC: Indonesië tijdens de dekolonisatie
Jakarta, oktober 1945: een tafereel uit de Bersiap. Een gedode Indo-Europese man
drijft in de Molenvliet. In Nederland komt de discussie over het structurele
geweld toen op gang, in Indonesië nog lang niet.
Foto Jan Stevens, afkomstig uit de collectie van Archief Spaarnestad
Najaar 1948. In de buurt van Madiun worden gevangen leden van het (overwegend
communistische) Volksfront geboeid afgevoerd naar de executieplaats.
Fotograaf onbekend, collectie Dienst voor Legercontacten Indonesië

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              31 of 146 DOCUMENTS



                                NRC Handelsblad

                                05 November 2016
                                  NH Zaterdag

Het gebroken Nederland dat in 2017 op Den Haag afkomt

BYLINE: Tom-Jan Meeus Illustratie Ruben L. Oppenheimer

SECTION: Binnenland; Blz. 18

LENGTH: 1346 woorden

ABSTRACT

Deze week: de beïnvloeding door belangenbehartigers en lobbyisten van de nieuwe
verkiezingsprogramma's.  Ofwel: waarom de verkiezingen volgend jaar óók zullen
gaan om de hechte relatie van partijen met polderaars en lobbyisten.

haagse invloeden

Nu het werk erop zit, een hele klus, wilde één lobbyist me deze week zijn
digitale Rolodex wel toespelen. En dus trof ik donderdagmiddag een document in
mijn inbox met honderden namen, hun functies en contactgegevens: alle mensen die
de laatste maanden in hun partij meewerkten aan het nieuwe verkiezingsprogramma.

Die programma s zijn er nu allemaal, al krijgen ze weinig aandacht   een even
logisch als wonderlijk verschijnsel.

Partijen redeneren dat bijna niemand zo n programma nog leest, dus worden ze
ambitieloos gepresenteerd: stapeltjes standpunten. En zolang we niet weten
hoeveel zetels die standpunten na de verkiezingen vertegenwoordigen, heeft het
voor media weinig zin er standpunten uit te lichten: geen idee wat ze straks
waard zijn.

Aan de andere kant: niet voor niets heb je lobbyisten die van alle betrokkenen
binnen partijen de werk- en contactgegevens verzamelen.

De digitale Rolodex die ik kreeg kwam vanPublic Matters, een van de grootste
lobbykantoren in Den Haag, geleid door routinier Peter van Keulen.

Hij staat bekend als aanhanger van pro-actief lobbyen: als je werkelijk invloed
wil, zegt hij, moet je partijen en politici, al overtuigd hebben voordat ze
officieel positie kiezen.

Dus het leek me interessant bij wie belangengroepen, lobbyisten en deskundigen
de laatste maanden moesten zijn. En andersom: wie de mensen waren bij wie
partijen hun oren te luisteren legden.

Want wat er ook gebeurt: een aantal van die programma s is volgend jaar het
basismateriaal van de kabinetsformatie.

Dat is zeker zo interessant omdat deze week opnieuw bleek dat zich een nieuw
beïnvloedingscircuit aan de politiek opdringt: het vrijwilligersleger van
GeenPeil dat de gewone man in plaats van alle belanghebbende deskundigen een
stem wil geven.

Die digitale Rolodex gaf me fraai inzicht in het oude beïnvloedingscircuit dat
om bewindslieden, Kamerleden en partijbesturen heen hangt. Namen en rugnummers
van de  mensen die officieel Den Haag omringen.

In de VVD-programcommissie zag ik bij voorbeeld Maarten Smit, politiek adviseur
van eurocommissaris Frans Timmermans, en Ben Swagerman, de oud-magistraat uit
Amsterdam die in 2000 met toenmalig officier van justitie Fred Teeven de
Teevendeal  met crimineel Cees H. sloot.

Bij 50Plus trof ik voormalig minister en Telegraaf-columnist Willem Vermeend
(PvdA) en oud-hoofdredacteur Sjuul Paradijs van De Telegraaf als adviseur van de
programcommissie.

Hans Vijlbrief, als thesaurier-generaal op Financiën een van de voornaamste
ambtelijke adviseurs van Rutte en Dijsselbloem in Brussel, werkte mee aan het
verkiezingsprogramma van D66. Jan van Zijl, vice-voorzitter van pensioenfonds
APB, en Saskia Stuiveling, oud-voorzitter van de Algemene Rekenkamer, deden dit
bij de PvdA.

De Utrechtse econoom en Volkskrant-columnist Rens van Tilburg zat in de
commissie van GroenLinks. Joba van den Berg, directeur Sociale Zaken van de
bouwlobby ( Bouwend Nederland ), deed  werk en inkomen  voor het CDA-programma.

Dan heb je natuurlijk het circuit dat, vaak met behulp van lobbyisten, al deze
mensen probeert te sturen. Belangengroepen, brancheverenigingen, beroepsgroepen,
bedrijven: polderend Nederland.

Van Keulen vanPublic Mattersvertelde me dat in die wereld  een enorme
professionalisering  gaande is: het aantal gegadigden dat partijen vooraf wil
beïnvloeden groeit vliegensvlug, en allemaal weten ze tegenwoordig de weg.

Nog een fraaie paradox: hoewel partijen zelf een steeds kleiner openbaar gewicht
aan hun programma s toekennen, hecht de buitenwereld er groeiende waarde aan.

De meeste partijen melden achteraf niet met wie hun commissieleden precies
contact hebben voordat ze hun programma publiceren. Dus dit circuit blijft voor
een groot deel onzichtbaar.

In de uiteindelijke programma s zag ik dat alleen de PvdA een overzicht geeft
van externe adviezen die ze inwon: een lange lijst met de bekende polderaars,
bedrijven (Shell, Rabobank), ideële instellingen en individuele leden, zoals
econoom en Telegraaf-columnist Rick van der Ploeg.

Op de  lijst zag ik ook diverse columnisten, zoals econoom Frank Kalshoven(de
Volkskrant)en Ruslandkenner Hubert Smeets(NRC Handelsblad), die me allebei
lieten weten dat ze hun vakkennis zonder politieke bijbedoelingen met de partij
deelden.

Het meest viel me op dat Zorgverzekeraars Nederland (ZN) ontbrak op de lijst
gesprekspartners van de PvdA. Hoe kan dat, sms te ik de voorzitter van ZN,
oud-politicus André Rouvoet, die in Hongkong bleek te zitten.  Geen idee ,
reageerde hij.

Het frappante is namelijk dat uitgerekend de particuliere zorgverzekeraars in
mijn waarneming van alle Haagse lobbygroepen de meeste invloed inleveren in de
verkiezingsprogramma s dit jaar. Zelfs het CDA is nu uitgesproken sceptisch over
hun rol: dan weet je hoe laat het is.

Rouvoet bestrijdt dit. Hij mailde me dat, behalve de SP zelf, geen partij kiest
voor een stelselwijziging zoals het Nationaal Zorgfonds. Mij lijkt het nu al
vast te staan dat zorgverzekeraars volgend jaar talrijke marktvrijheden zullen
verliezen.

Je kunt nog zo vaardig lobbyen, maar als de burger een grondige hekel aan je
krijgt, volgt de politiek uiteindelijk altijd.

Tegelijk speelt hier dus iets dubbelzinnigs. Naast dat circuit van professionele
beïnvloeding zien we nieuwe beïnvloedingsmechanismen ontstaan, waarbij openbare
aandacht zeker zo belangrijk is als de kwaliteit van argumenten. En waarbij
activisten inspelen op het sentiment dat de politiek te veel luistert naar
deskundigen terwijl gewone mensen genegeerd worden.

In de controverse rond het Oekraïneverdrag, waarin premier Rutte deze week
politieke ruimte vond voor nadere gesprekken in Brussel, draait het precies
hierom.

De meeste deskundigen zijn voor het associatieverdrag. GeenPeil organiseerde
genoeg tegenmacht zodat de burger het verdrag via een raadgevend referendum
afwees.

Rutte bleef er lang laconiek over maar liet vorige week zijn gezicht zien: hij
volgt de geopolitieke zorgen van de deskundigen, en gaat opnieuw in Brussel
onderhandelen.

Of dit onderwerp na volgende week nog terugkeert op de Haagse agenda weet ik
niet. Rutte staan lastige onderhandelingen in Brussel te wachten. CDA-leider
Buma zit lastig met zijn Eerste Kamerfractie (die voor het verdrag is). De kans
lijkt me reëel dat ze een gezamenlijk belang vinden in uitstel tot na de
verkiezingen.

Het echt interessante leek me deze week daarom GeenPeil. De twee gezichten,
Thierry Baudet en Jan Roos, zijn overgestapt naar de politiek. Vooral VNL-leider
Roos kan publicitair profiteren van Ruttes positie inzake het verdrag, en dat
hoeft voor de VVD niet eens slecht te zijn als hij zo stemmen van Wilders wint.

GeenStijl-medewerker Bart Nijman, zegsman van GeenPeil, zei in hetADdat hij en
zijn activisten zich tijdens de Kamercampagne zullen keren tegen partijen die de
uitslag van het raadgevend referendum negeren   VVD, PvdA en vermoedelijk D66.

Nijman vertelde me donderdagmiddag dat hij toen al toezeggingen van 1.360
vrijwilligers en 40.000 euro binnen had. Hoe hij zich volgend jaar in de
campagne mengt wilde hij nog niet zeggen. Wel dat het hem  minder om het verdrag
en meer om de democratie als zodanig gaat:  Mensen hebben steeds meer het gevoel
dat Den Haag niet luistert.

Ziehier het gebroken Nederland dat in 2017 op Den Haag afkomt.

Belanghebbenden die standpunten van politici via het professionele
(lobby)circuit tijdig beïnvloeden. En nieuwe democratische activisten, zoals
Nijman, die daar nu de stem van de gewone man nadrukkelijk tegenover zetten.

Dus volgend jaar zijn niet alleen bekende partijen en hun politici verkiesbaar.
Volgend jaar draait het indirect ook om de verhouding van partijen en politici
met dat hele geprofessionaliseerde lobbycircuit.

Dat was handig: een document in mijn inbox  met de namen en rugnummers van alle
mensen die officieel Den Haag omringen en beïnvloeden

LOAD-DATE: November 4, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              32 of 146 DOCUMENTS



                                NRC Handelsblad

                                04 November 2016
                                   NH Vrijdag

brief

BYLINE: Casper de Jong, De Bilt

SECTION: Opinie; Blz. 16

LENGTH: 239 woorden


Een nieuwe taal

Ook voor Henk, Ingrid

Het is tijd voor een nieuwe taal, schrijft Bas Heijne (NRC, 29/10). Daar kun je
het helemaal mee eens zijn, maar het behoeft wel een aanvulling. Niet iedereen
wordt aangesproken door dezelfde taal; sommigen misschien zelfs maar nauwelijks
door enige taal. Iedereen van boven de achttien jaar heeft stemrecht, maar de
helft heeft een IQ van honderd of minder. Toch zul je met iedereen moeten
communiceren: uitleggen waarom je als politicus iets wilt en ook luisteren naar
wat kiezers bezighoudt. Het helpt daarbij niet als er wat lacherig gedaan wordt
over Henk en Ingrid, en nog minder als degenen die minder verbaal begaafd zijn,
worden weggezet als  deplorables . Wie dat doet, zet de deur open voor
populisten. Het is niet zo gemakkelijk om iedereen het nut van bijvoorbeeld de
EU of van CETA uit te leggen, maar onmogelijk is het natuurlijk niet. Politici
die verkiezingen verliezen, zeggen meestal dat de kiezer altijd gelijk heeft.
Dat klinkt plichtmatig, en het gaat ook wat ver. Laten we als stelregel nemen
dat de politieke partij die verliest, iets verkeerd heeft gedaan. Er zijn twee
mogelijkheden: de standpunten spreken minder mensen aan of   en dat zal vaker
het geval zijn   er is onvoldoende duidelijk gecommuniceerd. Inderdaad, een
nieuwe taal graag, misschien zelfs meer dan één   vooral zo, dat de communicatie
niet beperkt blijft tot die met hogeropgeleiden.


Casper de Jong, De Bilt

LOAD-DATE: November 4, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              33 of 146 DOCUMENTS



                                NRC Handelsblad

                                02 November 2016
                                  NH Woensdag

brief

SECTION: Opinie; Blz. 18

LENGTH: 319 woorden


Rechtszaak Wilders

Niet boven de wet

Tom Zwart, hoogleraar mensenrechten, schrijft (29/10) dat de opvattingen van
Wilders bestreden moeten worden, maar niet in de rechtszaal. In een democratie
gaat het volgens hem om het overtuigen van de ander in het debat, niet om het
dreigen met strafoplegging. Zwart ziet een paar dingen over het hoofd.

Zo sluit het hebben van een politieke opvatting niet uit dat andere uitingen van
diezelfde persoon strafbaar kunnen zijn. Niet alles wat een politicus zegt,
heeft immers een politieke betekenis. En politici staan in een rechtsstaat niet
boven de wet, ook niet als je Wilders heet. Dat hij zelf alles politiek duidt,
dus ook zijn strafzaak, is bekend. Door het doen voorkomen dat niet alleen hij
terechtstaat, maar ook zijn aanhang, probeert Wilders op een manipulatieve
manier van zijn rechtszaak een politieke kwestie te maken. Dat doen niet het OM
of de rechters, die hij al bij voorbaat in de verdachtenhoek plaatst: als dit
proces standhoudt is het een politiek proces en een PVV-haatproces. Zwart ziet
ook over het hoofd dat Wilders  onnodig grievende uitingen jegens moslims een
structureel patroon kennen. Dat daarbij mensen ten diepste kunnen worden
gekwetst is meer dan politieke collateral damage.  Door Wilders te ontzien, en
hem alle ruimte te geven om moslims te beledigen, wordt het gevoel van
klassenjustitie bij gewone burgers alleen maar versterkt. De vrijheid om te
zeggen wat je vindt is niet onbegrensd. Dat geldt voor burgers en voor politici.
Dat kan reden zijn voor strafrechtelijk ingrijpen.

Dat is, naast genoegdoening en rechtvaardigheid, ook een van de functies van het
strafrecht: een samenleving beheersbaar en leefbaar houden. Wilders staat niet
terecht voor zijn politieke opvattingen, maar voor zijn niet-politieke uitingen
waarover een rechter heeft te oordelen of die strafwaardig zijn.

Bert Schriever,

Hij wil er een politieke kwestie van maken

LOAD-DATE: November 3, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              34 of 146 DOCUMENTS



                                NRC Handelsblad

                                01 November 2016
                                   NH Dinsdag

Geert Wilders en de interne gezelligheid

BYLINE: Tom-Jan Meeus

SECTION: Binnenland; Blz. 8

LENGTH: 446 woorden

column

Het spannendste verhaal de laatste dagen was natuurlijk het vraaggesprek in de
Volkskrantmet Michael Heemels. De oud-woordvoerder van Wilders sloeg zeker een
ton gemeenschapsgeld stuk aan drank en drugs. Daar hadden Henk en Ingrid
misschien niet op gerekend.

Het kwam volgens Heemels mede door de omstandigheden: Wilders is een ijskoude
man, hij eist het onmogelijke van je, de sfeer in de PVV is om te snijden.

Zelf citeerde ik eerder talrijke (oud-)PVV ers met vergelijkbare verhalen over
de interne gezelligheid. Ook schetste ik hoe Heemels zelf zijn baan naast
Wilders kreeg: dreigen met verdeeldheid en slechte publiciteit. En dit voorjaar
kreeg ik uit de Limburgse PVV documentatie die aantoonde dat Heemels uitgaven
boekte die nooit gedaan zijn. Hij haalde de kas niet alleen leeg, hij vervalste
ook de boekhouding. Een dasdragende fraudeur.

Ik vertelde hem dat ik wist wat hij deed, en hij reageerde als een volleerde
oplichter. Dit moest, zei hij, tot op de bodem worden uitgezocht. Toen ik hem
later de tekst van zijn uitspraken mailde, voegde hij in kapitalen toe dat dit
OOK voor de uitgaven uit 2015 gold. Zo bezorgd zei hij te zijn: echt knap was
dat.

Maar het punt is: die PVV zit nog steeds vol met zulke onberekenbare figuren.
Door de berichtgeving, maandag, over het  minder minder -proces moest ik
terugdenken aan 2014, toen Wilders tussen  12 en 19 maart enkele keren  minder
Marokkanen  bepleitte.

Feit is: Wilders twijfelde 12 maart zélf over zijn  uitspraak. Reden waarom hij
intern advies kreeg van partij-juriste en Kamerlid Lilian Helder.  Je hebt niks
verkeerd gezegd , mailde ze 16 maart. Wilders reageerde cynisch tegen
partijgenoten:  Pfffffffffff.  Maar toen hij  minder Marokkanen  19 maart
herhaalde, had dezelfde Helder ineens dagen bedenktijd nodig, zodat PVV ers
onderling appten: met dat mens is geen land te bezeilen.

Zulke toestanden blijven terugkeren, er zit amper verbetering in, en dat is
natuurlijk omdat die PVV geen democratie is. Eén lid heeft alle zeggenschap:
nooit georganiseerde tegenspraak, nooit controle.

Gevolg is dat een partij zonder intern evenwicht in 2017 de grootste kan worden.
Dit omdat wij, anders dan bijvoorbeeld Duitsland, niet in de Grondwet hebben
opgenomen dat partijen zélf een democratie moeten zijn om in de Kamer toegelaten
te worden.

Voor volgend jaar is dit niet meer te regelen. Maar dit moet natuurlijk
veranderen. Ook is het vreemd hoe makkelijk andere partijen Wilders hiermee
laten wegkomen. De catastrofe is nu al gevaarlijk dichtbij.

Tom-Jan Meeus (t.meeus@nrc.nl; @tomjanmeeus) schrijft op deze plek een
wisselcolumn met Jutta Chorus

PVV-geld voor drank en drugs:  Henk en Ingrid keken ervan op

LOAD-DATE: November 1, 2016

LANGUAGE: DUTCH; NEDERLANDS

NOTES: Tom-Jan Meeus (t.meeus@nrc.nl; @tomjanmeeus) schrijft op deze plek een
wisselcolumn met Jutta Chorus

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              35 of 146 DOCUMENTS



                                NRC Handelsblad

                                31 October 2016
                                   NH Maandag

Nul euro nu, 2 miljoen straks?

BYLINE: Gretha Pama

SECTION: Cultuur; Blz. 8

LENGTH: 643 woorden

DATELINE: amsterdam.

ABSTRACT

Scheepvaartmuseum

Het Scheepvaartmuseum in Amsterdam dient deze week een nieuwe subsidie-aanvraag
in. Dit keer moet het wel lukken.

Michael Huijser is sinds 1 juli directeur van het Scheepvaartmuseum in
Amsterdam. Maar je zou zijn  nieuwe plannen voor het  museum kunnen zien als een
tweede sollicitatie. Het  subsidie-advies van de Raad voor Cultuur, afgelopen
mei, luidde  0 euro , terwijl het Scheepvaartmuseum gevraagd had om 2 miljoen.
Het kon nog, oordeelde de raad, maar dan moest er een beter uitgewerkte aanvraag
komen. De deadline is deze week.

De nieuwe aanvraag zal  grotendeels gaan over zaken als missie, doelstellingen
en publieksbereik. Maar vooral: de recente geschiedenis van het museum zal er in
spiegelbeeld in terug zijn te vinden. Want alles wat de afgelopen paar jaar fout
ging, moet straks goed gaan.

Een  turbulente tijd   noemde de Raad voor Cultuur dit nabije verleden    en zo
kun je inderdaad samenvatten wat er gebeurde sinds het Scheepvaartmuseum   na
een grondige verbouwing in 2011 weer openging: het museum kreeg de kritiek dat
het te veel overhelde naar  entertainment, de bezoekersaantallen daalden, een
nieuwe directeur werd weer weggestuurd.

Michael Huijser (49) komt van Museum het Rembrandthuis in Amsterdam, daarvoor
werkte hij bij het Zuiderzeemuseum in Enkhuizen. Hij kent de wereld van de
maritieme musea dus, maar hier was vooral veel aan de hand. Waarom maakte hij de
overstap?  Mijn handen jeukten , zegt hij,  het zou moeilijk worden, maar het
was ook een enorme kans .

Wat die kans volgens hem inhoudt staat straks  dus in de nieuwe aanvraag.
Prominent, als een van de belangrijkste doelstellingen, zal het gaan over het
museum als  een werkgever die zijn medewerkers inspireert en motiveert . Daarvan
zijn er ruim honderd, en  zoals het de afgelopen jaren ging, mag het niet meer
gaan. Huijser:  Mensen moeten weten: wat gaan we doen, waar gaan we heen. Want
als ze dat niet weten  gaan ze morren. Niet omdat ze dat nou zo graag willen,
maar omdat  ze zien dat het niet goed gaat en ze zich daar druk over maken.

Een helder profiel dus, dat er ongeveer zo uit moet komen te zien:

Het museum wil  een toonaangevend kenniscentrum  zijn, daarom gaat de
wereldvermaarde bibliotheek straks vijf dagen per week open, in plaats van de
huidige ene dag. Collectievorming, onderzoek en  tentoonstellingen zullen vaker
dan nu  verbanden leggen met huidige ontwikkelingen in de samenleving . Voor
volgend jaar bijvoorbeeld, staat een presentatie  op stapel over vernieuwingen
in de mode die  op de maritieme sector zijn  geïnspireerd.

Verder zullen museale en commerciële activiteiten  in balans zijn , het
percentage gasten van evenementen dat ook een bezoek aan het museum brengt of
een rondleiding boekt,  is al gestegen .  En het aantal bezoekers moet omhoog.
Doordat de website drastisch wordt verbeterd (Huijser:  Mijn dochter kan nu nog
niet een spreekbeurt maken, als ze daar zoekt ), net als de werving via sociale
media, zullen er meer scholieren  komen. Ook moet het aantal bezoekers stijgen
doordat in de nabije omgeving gebiedsontwikkeling gaat plaatsvinden
(Marineterrein, Oosterdok) en het museum daar aansluiting bij wil vinden,
bijvoorbeeld door buiten-evenementen.

De Raad voor Cultuur reageert half november.

ExpositieWonen in een schip

 De geschiedenis van morgen ,dat is wat Het Scheepvaartmuseum voortaan wil
vastleggen. Bedoeling is daarvoor in de toekomst  foto-opdrachten uit te zetten.
Op dit moment hangen foto s die Niels Helmink nam van binnenvaartschippers aan
boord van hun Spits of Kempenaar op de tentoonstelling Drijf Veer.

De fotoserie,  Inland Shipping , laat een verdwijnende groep middenstanders
zien: binnenvaartschippers die met hun familie op het schip wonen. Met de serie
toont  het museum naar eigen zeggen  het verhaal van de gewone man én vrouw in
de scheepvaart .

LOAD-DATE: October 31, 2016

LANGUAGE: DUTCH; NEDERLANDS

GRAPHIC: Twee foto's uit de serie Inland Shipping van Niels Helmink, nu te zien
op de tentoonstelling Drijfveer in Het Scheepvaartmuseum in Amsterdam. Boven:
Familie Sander Janssen op ms. Factotum (2011). Onder: Roel Oost op ms. Festina
Lente (2012)
Foto s Niels Helmink, Collectie Het Scheepvaartmuseum

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              36 of 146 DOCUMENTS



                                NRC Handelsblad

                                31 October 2016
                                   NH Maandag

VNL-lijsttrekker Jan Roos:  Wij zijn een partij met kloten

BYLINE: Petra de Koning

SECTION: Binnenland; Blz. 8

LENGTH: 1341 woorden

DATELINE: Rotterdam.

ABSTRACT

Voor NederlandOp zijn eerste partijcongres als lijsttrekker wil Jan Roos vooral
dat de VNL-leden hem zien als een man van  het volk . En hij kiest ní ét Wilders
als tegenstander.  De PVV heeft goede standpunten.

Congressen Ambitieuze partijen VNL en D66 kwamen afgelopen weekeinde bijeen

 Benzine, drank, tabak   het wordt allemaal fors goedkoper als het aan de nieuwe
rechtse partij VoorNederland (VNL) ligt.  Het zijn ónze hobby s , zegt Jan Roos
in zijn eerste optreden als lijsttrekker voor een VNL-partijcongres, op
zaterdagmiddag in Rotterdam.

De bijna tweehonderd VNL-leden, bij elkaar gekomen in het Hulstkamp-gebouw aan
de Maaskade, lachen en klappen. Het zijn vooral mannen, veel dertigers en
veertigers, en het is al snel duidelijk: ze vinden Jan Roos geweldig. Had de
Volkskrant VNL een testosteronpartij genoemd? Jan Roos zegt:  Wij zijn een
partij met kloten.

Roos, ex-verslaggever van de website GeenStijl, houdt het verhaal dat de VNL ers
graag horen: anti-EU, tegen migratie, vóór lagere belastingen en zwaardere
straffen.  Vervroegde vrijlating omdat je je goed gedragen hebt? Nee. Je
gedraagt je goed en zit je straf helemaal uit. En als je je misdraagt, blijf je
langer.

Dat vinden de VNL-leden een harder applaus waard dan de lagere accijnzen op
autorijden, drinken en roken. Nóg mooier vinden ze zijn uithaal naar mensen in
Nederland die verlangen naar de sharia.  Ik ken wel landen waar je die vindt:
Iran, Saoedi-Arabië. En ik kan je de weg wijzen naar Schiphol. Hier is het ónze
cultuur, hier zijn het ónze tradities.

Maar een alleenstaande moeder in de bijstand? Die kan ook rekenen op steun van
VNL, zegt Roos. De huurtoeslag blijft wat VNL betreft bestaan en het
kindgebonden budget, inkomenssteun aan arme gezinnen, gaat flink omhoog.  Wij
zijn ní et asociaal , zegt Roos. En meteen erachteraan:  Maar we zijn natuurlijk
geen socialisten.

Veel van de VNL-leden zien ook wel wat in Geert Wilders. Als je rondvraagt: ze
hebben vaak al eens op de PVV gestemd. Hun grootste bezwaren: van de PVV kun je
geen lid worden en de uitspraken van Wilders zijn  te extreem .

Jan Roos noemt Wilders niet, hij zegt wel dat de PVV  goede standpunten  heeft
over de islam, de multiculturele samenleving, de EU. Maar wat heb je eraan,
houdt hij zijn publiek voor, als iemand alleen  probleem, probleem  roept?  Wí j
gaan het oplossen met wet- en regelgeving.

Hij begint niet over de  linkse  ideeën die de PVV volgens VNL ook heeft. Roos
zegt wel dat VNL  de enige rechtse partij  is in Nederland. En:  Wij zijn de
enige partij voor de hardwerkende Nederlanders en die krijgen géén 1.000 euro
van me.

Want wie hij wél steeds noemt: VVD-leider Mark Rutte, die zijn beloften, zoals
over die 1.000 euro, niet nakomt. En die nu, Roos weet het al zeker, ook gewoon
het EU-verdrag met Oekraïne zal ratificeren met steun van de oppositie.

Jan Roos vertelt de VNL-leden ook dat hij een keer aan PvdA-fractievoorzitter
Diederik Samsom had gevraagd:  Wat zeg jij tegen mensen over politiek als je in
het café staat?  Samsom had gezegd, aldus Roos:  Daar ben ik nog nooit geweest.

En zulke mensen, zegt Roos, noemen zich volksvertegenwoordigers?  Ík kom uit het
volk. Ik kom uit een middenstandsgezin. Mijn vader had een speeltuin en als het
regende, kregen we maar één keer in de week een karbonaadje.

Meteen na de speech staat Ruud Muste (74) uit Vlissingen in de garderobe.  Het
is nog een lange reis.  Of hij het verhaal van Roos mooi vond?  In elk geval
duidelijk.

Wij zijn de enige partij voor de hardwerkende Nederlanders

Jan Roos lijsttrekker VNL

Maurits de Jong (38)uit Amersfoort, mbo-opleiding sportmanagement,  werkt als
burger bij defensie. Sinds ruim een maand lid van VNL.

Het gaat mij om immigratie. Ik vind dat het grootste probleem van Nederland,
immigratie gaat ten koste van onze infrastructuur en economie. Kijk maar eens
naar de kosten. Vluchtelingen moet je helpen, maar er komen niet alleen
vluchtelingen. We laten nu elementen toe die vijandig zijn aan Nederland.

Dan kun je ook op de PVV stemmen en dat heb ik ook wel een of twee keer gedaan.
VNL en Wilders liggen dicht bij elkaar. Maar ik wil graag betrokken zijn bij een
partij, lid worden. Bij de PVV kan dat niet. Ik vind de oplossingen van VNL ook
beter. Je kunt wel zeggen: alle moskeeën moeten dicht, maar is dat juridisch
haalbaar? VNL kijkt daar wel naar.

Jan Roos? Die moet zich nog bewijzen. Ik ben naar dit congres gekomen om meer
informatie te krijgen. Ik wil verdieping, bijvoorbeeld over het idee van de
vlaktaks, dat je één tarief hebt voor inkomstenbelasting. Bij de PvdA en
GroenLinks gaat je kop eraf als je te veel verdient. Die willen dat iedereen
even arm is.

  Het gaat mij om immigratie. Er komen niet alleen vluchtelingen

Coby Kol (46) uit Oudheusden, werkte in de boekhouding, laat zich nu omscholen
tot monteur van flipperkasten. Sinds een half jaar lid van VNL.

Ik heb niet altijd gestemd, ik denk dat het de vorige keer op de VVD was. Maar
bij alle partijen is er steeds wel iets wat me niet bevalt. De PVV wil dat de
grenzen dichtgaan en alle buitenlanders vertrekken. Dat vind ik te extreem. Een
mens is een mens. VNL zegt: als je je aan de regels houdt, is het goed, al ben
je pimpelpaars. Daar voel ik me veel beter bij.

Jan Roos vind ik eerlijk, hij maakt de dingen ook nooit moeilijker dan ze zijn.
Ik heb zelf de meao gedaan en daarna nog gedeeltelijk heao, maar dat heb ik niet
afgemaakt.

VNL wil minder bureaucratie en meer vrijheid. En meer geld voor onze defensie.
Dat is zeer belangrijk. Ik vind dat we ons eigen land moeten kunnen verdedigen.

Het is niet zo dat ik een bang mens ben. Ik ben wel bang dat er een strijd kan
komen tussen de islam en Nederland. Ik denk dat er vooral door Wilders meer haat
bij is gekomen, hij scheert alle moslims over één kam.

 We moeten ons eigen land kunnen verdedigen

Jeremy Guijt (24), student informatica aan de Radboud Universiteit in Nijmegen.
Sinds een half jaar lid van VNL.

De belangrijkste reden dat ik lid ben, is de eurokritische houding van VNL. Ik
denk dat ze in Brussel toe willen naar een federale staat en ik voel mij te
weinig verbonden met mensen uit Italië of Duitsland om samen met hen iets als
een grondwet te hebben.

De PVV en de SP zijn ook eurokritisch, maar de SP vind ik te links en ik vind
dat Wilders met zijn uitspraken veel te ver gaat. Ik vind hem oneerlijk voor
mensen die het goed bedoelen.

Er is een taboe op issues die spelen. Als ik over straat loop, zie ik soms types
waardoor ik me niet veilig voel. Mensen met een kleurtje zijn ook
oververtegenwoordigd in de criminaliteit. Maar het zit tussen mijn oren, hoor.
Ik wil niet als racist bestempeld worden. Er zijn ook andere types die
gevaarlijk zijn. En ik ben totaal vóór de opvang van vluchtelingen.

Ik vind dat de straffen zwaarder moeten worden. Die kerel die laatst een half
gezin had doodgereden, krijgt twee of drie jaar. Dat vind ik onvoorstelbaar.

 Ik vind dat de straffen zwaarder moeten worden

Ruud Muste (74) uit Vlissingen, was hoofd van de Werktuigbouwkundige,
Elektrotechnische Dienst (WED) van Rijkswaterstaat. Lid van VNL vanaf de
oprichting in 2014. Hij is ex-PVV-Statenlid in Zeeland.

Ik vind dat we uit de EU moeten en uit de euro. Of een noordelijke en zuidelijke
euro, ook goed. Die zuidelijke landen zijn potverteerders. Ik wil eigenlijk het
ordinaire eigen volk eerst. Wat ik het grootste probleem vind in Nederland? De
privatiseringen. Dat mensen die wat kunnen, worden vervangen door managers, is
een grote fout. Het is wel heel socialistisch wat ik nu zeg, hè?

Ik heb een paar jaar geleden in het klasje gezeten om voor de PVV in de Eerste
Kamer te komen.  Ik ben het niet geworden omdat ze al een Zeeuw hadden.

Ik vind het een grote fout dat Wilders geen leden toelaat. Als hij uit zijn auto
valt, is de partij weg. Je kunt ook moeilijk zeggen dat alle moslims slecht
zijn, daarin draaft hij door. Dus ja, ik zat te wachten op een partij als VNL.
Ik zou ook wel in de Eerste Kamer willen komen voor VNL. VNL wil dat de Eerste
Kamer wordt afgeschaft, maar dat heeft tijd nodig.

LOAD-DATE: October 31, 2016

LANGUAGE: DUTCH; NEDERLANDS

GRAPHIC: VNL-leider Jan Roos bij zijn eerste partijcongres, in Rotterdam:  We
zijn ní et asociaal, maar we zijn natuurlijk geen socialisten .
Foto s david van Dam

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              37 of 146 DOCUMENTS



                                NRC Handelsblad

                                29 October 2016
                                  nh zaterdag

Ik blijf lid van de VVD, ondanks Halbe Zijlstra

BYLINE: Rosanne Hertzberger

SECTION: Opinie; Blz. 2

LENGTH: 763 woorden

columnRosanne Hertzberger

 Eens in de paar weken moet ik even heel rustig gaan zitten en voor mezelf op
een rijtje zetten waarom ik ook al weer lid ben van de VVD.

Deze week bijvoorbeeld, toen ik het optreden van Halbe Zijlstra bijPauw zag,
moest ik mezelf eraan helpen herinneren dat ik achter 90 procent van het
verkiezingsprogramma sta. Dat ik me identificeer met het optimisme, de
doenerigheid van de partij. Dat  dit is het beste land ter wereld en dat moeten
we zo houden -toontje. Ik ben lid omdat ik vind dat je de armste mensen in
Nederland helpt met een goed draaiende economie en niet door uitkeringen te
verhogen. Ik geloof in zelf doen, in een kleine overheid, dat je minderheden
niet moet knuffelen en vrouwen niet moet quoteren. Ik geloof in een sterke
krijgsmacht, in straffen en orde, rechtvaardigheid en genoegdoening. Ik geloof
dat je tuig tuig mag noemen, en opportunisme is in mijn woordenboek geen
negatief begrip. Etcetera etcetera.

Blijven herhalen, dat is de enige remedie tegen opzeggen als ik Zijlstra op
televisie zie reageren op het besluit van RTL om te stoppen met Zwarte Piet. De
VVD was net zo goed bezig dat hele Zware Pieten-debat dood te zwijgen. Dat is
bepaald niet eenvoudig voor een volkspartij waarvan de helft van de achterban
het probleem niet ziet en het zat is om onterecht voor racist te worden
uitgemaakt. Het zou zo mooi zijn als Den Haag dit licht ontvlambare debat aan
zich voorbij had laten gaan. Er is al genoeg kloof tussen volk en politiek, er
zijn al genoeg potentiële struikelblokken waar de broze coalities van Rutte over
kunnen vallen. De VVD hoefde deze kar echt niet te trekken. Maar om er nou met
je volle gewicht achter te gaan hangen?

De partij ligt, net als zoveel andere partijen, overduidelijk met zichzelf in de
knoop. Aan de ene kant staan de bewindslieden. Stuk voor stuk degelijke, kundige
mensen, handige bestuurders. Soms kun je hier en daar een begin van een visie
ontwaren, maar overal valt wel een mouw aan te passen. Those are my principals
and if you don t like them  Well I have others.Fraai is het niet, maar het is
onontbeerlijk in een tijd van politieke versnippering.

Het schuurt met de eerste V,  volkspartij . Uitgedrukt in hier en daar
tenenkrommend populistische en simplistische teksten, al dan niet
tentoongespreid in onderstreepte koeienletters op posters door de hele stad. Het
optreden van Halbe Zijlstra valt ook onder die kant van de partij. Het is
voornamelijk erop gericht om de achterban tevreden te houden. Het zijn momenten
waarop ik me vreselijk moet inhouden om niet onmiddellijk op te zeggen.

Opzeggen zou zo makkelijk zijn. Heerlijk zelfs. Ik zou heel heel hard de deur
achter me dicht kunnen smijten. Ik zou het op dramatische wijze kunnen
aankondigen op sociale media en me vervolgens gewoon bij mijn generatiegenoten
voegen die überhaupt nergens meer lid van zijn. Waarom zou ik het niet gewoon
bij stemmen laten? Je hoeft toch helemaal niet lid te zijn van een politieke
partij?

Het is een misverstand. Ik moet het wél. Ik  moet het omdat ik niet zo n
achteroverleunend elitair treitercolumnistje wil worden. Weet je, als je wilt
kun je de hele dag al neuspeuterend tweets en Facebook-posts de wereld insturen
over alles wat je niet aan staat in de wereld, over al die politici die draaien
of hun principes verkwanselen in allerhande deals. Je kunt vanaf de bank voor de
televisie al het onrecht aanwijzen en alle hypocrisie zonder zelf ooit
verantwoordelijkheid te nemen voor al je meninkjes. Je kunt vanuit je hoog
opgeleide elitaire bubbeltje de hele dag afgeven op Henk en Ingrid zonder dat
daar ooit consequenties aan verbonden zijn. Eens in de zoveel jaar stem je
tijdens de verkiezingen op het minst van alle kwaden en hoop je dat ze hun
principes niet compromitteren in een coalitie met een of andere walgelijke
partij.

Niet in jouw naam. Niets in jouw naam.

Die positie is me té makkelijk, zeker omdat ik columnist ben. Ik kan mijn leven
lang nog stukjes tikken, zonder dat ik me ooit hoef te verantwoorden, zonder dat
ik compromissen hoef te sluiten en zonder dat mijn woorden consequenties hebben
voor het dagelijks leven van mensen.

Ik wil dat er wél iets in mijn naam gebeurt. Dus ben ik lid van de volkspartij,
waar dus ook types zoals Halbe Zijlstra lid van zijn die zo nu en dan iets
tenenkrommends uitkramen. Ik zal de komende maanden wel weer vaak tot 10 moeten
tellen en die tweede alinea nog eens terug moeten lezen. Maar ik blijf lid. Dat
moet nu eenmaal.

Rosanne Hertzberger is microbioloog

Opzeggen zou zo makkelijk zijn. Heerlijk zelfs. De deur dicht smijten

LOAD-DATE: October 28, 2016

LANGUAGE: DUTCH; NEDERLANDS

NOTES: Rosanne Hertzberger is microbioloog

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              38 of 146 DOCUMENTS



                                NRC Handelsblad

                                29 October 2016
                                  nh zaterdag

Het is tijd voor een nieuwe taal

BYLINE: Bas Heijne

SECTION: Opinie; Blz. 8

LENGTH: 2640 woorden

ABSTRACT

 Ja, Trump en Wilders schelden. Maar de vijandige toon van het publieke debat is
niet alleen de schuld van populisten, constateert .  We moeten afscheid nemen
van onze eigen zelfrijzende verontwaardiging.

En als we eens aardig gingen doen..

En opnieuw sloeg de twijfel deze week toe: stel dat zowat iedereen het bij het
verkeerde eind heeft? Dat Donald Trump toch wint? Zeker, het overgrote merendeel
van de peilingen voorspelt al wekenlang een grote overwinning voor Hillary
Clinton bij de Amerikaanse presidentsverkiezingen. En ja, sommige media dromen
al euforisch over een vernederende afstraffing van de man die het politieke
establishment anderhalf jaar lang in de gordijnen joeg, die het volkse onbehagen
zo schaamteloos en uitzinnig wist te exploiteren   en ook van de redeloze
Republikeinse partij die het liet gebeuren. Het gezonde verstand zal triomferen
op 8 november. Cynische opruiing en retorische agressie zullen het afleggen
tegen de menselijke waardigheid. Wacht maar, de bubble van het narcistisch
populisme zal uiteen spatten.

Zou het?

Een paar peilingen die er in het verleden bepaald niet naast zaten, voorspellen,
dwars tegen de stroom in, winst voor Donald Trump. Onder normale omstandigheden
zou dit als een grap worden afgedaan, gewoon negeren, maar dit zijn geen normale
omstandigheden.

Was men vóór de Brexit niet net zo zelfgenoegzaam? Te vaak zijn gemeenzame
verwachtingen gelogenstraft, te vaak is men verrast door de kloof tussen de
bedaagde aannames van de politieke elite en de veenbrand van het ongenoegen.

Dat maakt onzeker. Zelfs wanneer Trump op 8 november roemloos wordt verslagen,
heeft er toch iets onherroepelijks plaatsgevonden. Ja, Trump is de  meest
onstabiele en idiosyncratische presidentskandidaat ooit , schrijft de
journalistieke veteraan Mark Thompson inEnough Said; What s Gone Wrong With the
Language of Politics?, zijn recente boek over de neergang van het publieke
discours,  maar niettemin heeft Donald Trump het handboek voor de Amerikaanse
politieke taal herschreven.

Thompson is de huidige baas van de New York Times Company en had daarvoor een
lange loopbaan bij de BBC. Hij  ziet Trump als loot aan de stam van een
inmiddels stevige boom:  Hij mag een voorbijgaand fenomeen zijn, de
basisingrediënten van de Trumpiaanse retoriek   het zich nadrukkelijk afzetten
tegen het decorum en de ingetogenheid van het traditionele politieke discours,
met in  plaats daarvan woede, uitzinnige tactieken en de radicale versimpeling
van beleid, het fetisjeren van een zeggen-waar-het-op-staat  eerlijkheid  als
het enige wat in het publieke debat van belang is   vind je terug in de
redevoeringen en slogans van de populisten en anti-politici in heel de
ontwikkelde wereld.

Ik zou het geen Trumpiaanse retoriek noemen   ere wie ere toekomt   maar eerder
Wilderiaanse; het is Geert Wilders geweest die de door Pim Fortuyn voorzichtig
ingezette puinhopen-retoriek in een permanente overdrive heeft gezet, met als
voorlopig hoogtepunt een verkiezingsprogramma van één A-4tje, vol agressieve,
onhaalbare stellingnames. Ook al lijkt Wilders de laatste maanden vooral bezig
Trumpiaanse Twitter-retoriek te kopieren, vaak bijna letterlijk, hijzelf is de
ware pionier.

Thompson ziet politici als Trump en Wilders vooral als symptomen. Maar willen we
de verwording van ons publieke discours doorgronden, dan is het te gemakkelijk
om met de vinger naar een enkele boosdoener te wijzen: naar een cynisch
berekenende politiek, naar almaar heftiger om aandacht concurrerende, steeds
theatraler wordende media of naar de verwende, bokkige burger. Het gaat eerder
om een culturele dynamiek; alle partijen spelen hun rol spelen en vrijwel
niemand kan zich eraan onttrekken. Thompson:  Deze negatieve trends worden
veroorzaakt door een aantal op elkaar in werkende politieke, culturele en
technologische krachten   krachten die veel groter zijn dan een ideologie,
belangengroepen of een bepaalde nationale politieke situatie. Een gezonde
publieke taal verbindt publieke en politieke leiders en, juist omdat die erin
slaagt om gewone burgers bij het debat te betrekken, leidt uiteindelijk tot
betere en breder gesteunde besluitvorming. Maar wanneer de publieke taal het
vermogen om uit te leggen en betrokkenheid te kweken verliest, dan vormt zij een
bedreiging voor de band tussen mensen en politici. Ik ben van mening dat dit
proces zich vandaag de dag in onze democratieën voltrekt.

Thompson is er zich gelukkig van bewust dat het wat cru is om al het hedendaagse
onbehagen op de verwording van onze publieke taal te gooien. Het is een kip of
het ei-kwestie: is ons publieke debat zo losgeslagen omdat de samenleving meer
versplintert, of drijft onze heftiger taal, waarin bestaande tegenstellingen
worden gedramatiseerd en uitvergroot, ons almaar verder uit elkaar?

Zulke kritiek is geen smetvrees voor publiek debat. Niets is dodelijker dan de
bedaagde argumentatie dat politiek het zoeken naar consensus is, of dat er niets
boven de edele kunst van het politieke compromis gaat. Een gezonde democratie,
zoals de Franse politiek filosoof Claude Lefort (1924-2010) stelt in zijn
onlangs in het Nederlands vertaalde bundel opstellenWat is politiek?, is nooit
af en zal altijd worden getekend door felle politieke tegenstellingen. Daar moet
je niet bang voor zijn, dat is het wezen van de democratie.

Maar kijk nu naar Nederland en je ziet iets anders: een politieke elite waarin
die tegenstellingen, ondanks een bijkans narcistische versplintering van
partijen, in de praktijk tot een minimum lijken teruggebracht en waarin
haalbaarheid het leidende principe is geworden. Terwijl daarbuiten, op de
politieke flanken en in de samenleving zelf, de tegenstellingen almaar hoger
oplaaien.

Natuurlijk zijn het niet alleen populisten die deze emoties exploiteren. In het
buitenland las ik deze week op  internet dat VVD-fractieleider Halbe Zijlstra
het besluit van RTL om Zwarte Piet voortaan enkel wat roetvegen in het gezicht
te geven, een moordaanslag had genoemd. Moordaanslag? Ik keek ervan op. Het is
Zijlstra s rol binnen de VVD om de PVV-stemmer terug te halen, maar deze
hyperbool zou zelfs Wilders (die zich beperkte tot  laf, laf, laf ) links laten
liggen.

Ik zocht naar het letterlijke citaat. Wat bleek: het woord moordaanslag bleek
weer een hyperbolische uitvergroting van Zijlstra s hyperbool. Zijlstra had over
de keuze van RTL voor een roet-Piet gezegd:  Als je dingen wilt veranderen, doe
het dan geleidelijk en niet zo abrupt als RTL nu doet. Daarmee vermoord je het
Sinterklaasfeest.

De beslissing om Zwarte Piet roetvegen te geven om deze culturele traditie van
zijn racistische connotaties te bevrijden, lijkt me bij uitstek een keuze voor
de geleidelijke verandering   de emotionele verdedigers van Zwarte Piet
verdedigen de kleur van zijn gezicht immers altijd door te zeggen dat het niet
om een huidskleur gaat maar om roet uit de schoorsteen. De abruptheid die
Zijlstra zogenaamd zo n pijn doet, speelt in op dat typisch Hollandse gevoel van
miskenning; wij zijn heus van goede wil, maar we laten ons niet
beleren/schofferen/bestelen/wegdrukken.

Dat vermoorden is een bewust geniepige hyperbool; Zijlstra had  aantasten
kunnen gebruiken, of  verpesten . Maar om daar in de commentaren een
moordaanslag van te maken, met de connotatie van terrorisme, laat zien hoe
aantrekkelijk die gierende mallemolen van hyperbolen is, hoe onontkoombaar bijna
ook. Het wordt zo onmogelijk je aan de dynamiek van de overtreffende trap te
onttrekken.

Je kunt die moordaanslag een koekje van eigen deeg noemen   Zijlstra begon
immers. Maar intussen raken we steeds verder van huis.

Ik geef toe, het is heerlijk om te zien hoe de Democratische senator Elizabeth
Warren Trumps denigrerende taal over vrouwen honend in zijn eigen gezicht
terugwerpt:  November 8, we nasty women are going to march our nasty feet to
cast our nasty votes to get you out of our lives forever.  BAM.

Maar ik schiet ook onwillekeurig in de lach wanneer Trump dezelfde Warren, die
zich beroept op haar deels Indiaanse afkomst, weer eens aanduidt met  Pocahontas
wat in de vrijzinnige media als het zoveelste bewijs van zijn racisme wordt
ingebracht. (Sorry.)

Intussen lijkt het publieke debat geheel in dienst te staan van het vertolken
van twee emoties: hoon en verontwaardiging. Kon je die emoties elimineren, dan
ging Twitter vandaag nog failliet.

Dat ik zelf ook gevoelig ben voor die emoties en de daarbij horende permanente
opwinding, laat zien dat ik betrokken ben bij een samenleving waarin veel op het
spel staat, te beginnen het idee van wat die samenleving nou precies is. Ook ik
hoop dat aanstaand PvdA-voorman Lodewijk Asscher tijdens de komende verkiezingen
krachtiger tegengas tegen het venijnige gestook van Wilders geeft dan te klagen
dat  Wilders bevolkingsgroepen tegen elkaar opzet  en  mensen uitsluit . En niet
zo maar mensen, maar mensen  die hun stinkende best doen .

Dat is dode taal.

Maar welke taal moet er dan worden gesproken? In Enough Said erkent Mark
Thompson dat juist omdat er sprake is van een culturele dynamiek die onze taal
directer, informeler, persoonlijker en emotioneler maakt,  we niet snel meer een
verbindend, inclusief publiek discours terugkrijgen. Hij stelt beheersing en
bewustwording van ons taalgebruik voor en stelt dat het in een steeds
technocratischere samenleving van groot belang is dat politici complexe
besluitvorming helder kunnen uitleggen.  Ontmasker de retoriek, terug naar de
feiten. Zijn boek eindigt met tips voor een beter politiek en publiek debat,
plus de verwachting dat de uitzinnigheid van het publieke debat wel zal
bijtrekken. Maar juist in het begin van zijn boek, waar hij de ogenschijnlijk
simpele, maar erg verfijnde politieke retoriek van de Amerikaanse president
Ronald Reagan ontleedt, geeft hij een beter aanknopingspunt om de malaise in het
publieke debat te bestrijden.

Net als Trump, Wilders, en andere politieke buitenstaanders voerde Reagan
permanente oppositie tegen het politieke establishment. Maar hoewel ze dezelfde
retorische positie  innemen, schrijft Thompson, ontbrak het Reagan aan hun
roekeloze toorn en narcistische zelfgenoegzaamheid . Reagan wist zich weliswaar
te positioneren als een buitenstaander, maar was tegelijk binnen het systeem een
safe pair of hands , iemand aan wie je de boel kon overlaten.

Zo bezien frustreert juist de uitzinnige, opwindende en hyperbolische taal
waarmee politici als Trump en Wilders zich positioneren, hun eigen politieke
ambities. Zij zijn zelf hun grootste tegenstander. Toen Trump water in de wijn
deed wat betreft zijn keiharde immigratiestandpunt (deporteer alle illegalen),
werd hij verketterd door de harde kern van zijn supporters. Onder hen dreigde
Trump zijn geloofwaardigheid te verliezen. Hij moest onmiddellijk bevestigen dat
zijn standpunt ongewijzigd was.

De paradox is dat hij buiten zijn woedende aanhang juist vanwege dat standpunt
geen geloofwaardigheid heeft. Om een breder electoraat te bereiken kon hij
hoogstens suggereren dat de soep niet zo heet gegeten wordt als hij eenmaal aan
de macht is.

Dat geldt ook voor Wilders, die in zijn gehele carrière als zelfstandig
politicus nog nooit ergens positief over heeft gesproken   de Efteling en de
Smurfen daargelaten. Niemand ziet in hem  a safe pair of hands . Zijn eigen
retoriek staat geen confrontatie met een complexe werkelijkheid toe, waar
onderhandeld moet worden en waar onvermijdelijk compromissen worden gesloten
het zal meteen tot verlies leiden, omdat zijn politieke taal per definitie
onverzoenlijk is. Daarom zal hij nooit minister-president van Nederland worden,
dat beseft hij zelf als geen ander.

Dat zal voor veel mensen een opluchting zijn, maar het wrange is dat de PVV die
de afgelopen tijd steeds als grootste partij is  gepolld , geen echte oppositie
voert, zoals in een vitale democratie het geval zou zijn. De uitzinnige taal van
Wilders mag een deel van de mensen  een stem geven    dat is precies wat hij
niet doet. Zijn taal, en die van Trump, is eerder een parallel universum dat
volkomen los staat van de politieke werkelijkheid. Zijn taal is zijn eigen cor
don sanitaire, een permanent verbale high van woede en wraakzucht. Dan krijg je
een politicus die nu al zowat twintig jaar lid is van wat hij zelf een
nepparlement  noemt. In die taal is allang geen plaats meer voor een  echt
parlement, alleen nog voor een imaginaire volkswil. Waar die volkswil zich
precies bevindt, ik heb geen idee, maar in het domein van de politiek is hij
niet te vinden   en dat ligt aan Wilders, niet aan de politiek.

Anders dan bij een politicus als Reagan, schrijft Thompson, die zijn afkeer van
politieke correctheid tot een positie binnen de politiek maakte, heeft Trump van
zijn rechtse standpunten een verbale orgie gemaakt. Thompson noemt het een
wanton ecstasy  (een liederlijke extase) en  a joyous spasm of indignation  (een
uitgelaten spasme van verontwaardiging).

Dat is kwalijk en gevaarlijk, maar vooral ook tragisch. Hillary Clinton verdient
een stevige oppositie   niet alleen om rechts Amerika een stem te geven, maar
omdat een vitale democratie daar om vraagt. Trump zal misschien  verliezen op 8
november, maar zonder dat er ook maar enig politiek debat heeft plaatsgevonden.
De Democraten hebben hem handig in zijn eigen val laten lopen.

Meer nog dan zijn groteske zelfbeeld en zijn houding jegens vrouwen en
minderheden heeft zijn taal een verzadigingspunt bereikt. Een kwestie van
overkill. De New York Times publiceerde deze week een lijst van alle 282 mensen,
plaatsen en instituten die hij tijdens de verkiezingsstrijd beledigd heeft, twee
volle pagina s met misprijzen en hatelijkheden. Zo n opsomming haalt de angel
uit die taal, ze is ineens niet langer opzwepend, eerder lachwekkend en ook
saai.

Dat is fataal.

Ook Wilders maakt sinds zijn beruchte A4-tje een val in de peilingen. Juist die
berekende poging om met enkel slogans emoties aan te jagen, is  een politieke
misrekening van jewelste gebleken, samen met zijn blinde steun voor Trump en
Brexit/Nexit. Wat ooit goed werkte, werkt ineens niet meer.

Taal die louter vijandig is, die geen publieke zaak erkent, en zich weigert te
committeren aan de meningen en denkbeelden van een ander, maakt alleen nog
stemming. Zoals Mark Thompson terecht stelt, de verwording van het publieke
discours is niet enkel de schuld van populisten. We moeten afscheid nemen van
onze eigen verlekkerde hyperbolen, van onze verbale uitzinnigheden, de neiging
alles en iedereen in dramatische termen te gieten, van onze zelfrijzende
verontwaardiging en ontsteltenis. Het is tijd voor een nieuwe taal.

Wilders taal is zijn eigen cordon sanitaire, een permanent verbale high van
woede en wraakzucht

Bas Heijne is columnist

Hillary Clinton

Presidentskandidaat

Crooked   Crooked   Crooked

FAILED ALL OVER THE WORLD ,  loves to lie

The New York Times

krant

boring articles ,  poorly  run and managed ,  they knowingly write lies
DISHONEST ,   has gone nuts

Michael Bloomburg

ex-burgemeester New York

never had the guts to run for president ,  his last term as Mayor was a disaster

Samuel L. Jackson

Acteur

Does too many TV-commercials   boring ,  cheats ,  Don't like his golf swing.
Not athletic

Neil Young

muzikant

total hypocrite

George W. Bush

Voormalig president VS

wants 120.000 dollar to make a boring speech ,  the WTC came down during his
watch

Elizabeth Warren

Amerikaans senator

phony Native American heritage ,  goofy ,  has a nasty mouth   all talk   no
action ,  a fraud

Tony Schwarz

schreef Trumps memoires

never liked his style , hardly knows me   wanted to do a second book with me for
years (I said no)

The New York Times publiceerde deze week een lijst van alle 282 mensen, plaatsen
en instituten die Donald Trump tijdens de verkiezingsstrijd beledigd heeft, twee
volle pagina s met misprijzen en hatelijkheden. Op deze pagina een greep.

LOAD-DATE: October 28, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              39 of 146 DOCUMENTS



                                NRC Handelsblad

                                29 October 2016
                                  nh zaterdag

Bestrijd Wilders  opvattingen, maar niet in de rechtszaal

BYLINE: Tom Zwart

SECTION: Opinie; Blz. 7

LENGTH: 852 woorden

ABSTRACT

Moslims zijn constructieve medeburgers, DENK is een respectabele partij en
Wilders moet kunnen zeggen wat hij vindt, aldus  die op verzoek van Wilders
optreedt als getuige-deskundige in de rechtszaak tegen hem.

Donderdag berichtte deze krant dat ik een van de twee getuigen zal zijn tijdens
het strafproces tegen Geert Wilders, waar hij terecht staat voor zijn zogenaamde
minder minder -uitspraak.  Ik zal dan niet voor Wilders pleiten, zoals de kop
ten onrechte aangaf. Ik wil de ideeën van Wilders juist bestrijden.

Wilders associeert de islam met homohaat, achterstelling van vrouwen, een
anti-democratische instelling en terreur. Daarbij gaat hij ervan uit dat moslims
in Nederland niet willen integreren en zich ingraven in afwijkende normen en
waarden. Maar dat beeld klopt helemaal niet. De islam schrijft de gelovigen
juist voor dat zij zich moeten aanpassen als zij in een land in de minderheid
zijn. En empirisch onderzoek toont aan dat zij daarin ook goed slagen.

Het gaat alleen mis als moslims zich buitengesloten voelen. Dan zit er voor hen
niets anders op dan terug te vallen op de eigen groep en de oude waarden te
omarmen. Daardoor kan de retoriek van Wilders een self-fulfilling prophecy
worden: door zijn negatieve bejegening neemt de bereidheid onder moslims om
volwaardig deel te nemen aan de samenleving af.

Bestrijding van Wilders  opvattingen is noodzakelijk, maar hoort thuis in het
publieke debat   niet in de rechtszaal. In een democratie gaat het om het
overtuigen  van de ander met argumenten, niet met de dreiging van
strafoplegging. Dat Wilders met zijn opmerkingen soms choqueert, is een reden om
hem stevig van repliek te dienen, maar niet om hem via het strafrecht het
zwijgen op te leggen. Dit is ook de boodschap van artikel 10 van het Europees
Verdrag voor de Bescherming van de Rechten van de Mens en van het Hof in
Straatsburg dat toeziet op de naleving ervan.

Of we het nu leuk vinden of niet, Wilders is een democratisch gekozen politicus
en onze scheiding van staatsmachten komt onder druk te staan als de rechter de
meetlat langs zijn opvattingen legt. De kans is groot dat de rechtbank met haar
oordeel een speler wordt in de politieke discussie.

Hoe het vonnis ook zal uitvallen, Wilders zal straks verzekerd zijn van veel
publiciteit in de aanloop naar de Tweede Kamer verkiezingen. Wordt hij
veroordeeld, dan zullen zijn aanhangers geneigd zijn hun sympathie te tonen door
op zijn partij te stemmen. De pogingen van de rechtbank om het tempo erin te
houden, maken duidelijk dat zij zich bewust is van dit risico.  Maar men had dit
risico beter helemaal kunnen uitsluiten door de zaak van de rol af te voeren.

Wilders representeert als volksvertegenwoordiger het gedachtegoed van
honderdduizenden kiezers. Het Openbaar Ministerie lijkt geen aanstalten te maken
om hen allemaal te vervolgen. Dat is verstandig, maar waarom moet Wilders dan
wel voor het hekje verschijnen? En dat terwijl ons rechtstelsel ervan uitgaat
dat de vrijheid van meningsuiting van volksvertegenwoordigers meer bescherming
verdient dan die van gewone burgers.

De sociale psychologie leert ons dat vooroordelen niet gebaseerd zijn op haat
jegens de ander, maar op een gebrek aan eigenwaarde van degene die de
vooroordelen koestert. Dat blijkt wel uit het feit dat de PVV de moslims als
zondebok ooit moeiteloos inruilde voor de inwoners van Midden- en Oost-Europa.

Om die vooroordelen weg te nemen moet het zelfvertrouwen van Wilders aanhang
worden opgekrikt. Zo bezien is het contraproductief om hun denkbeelden
strafrechtelijk af te serveren. Het op gang brengen van het gesprek tussen de
verschillende bevolkingsgroepen is wel een goede remedie.

De lijsttrekkers voor de verkiezingen van maart lijken het over een ding eens:
het bij elkaar houden van de samenleving wordt de grote uitdaging van de komende
regeerperiode. Dan is het vreemd om de beslissingen over die maatschappelijke
cohesie naar de rechter te outsourcen. Het debat hierover hoort in de politiek
en de samenleving thuis. Dat zal moeten gaan over de zorgen die veel geboren
Nederlanders hebben over hun toekomst, mede in het licht van immigratie en
integratie.

Maar daarin zal ook aandacht moeten zijn voor de pogingen van Tunahan Kuzu en de
leden van DENK om een grote groep Nederlanders die tot nu toe politiek aan de
kant stond, in het proces te betrekken. In plaats van Kuzu neer te zetten als
deloyaal aan Nederland, zoals gebeurde tijdens het Erdogan-debat, verdienen hij
en zijn collega s respect voor hun inspanningen om onze democratie op peil te
houden en te verjongen. En ook de alsmaar uitdijende ant-iterrorisme
maatregelen, die de moslimgemeenschap het gevoel geven per definitie verdacht te
zijn, moeten in het debat worden betrokken.

Het wordt tijd dat we de hier aanwezige moslims gaan accepteren voor wie ze
zijn, namelijk constructieve medeburgers wier geloof een belangrijke motor is
achter hun integratie in de Nederlandse samenleving. Dan slinkt de aanhang voor
de ideeën van Wilders vanzelf.

Moslims zijn constructieve medeburgers

Tom Zwart is hoogleraar Mensenrechten aan de  Universiteit Utrecht.

LOAD-DATE: October 28, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              40 of 146 DOCUMENTS



                                NRC Handelsblad

                                27 October 2016
                                  NH Donderda

Geef millennials krediet

BYLINE: Ron Rijghard

SECTION: Cultuur; Blz. 6

LENGTH: 1382 woorden

ABSTRACT

Interview Anne Neuteboom

Anne Neuteboom (27) debuteert dit seizoen als cabaretière. In haar voorstelling
Weg  veegt zij als millennial de vloer aan met babyboomers.

Millennials cabaretière

Anne Neuteboom is het meisje bij de slager in de supermarkt.  Rollades knopen.
Dat is mijn leven , zegt ze in haar cabaretvoorstelling Weg, waarmee ze dit
seizoen debuteert. Het slagerswerk leverde door de conflicten met oudere klanten
voldoende stof voor verhalen over een stevig generatieconflict, met aan de ene
kant de  millennials   (geboren tussen 1980 en 2000) en aan de andere kant de
babyboomers  (de generatie die volwassen werd in de jaren zestig en zeventig).

Na haar afstuderen in 2013 aan de Koningstheater Academie in Den Bosch, een
cabaretopleiding, werkte Neuteboom aan haar eerste programma. Met een half uur
uit Weg won ze vorig jaar   cabaretfestival Cameretten. De geremdheid uit haar
jeugd ( ik was vet verlegen ) is ze kwijt. Haar liefde voor Brigitte Kaandorp en
Sanne Wallis de Vries brachten haar er zelfs toe om een theateropleiding te gaan
volgen. Die twee inspiratiebronnen zijn nog zichtbaar in het ontregelende en de
hangerige toon van haar debuut.

Eén van de ongerijmdheden die Neuteboom (27) in Weg signaleert, is hoe dubbel
ouderen naar haar en haar leeftijdsgenoten kijken.  Er wordt veel van ons
verwacht. Tegelijk worden we door de mensen die dat verwachten de hele tijd
neergesabeld.

De kritiek vat ze samen met: jullie kunnen het niet, jullie zijn niet goed
genoeg, jullie hebben geen vaardigheden.  Ik heb misschien niet de skills die
jij had toen je twintig was, maar ik kan weer andere dingen.  In de voorstelling
zitten veel van zulke dialogen, en in ons gesprek schiet ze vanzelf in die vorm:
ik-jij, wij-jullie.

Hoe kwam je ertoe om een programma te maken over de botsing van generaties?

Het onderwerp vond mij. Ik werkte in de supermarkt tussen andere twintigers die
of aan het studeren waren of afgestudeerd waren, maar geen werk konden vinden en
dan maar fulltime in de winkel gingen werken. In de kantine kwam iedereen
zuchtend binnen. Daar kon je je hart luchten. Als je in conflict raakte met een
klant, zei zo iemand dat ik maar een vak had moeten leren. Maar ik héb
godverdomme een vak geleerd!

Draaiden conflicten altijd om oud versus jong?

Buiten de supermarkt loopt oud tegen jong misschien niet zo hoog op, maar in die
micro-samenleving was het een groot probleem.

Wat wordt jou verweten?

Dat ik weinig verstand van zaken heb. Dat ik over weinig parate kennis beschik.
Dat klopt. Ik weet veel dingen niet.

Is het niet raar om dingen niet te weten?

Het is soms wel lastig, maar ik zoek vaak dingen op. Onze generatie wordt vaak
verweten dat we geen stelling willen nemen, maar dat doe ik bewust niet. Als ik
een onderwerp google, vind ik een beperkt stukje informatie dat niet altijd
betrouwbaar is. Dan ga ik daar misschien stelling over innemen. Een jaar later
komt er nieuwe informatie beschikbaar en blijkt dat ik aan de verkeerde kant
zat. Ik wil dat niet.

Is dat niet juist wat er van je verwacht wordt als millennial: betrouwbare,
verifieerbare informatie online vinden?

Ja, in sommige gevallen kan ik dat ook. Of het nuttig is weet ik niet, maar als
je iets wilt weten over technologie of apparaten, dan moet je bij mij zijn. Ik
weet echt wat je moet hebben, welke verkopers er wel of niet zitten te liegen.
De beste telefoon, het beste geheugen voor je telefoon. Het interesséért me. Het
gaat me goed af, dus dan investeer je er meer tijd in. Maar met geschiedenis,
politiek of ethische kwesties heb ik problemen. Bij politici heb ik de neiging
te denken: zij hebben ervoor gestudeerd. Dan zullen ze toch wel het beste met
ons voor hebben? Ik leef me ook te veel in politici in. Al die stront die ze
over zich heen krijgen... dat vind ik zielig voor ze.

Hoe kijk jij naar media?

Ik kom uit een wantrouwend nest. Mijn vader was vrachtwagenchauffeur en werd
later logistiek medewerker. Mijn moeder werkt in een museum als
kinderbegeleidster. Zij leerden me om af te gaan op de meest kritische bron.
Maar later zag ik bij vrienden die in de media werkten hoe stukken tot stand
kwamen en wat het verschil kon zijn tussen het ruwe materiaal en het
eindmateriaal. Dat kan je vet manipuleren.  Het gevolg is dat ik het meest
positieve stuk geloof. Als iemand in de media als een verschrikkelijk persoon
wordt afgeschilderd, terwijl hij zelf de beschuldigingen ontkent, dan denk ik
dat hij wel het slachtoffer zal zijn van vervelende journalistiek.

Dus jij gelooft nog in Trump?

Nee, dat niet. Zo erg is het ook weer niet. Maar als gewone burger vind ik het
lastig  te bepalen wat waar is en wat niet.

Je begint je voorstelling met de mededeling dat je ooit iets wilde met
Afrikaanse kindjes. Hoe ver reikt het idealisme van de millennial?

Volgens mij hebben veel mensen net als ik goede intenties. Maar als puntje bij
paaltje komt, zetten ze niet door. Ik verschuil me achter: geen tijd, geen geld.
Ik voel me daar wel kut over. Maar als ik rijk ben, ga ik bakken geld overmaken.

Hoort schuldgevoel bij jouw generatie?

De twintigers die ik ken, zijn vrij hard voor zichzelf. Dat kan uit schuldgevoel
zijn. Van huis uit hebben ze al die doelen meegekregen: goede opleiding, mensen
helpen, demonstreren, aanpakken, vaste baan, sparen, onze kont afvegen en niet
onze pensioenpot opmaken. Hoe harder ik tegen die vijftigers schreeuw  dat  ga
ik niet doen , hoe harder ik mij afvraag of ik dat wél had moeten doen.

Een van de oorzaken van de problemen van millennials, stel je vast, is
onderwijs.

Het studiehuis. De docent somde aan het begin van het jaar op wat we moesten
leren. Vervolgens checkte hij vier keer per jaar of we dat echt aan het doen
waren. Wij waren vijftien! Natuurlijk waren we dat niet aan het doen. En dan zei
hij:  Ik ben zó teleurgesteld in jullie. Ik heb precies uitgelegd wat jullie
moesten doen.  Is het dan wel mijn schuld? Had die docent niet moeten zeggen:
fuck het studiehuis, we gaan elke week huiswerk controleren?

Wat verwijt je de babyboomers?

Dat ze niet de verantwoordelijkheid nemen voor wat ze zelf hebben veroorzaakt.
Wijs mij niet af om een spellingsfout in mijn sollicitatiebrief. Ik kan redelijk
spellen, maar -dt vind ik moeilijk. Dan krijg ik als reactie:  Mensen die basale
dt-fouten maken, gaan we niet aannemen. Op zo n denigrerende kaktoon. Dat was
bij de zonnebank. Waar het geen kak uitmaakt of je kan spellen. Ga er een beetje
ruimhartig mee om als een millennial een spelfout maakt.

Is dat de boodschap van de voorstelling: geef de millennial wat krediet?

Ja. Wees aardiger voor elkaar. Ik probeer me ook meer in te leven in die
babyboomer. Ik leef me nu meer in in de ander. Je moet kruipen voor oudere
klanten als ze wat willen:  Ja, u bent beter dan ik. Ja, ik ga alles voor u in
het werk stellen.

Je lijzige manier van praten sluit goed aan bij de klagerige en sarcastische
momenten. Speel je daarmee?

Toen ik begon met mijn opleiding aan de Koningstheater Academie sprak ik
supernasaal. Dat moest ik afleren. Maar uiteindelijk vond ik dat ik mijn
persoonlijkheid te veel aan de kant had geschoven, dus ik heb dat nasale deels
teruggebracht.

Komt wat je doet voort uit ergernis?

Ja. Terwijl ik dat een nare eigenschap vind van mezelf. Het is machteloze woede.
Zeker omdat je achter die toonbank niks kan. In de voorstelling zeg ik van alles
terug, maar dat kon niet echt. Dan bouw je enorm veel frustratie en woede op.

Aan het eind fantaseer je hoe je een klant neersteekt met een vleesvork.

Dat is echt gebeurd: dat ik achter de toonbank stond en om dat moment te
overleven   dramatisch gezegd, ik zat tot het gaatje   ging ik me voorstellen
hoe ik in slowmotion met mijn messen die kop uit elkaar zou hakken. Toen dacht
ik: dit gaat echt niet goed.

Wat heb je toen gedaan?

Niks. Weer een nieuwe lading kipkluifjes in de oven geflikkerd.

Anne Neuteboom: Weg. Tournee t/m 29 april 2017. Inl: anneneut.nl

Anne Neuteboom werd geboren in 1989. Ze groeide op in Leiden.

In 2013 studeerde ze af aan de Koningstheateracademie in Den Bosch. In 2014 won
Neuteboom de juryprijs op het Griffioen/Zuidplein cabaretfestival. In 2015 won
ze de jury- en publieksprijs op het cabaretfestival Cameretten.

In seizoen 2016/17 toert Neuteboom met haar eerste avondvullende voorstellingWeg
door het hele land.

LOAD-DATE: October 27, 2016

LANGUAGE: DUTCH; NEDERLANDS

NOTES: Anne Neuteboom: Weg. Tournee t/m 29 april 2017. Inl: anneneut.nl

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              41 of 146 DOCUMENTS



                                NRC Handelsblad

                                26 October 2016
                                  NH Woensdag

Nieuw noodplan voor wankele Toscaanse bank stuit op scepsis

BYLINE: Mark Beunderman

SECTION: Economie; Blz. 2

LENGTH: 719 woorden

DATELINE: Amsterdam.

ABSTRACT

Monte dei Paschi

De derde bank van Italië gaat saneren en wil 5 miljard euro ophalen.  Beleggers
moeten wel  een beetje meewerken.

Enorme schommelingen maakte het aandeel  Monte dei Paschi di Siena, rondom de
bekendmaking op dinsdag van wéér een reddingsplan voor de Italiaanse bank. De
koers steeg van 17 cent vorige week naar 42 cent dinsdagochtend, om daarna
meteen een grote duikvlucht te maken naar 26 cent. De handel in Monte dei Paschi
aan de beurs van Milaan werd   vanwege de onrust kortstondig stilgelegd.
Dinsdagmiddag klom de koers weer op, maar tuimelde woensdagochtend ook weer.

Het laat zien dat beleggers sceptisch blijven over de toekomst van de bank, de
op twee na grootse van Italië,  óók na het nieuwste plan van topman Marco
Morelli. Een aandeel Monte dei Paschi was tien jaar geleden nog meer dan 100
euro waard.

Wat wil Morelli gaan  doen? Tot en met 2019 wil hij 2.600 werknemers de laan uit
sturen, ongeveer eentiende van het personeelsbestand. Een kwart van de 2.000
filialen gaat dicht. Deze kostenbesparingen moeten beleggers vertrouwen geven.
Morelli wil 5 miljard euro aan nieuw kapitaal ophalen.

Monte dei Paschi is  op zoek naar een nieuwe grote aandeelhouder die voor
stabiliteit moet zorgen. Daarnaast moet het geld worden opgehaald op een andere
manier. Banken hebben zich in Italië dikwijls  gefinancierd met obligaties. Niet
alleen grote beleggers hebben die gekocht, maar ook gewone burgers. Zij werden,
vooral in de jaren vlak voor de financiële crisis, door hun bank aangespoord om
geen normale spaarrekening te openen, maar liever hun geld te  investeren  in
bankobligaties.

Bezitters van obligaties Monte dei Paschi wordt nu gevraagd om hun schuldpapier
om te zetten in aandelen, op vrijwillige basis. Zo wordt schuld   (obligaties)
omgezet in eigen vermogen (aandelen).

Spaarders zien geld verdwijnen

De Italiaanse bankenexpert Silvia Merler van de Brusselse denktank Bruegel is
sceptisch.  Ik denk dat de daadwerkelijke grootte van deze omzetting nogal
onzeker is , e-mailt ze.  Het hangt ervan af hoeveel mensen akkoord gaan met
deze optie .

Obligatiehouders zijn dan in feite hun geld kwijt en krijgen er een aandeel in
een zeer wankele bank voor terug. Ze moeten dan maar hopen dat de aandelenkoers
weer gaat stijgen. Maar nu lopen ze ook al het risico dat ze hun geld verliezen.
Als Monte dei Paschi namelijk omvalt, worden obligatiebezitters mogelijk
aangeslagen. Onder de nieuwe Europese bankenregels moet niet de overheid
opdraaien voor banken die omvallen, maar is de rekening voor beleggers. Maar
omdat beleggers in Italiaanse obligaties vaak ook burgers zijn, wil de regering
in Rome dit scenario voorkomen.

De regering van premier Matteo Renzi is al enige tijd nauw betrokken bij de
pogingen om Monte dei Paschi en andere banken op de been te houden. Het speciale
fonds   Atlante, opgetuigd  door de overheid maar betaald door sterkere
Italiaanse banken, moet reorganisaties van zwakke banken financieren. En met een
andere regeling geeft de regering-Renzi  garanties af aan beleggers die
slechte  leningen willen kopen van Italiaanse banken. Dit zijn leningen van
banken aan burgers en bedrijven die het geld niet, of niet volledig, kunnen
terugbetalen.

Monte dei Paschi kampt met een enorme berg van 27,6 miljard euro aan slecht
krediet. Die wil de bank nu opknippen en doorverkopen aan beleggers, tegen
ongeveer een derde van de oorspronkelijke waarde. Beide regelingen van Renzi
moeten daarin een rol krijgen.

De hoeveelheid slechte leningen bij Italiaanse banken is sinds 2007
verviervoudigd en bedraagt nu 360 miljard. Het weerspiegelt de economische
malaise in  Italië: consumenten en ondernemers kunnen niet aan
betalingsverplichtingen voldoen.

Niet gunstig  is dat ook de politieke instabiliteit weer dreigt terug te keren,
als Renzi op 4 december een referendum over constitutionele hervormingen
verliest. Dit kan het vertrouwen van beleggers in Italië schaden en ook de
geplande kapitaalinjectie van Monte dei Paschi  bemoeilijken. Daarom gaat de
aandelenemissie waarschijnlijk pas na het referendum van start.  Dinsdagmiddag
stapte Morelli alvast in het vliegtuig naar Londen voor een zogeheten road show,
een tour om zijn bank aan te prijzen bij grote beleggers.

De bank uit Siena wil 27,6 miljard euro aan  slechte leningen doorverkopen

LOAD-DATE: October 26, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              42 of 146 DOCUMENTS



                                NRC Handelsblad

                                21 October 2016
                                   nh vrijdag

Regel even een visum of een bruid voor me

BYLINE: Maarten Zeegers

SECTION: Boeken; Blz. 4

LENGTH: 1431 woorden

ABSTRACT

Immigratie Het vluchtelingendebat is totaal gepolariseerd: iedereen heeft z n
eigen feiten en onderzoeken. Van Houtum en Lucassen voegen daar hun versie aan
toe, een geluid dat nu weinig weerklank vindt.

Deze week wapperde mijn Syrische vrouw vrolijk met een brief, afkomstig van de
Immigratie en Naturalisatiedienst (IND). Het had Zijne Majesteit de Koning
behaagd om akkoord te gaan met haar verzoek tot naturalisatie. Na vier jaar mag
zij zich  Nederlander noemen.

Het was geen sinecure. Het is haast onmogelijk om je met een vrouw van buiten de
EU in Nederland te vestigen door allerlei financiële en inburgeringsvoorwaarden.
Zo kwamen we terecht in Oostenrijk, waar we inwoonden bij een oudere dame. Daar
bouwden we zogenaamde Europese rechten op waarmee we na zes maanden opeens wél
in Nederland mochten wonen.

Terwijl wij gebruik maakten van de mazen in de immigratie-wetgeving, brak in het
geboorteland van mijn vrouw een  burgeroorlog uit. Ruim  vier miljoen Syriërs
ontvluchtten hun land en zochten een veilig heenkomen in de buurlanden en de EU.
Zo n 50.000 van haar landgenoten wonen nu in Nederland.

Immigratie  en  vluchtelingen  en  integratie  zijn ingewikkelde thema s die het
publieke debat bepalen. Tenminste, voor zover je nog van een debat kunt spreken.
Voor- en tegenstanders van migratie maken elkaar uit voor domme racisten, dan
wel collaborateurs die verantwoordelijk zijn voor de uitverkoop van de
Nederlandse cultuur. Daarbij wordt ieder statistisch feitje, onderzoekje en
nieuwsbericht ingezet om het eigen gelijk aan te tonen. Een Syriër die het eten
niet lekker vindt in een asielzoekerscentrum: het bewijs dat het nooit wat wordt
met die vluchtelingen. Een groepje Syriërs dat  gaat eten met Nederlanders: het
succes van de multiculturele samenleving.

Immigratie-experts

Niet lang na de brief van de IND wapperde mijn vrouw met een boek dat per post
was gekomen:  Voorbij Fort Europa. Een nieuwe kijk op migratie. Hierin kraken
immigratie-experts  Henk van Houtum en Leo Lucassen het huidige Europese
immigratiebeleid dat erop gericht is om immigranten uit ontwikkelingslanden zo
veel mogelijk buiten de deur te houden. Door middel van fysieke grenzen (het
plaatsen van hekken en strenge controles aan de buitengrenzen), maar vooral door
een papieren muur (het niet-verstrekken van visa aan inwoners van landen die op
een zwarte lijst staan, het vertragen van procedures voor asiel en
gezinshereniging en het illegaliseren van migranten). Zie hier het Fort Europa.

Het huidige EU-beleid is volgens de auteurs in strijd  met de eigen beginselen.
Waar de EU vrij verkeer van personen binnen het eigen grondgebied stimuleert,
ontmoedigt ze hetzelfde principe aan de buitengrenzen. Daarbij heeft ze lak aan
haar eigen waarden van gelijkheid, democratie en mensenrechten.

Naast het morele bezwaar stellen ze dat het beleid ook nog eens niet effectief
is. Hoe hoog je de hekken ook maakt, mensen komen toch wel. Fort Europa zorgt er
alleen voor dat vluchtelingen op gammele bootjes de Middellandse Zee oversteken,
soms met dodelijke afloop. De hartverscheurende foto van het aangespoelde kindje
Aylan staat nog op ieders netvlies. Het maakt migranten bovendien kwetsbaar voor
uitbuiting door smokkelaars, mensenhandelaars en andere maffiosi.

De huidige  vluchtelingencrisis  heeft ervoor gezorgd dat het voortbestaan van
de EU serieus ter discussie staat. Hoe nu verder?

Als oplossing presenteren de auteurs een politiek manifest waarin wordt gepleit
voor een open en proactief immigratiebeleid alsook een ongelimiteerde opvang van
vluchtelingen. Dat is volgens de auteurs niet alleen rechtvaardiger en
effectiever, maar het biedt ook voordelen voor de ingezetenen zelf. Immigratie
is immers noodzakelijk om de vergrijzing tegen te gaan, het voorziet in onze
behoefte aan arbeidskrachten voor werk waar we zelf de neus voor ophalen, en het
stimuleert de economische groei. De auteurs leunen sterk op neo-liberale
arbeidsmarkttheorieën, maar vergeten daarbij het binnenlandse
werkloosheidscijfer te vermelden.

Culturele eigenheid

Door zich te concentreren op de financiële voordelen van migratie, gaan ze
bovendien wel erg makkelijk voorbij aan de impact die migratie heeft op de
culturele eigenheid van een land. De afgelopen decennia zijn bepaalde wijken in
onze grote steden veranderd in eilanden die weinig meer met de Nederlandse
samenleving van doen hebben.

Botsende normen en waarden hebben geleid tot spanningen tussen
bevolkingsgroepen, en terreuraanslagen zorgen voor angst en onzekerheid.

Hoewel ze opmerken dat deze stemmen serieus dienen te worden genomen, doen ze
die vervolgens wel af als  slecht geïnformeerd  en  ingegeven door populisme .
Het restrictieve beleid van de overheid en suggestieve media-berichtgeving zou
primair verantwoordelijk zijn voor angst en verzet onder de bevolking.

Tegenstanders van immigratie beweren vaak dat met een open-grenzen beleid  de
hele Derde Wereld  naar Nederland zal komen. De auteurs doen deze voorspellingen
af als een  hardnekkige mythe  en  apocalyptische  onderbuikgevoelens  die niet
gestaafd worden door de feiten . Ze laten zien dat de werkelijke aantallen
migranten vanuit Afrika en Azië gering zijn en stellen dat die door een open
visumbeleid niet verder zullen toenemen. Toen het visumvrij reizen voor Roemenen
en Polen werd ingevoerd is er immers ook geen sprake geweest van een exodus uit
Oost-Europa.

Misschien hebben de auteurs gelijk, maar uiteindelijk kan niemand de effecten
van een open visumbeleid echt voorspellen. De vergelijking van Oost-Europa met
derde wereldlanden lijkt er een van appels met peren. Het blijft een soort gok
om de Europese grenzen volledig open te stellen. Als Merkels  Wir schaffen das
iets heeft aangetoond, dan is het dat wel. Wat ik me kan herinneren van mijn
tijd in Egypte en Syrië is dat bijna iedere jongeman mij op een gegeven moment
vroeg of ik niet een visum voor Nederland kon regelen (of een Nederlandse
bruid). Eén keer heb ik dat ook daadwerkelijk geprobeerd (het visum wel te
verstaan), zonder succes.

Het boek biedt dus genoeg voer voor discussie. Op de dag voor de verschijning
ging Leo Lucassen op NPO Radio 1 in debat met VVD-politicus Han ten Broeke. Ten
Broeke opteert juist voor een strenger asielbeleid omdat het huidige Fort Europa
zo lek is als een mandje . Opnieuw bleek hoezeer voor- en tegenstanders van
migratie in verschillende werelden leven. Terwijl Lucassen het
vluchtelingenverdrag met Turkije in zijn boek  dubieus  noemt, sprak Ten Broeke
van  een spectaculair succes . Openlijk trokken de debattanten elkaars
deskundigheid in twijfel en beriepen ze zich op onderzoeken met diametraal
andere uitkomsten. Het debat is inmiddels zo gepolitiseerd dat de gewone burger
geen flauw benul meer heeft wat er nu werkelijk van klopt.

Voor de denkrichting van Van Houtum en Lucassen bestaat nu politiek in ieder
geval weinig draagvlak. Hoe dan ook geeft het boek inzicht in de complexe
thematiek van migratie en biedt het genoeg stof tot nadenken over ons huidige en
toekomstige migratie- en asielbeleid.

Ten slotte staat in het boek nog het cliché dat er altijd óver migranten wordt
gesproken, maar nooit mét hen. Dat lijkt een stropopargument: de kranten staat
vol met interviews met vluchtelingen die zich terecht beklagen over hun
situatie.

Dat neemt niet weg dat het nuttig kan zijn om ook mijn vrouw   zelf migrant   de
nieuwe kijk op migratie voor te leggen. Ze vond de hele kwestie maar
ingewikkeld. Natuurlijk verdienen oorlogsvluchtelingen onze onvoorwaardelijke
bescherming. En natuurlijk heeft iedereen die in armoede geboren is, recht op
een betere toekomst. Tegelijkertijd maakt ze zich zorgen, omdat ze door de komst
van veel van haar landgenoten in Nederland  dezelfde cultuur tegenkomt die zij
juist probeerde te ontvluchten.  Het was altijd mijn droom om in Europa te
wonen, omdat ze daar een vrije levenswijze hebben waar het recht van iedereen
gewaarborgd is. Ik vraag me alleen af of Europa daar met open grenzen voor kan
blijven zorgen.

Ze begreep ook niet waarom immigranten na een paar jaar in aanmerking komen voor
de Nederlandse nationaliteit.   De Nederlandse nationaliteit heeft veel
voordelen, maar het lost het probleem van botsende identiteiten niet op ,
antwoordde ze.  Ik heb er geen probleem mee als ik de nationaliteit niet zou
krijgen. Uiteindelijk ben ik liever Syriër dan allochtoon.

Henk van Houtum en Leo Lucassen: Voorbij Fort Europa Een nieuwe visie op
migratie. AtlasContact,  192 blz.   19,99

3

Dit manifest is een pleidooi voor een open immigratiebeleid en ongelimiteerde
opvang van vluchtelingen.

LOAD-DATE: October 21, 2016

LANGUAGE: DUTCH; NEDERLANDS

NOTES: Henk van Houtum en Leo Lucassen: Voorbij Fort Europa Een nieuwe visie op
migratie. AtlasContact, 192 blz.   19,99

GRAPHIC: Migranten op 17 kilometer van de Libische kunst wachten om te worden
gered door de ngo Open Arms, 4 oktober 2016
Foto AFP

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              43 of 146 DOCUMENTS



                                NRC Handelsblad

                                15 October 2016
                                  NH Zaterdag

Oorlogen en epidemieën zijn de grote gelijkmakers

BYLINE: Stéphane Alonso

SECTION: Economie; Blz. 2

LENGTH: 1533 woorden

ABSTRACT

Interview Branko Milanovic

Hij ontwikkelde de  spraakmakende  olifantgrafiek , die  middeninkomens in het
Westen als grote verliezers van de globalisering toont. Beschermde beroepen als
dokter of advocaat profiteren volgens hem veel meer.

Hij wordt door antiglobalisten geroemd als een nieuwe, krachtige stem tegen
globalisering, in het rijtje van  Stiglitz en Piketty. Maar zelf voelt Branko
Milanovic (62) zich duidelijk minder op z n gemak met die typering.  Ik zie
globalisering juist zonder meer als een positieve kracht , zegt de
Servisch-Amerikaanse econoom deze week na afloop van een drukbezochte lezing aan
de Vrije Universiteit Brussel.

Natuurlijk kleven er volop nadelen aan het gemak waarmee kapitaal en banen de
hele wereld over stuiteren, opgezweept door een technologische revolutie zonder
weerga. Maar die worden vooral gevoeld in het rijke Westen. In landen als China,
Vietnam of Indonesië zitten inkomens al een paar decennia in de lift, zo toont
Milanovic aan in zijn   bestseller Global Inequality.  Over het geheel genomen
neemt de ongelijkheid af.

Wereldwijd inkomensonderzoek is een relatief nieuw fenomeen, eenvoudigweg omdat
er voor 1995 amper data beschikbaar waren. Het einde van de Koude Oorlog, de
toetreding van China tot de wereldeconomie   het maakte een stroom aan nieuwe
gegevens los, maar de situatie blijft verre van ideaal. China is niet, en
volgens Milanovic zelfs steeds minder, scheutig met het delen van microdata over
huishoudens. Het statistisch onderzoek in Afrika is zwak. Dat maakt conclusies
trekken over de allerarmsten lastig.  En de superrijken zijn vaak niet geneigd
om mee te doen aan inkomensonderzoek.

Toch wist Milanovic een spraakmakende grafiek te produceren, die intussen als
de olifant  bekendstaat, over de inkomensgroei tussen 1988 en 2008. Met in de
laaghangende staart de allerarmsten, in de bult de Chinezen en in het bovenste
puntje van de gekromde slurf de superrijken. Maar wat vooral aandacht trok was
wat er onderin de slurf gebeurt, bij de  lagere middenklasse  van de rijke
wereld: daar zitten de inkomens in de verdrukking.

Milanovic maakte in één klap inzichtelijk waarom het populisme aan beide zijden
van de Atlantische Oceaan in vruchtbare aarde valt. Natuurlijk is een arme
Europeaan nog steeds veel rijker dan iemand uit de nieuwe Chinese middenklasse.
Bovendien bepaalt de plek waar je wieg staat in hoge mate je latere inkomen,
volgens Milanovic zelfs voor tweederde. Hij wil maar zeggen: dat miljoenen
migranten naar Europa willen, heeft een reden.

Dat neemt niet weg dat die Europeaan zelf  steeds meer aankijkt tegen
achteruitgang. Niet echt geruststellend. Historisch gezien zijn oorlogen en
epidemieën de grote gelijkmakers. Op zulke momenten nam de ongelijkheid
razendsnel af, maar wel tegen een gruwelijke prijs. Ook niet fijn. Maar wat
kunnen we dan wel doen?

Uw olifant is niet onomstreden. Volgens econoom Adam Corlett schetst het een
vertekend beeld, onder meer door de groeigigant China. Haal je die uit de
grafiek, dan valt het wel mee met die verdrukking in rijke landen.

Als het gaat om de cijfers heb ik geen enkel conflict met Adam, hij heeft onze
dataset gebruikt, en zijn berekeningen kloppen met die van ons. Het verschil zit
in de interpretatie. Kijkend naar de lagere middenklasse in rijke landen komt
hij tot de conclusie dat niet iedereen een slechte periode heeft gehad, en dat
is natuurlijk ook zo. Maar je hebt het over 2 procent groei in het Verenigd
Koninkrijk tegenover 7 of 8 procent in landen als Vietnam en China.

Corlett zegt dat u de impact van globalisering overschat en die van beleid
onderschat.

Voor mij is globalisering, en de technologische verandering die eraan ten
grondslag ligt, de oerkracht waar beleidsmakers vervolgens op reageren. Als het
moeilijker wordt om rijke mensen te belasten, omdat ze eenvoudiger met hun geld
het land uit kunnen, dan is dat ook globalisering. Het maakt nationaal beleid
lastiger, maar niemand ontkent dat er nog steeds ruimte voor is.

Veel mensen zien globalisering als een negatieve kracht.

Ik niet. Dat neemt niet weg dat er in het Westen veel onrust over is. Veel
mensen menen dat het sociale contract waarvan ze deel dachten uit te maken is
gebroken. Ze zien politici die alleen maar met zichzelf bezig zijn, de rijkste 1
procent die alleen maar rijker wordt, een op tilt geslagen financiële sector en
banen die verdwijnen naar lagelonenlanden. Zelfs als er wat inkomen betreft nog
niets ernstigs is gebeurd, is er wel angst. Mensen van mijn leeftijd hadden een
baan voor het leven, met jonge mensen is het nu  anders. En dat voedt het idee
dat als je globalisering stopt de dingen weer worden als vanouds. Een in mijn
ogen nogal illusionair idee.

Is die angst terecht?

Zoals globalisering nu is opgezet, brengt het de mensen en bedrijven aan de top
ook echt beduidend meer voordelen dan de rest. Neem patenten en intellectuele
eigendomsrechten. Die zijn meer dan ooit beschermd, en dat is vooral een
voordeel voor grote, farmaceutische bedrijven. Of neem beschermde beroepen als
dokter of advocaat. Voor hen is globalisering zonder meer positief. Goedkope
obers! iPhones! Maar mensen in het midden worden intussen wél aan concurrentie
blootgesteld.

U zegt ook dat globalisering de ontwikkeling van rechtsstaten kan afremmen.

Kijk naar Rusland. Toen men daar in de jaren negentig aan het privatiseren
sloeg, was het algemene gevoel dat de vrije markt veel zou oplossen. Slechte
managers zouden vervangen worden door goede, en de robber barons zouden
uiteindelijk gaan vechten voor een rechtsstaat om hun miljoenen te beschermen.
Maar daarbij werd geen rekening gehouden met globalisering. Want waarom zou je
vechten voor rechtszekerheid als je met je geld gewoon naar Londen kan, waar al
rechtszekerheid is?

Dus méér strijd tegen belastingontwijking?

Ja, dat is heel belangrijk, vooral ook omdat we de omvang van het fenomeen
eigenlijk niet kennen. Het blijkt altijd weer veel erger te zijn dan wat we
dachten. Véél erger. Belastingontduiking door rijke mensen is wijdverbreid,
omdat het te behalen voordeel mede door globalisering zo enorm groot is
geworden.

Tegelijk vindt u herverdeling van welvaart achteraf, via belastingen, geen goed
antwoord op de excessen van globalisering.

Na de Tweede Wereldoorlog ging de ongelijkheid in het Westen omlaag door wat ik
goedaardige krachten noem: welvaartstaten, belastingen en massa-onderwijs. Maar
ik geloof, en dat blijkt ook uit onderzoeken, dat er  een grens is bereikt. De
bereidheid om meer belasting te betalen is laag, omdat de tarieven al hoog zijn,
maar ook omdat regeringen niet meer worden vertrouwd. Die route is dus
afgesloten. Het electoraat zal het niet meer accepteren.

Wat is dan wel de oplossing?

Mensen moeten, vooraf, meer toegang krijgen tot kapitaal. Denk bijvoorbeeld aan
scholing. Zeker in de Verenigde Staten moet er veel meer worden geïnvesteerd in
publiek onderwijs, om het kwaliteits- en vooral het statusverschil met private
universiteiten te verkleinen. Je zou ook maatregelen kunnen nemen om mensen uit
de middenklasse, en dus uiteindelijk ook hun kinderen, meer te laten delen in de
welvaart. Stimuleer woningbezit. Geef arbeiders aandelen in hun bedrijf. Er is
in het verleden veel gepraat over shareholder capitalism, maar er is daarna in
veel landen te weinig gebeurd.

Lever je de  gewone man  daarmee niet   opnieuw   over aan de financiële
markten?

Dat is een goed punt. De staat moet zich deels garant stellen, een bodem leggen.
Maar mijn punt is: als we wel pienter genoeg zijn om hele complexe loopholeste
bedenken voor hele rijke mensen, waarom kunnen we dan niet voor de middenklasse
gunstige oplossingen bedenken? Natuurlijk kunnen we dat.

Het misschien wel meest pikante idee in uw boek betreft migratie. U pleit voor
een systeem waarin migranten wel alle lasten krijgen, maar niet alle lusten.

De EU heeft op dit moment een nogal heilloze alles of niets benadering van de
vluchtelingencrisis. Muren bouwen is niet alleen moreel verwerpelijk, het is
gezien de bevolkingskrimp niet in ons eigenbelang. Maar mensen massaal
binnenlaten en alle rechten en plichten geven is ook niet goed. Mijn voorstel:
migratie middels quota, waarbij nieuwkomers beperkt toegang krijgen tot sociale
zekerheid en na een aantal jaren ook weer naar huis moeten.

Dat klinkt hardvochtig.

Het vermindert wereldwijde ongelijkheid. Migranten nemen geld en ervaring mee
terug naar huis. En tijdelijk werken in Europa is nog steeds een zeer lonkend
perspectief, zeker als het alternatief een muur is.

En de lokale bevolking? Krijgt die niet meer concurrentie te verduren?

Een miljoen mensen absorberen, zoals Duitsland vorig jaar deed, is heel
moeilijk. Als het er 150.000 zijn, is het beter te doen. Dat zou niet zo
ontwrichtend zijn. De migratiegolf gaat echt niet weg. We moeten daar wat mee.

Waarom zou je elders vechten voor rechtszekerheid als je met je geld naar Londen
kan?

Branko Milanovic is een toonaangevende onderzoeker op het terrein van
inkomensongelijkheid. Sinds 2014 is hij verbonden aan het LIS-instituut in
Luxemburg, dat inkomensgegevens uit de hele wereld verzamelt en verwerkt.
Daarvoor was hij hoofdeconoom op de onderzoeksafdeling van de Wereldbank.

LOAD-DATE: October 14, 2016

LANGUAGE: DUTCH; NEDERLANDS

GRAPHIC: Foto Katharina Poblotzki

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              44 of 146 DOCUMENTS



                                NRC Handelsblad

                                15 October 2016
                                  NH Zaterdag

Hoe je met mediahandigheid de campagnetijd naar je hand zet

BYLINE: Tom-Jan Meeus; Ruben L. Oppenheimer

SECTION: Binnenland; Blz. 18

LENGTH: 1323 woorden

ABSTRACT

Deze week: hoe Asscher en Schippers de nieuwsmomenten van SP en CDA wegkaapten.
Ofwel: de kunst van mediahandigheid in campagnetijd.

haagse invloeden

Met de kandidatuur van Lodewijk Asscher in aantocht is het goed even terug te
gaan naar de recente relatie van de PvdA met het archetype van de comeback kid.

Het is geen geheim dat Diederik Samsom de komende lijsttrekkersverkiezingen als
comeback kidvan Asscher hoopt te winnen. Jaren ging het slecht met ons   maar
ik, Diederik, knok door en kom terug. Zoiets.

Het grappige is: niet eens zolang geleden werd Samsom om die mentaliteit de
hemel in geprezen door een zéér prominente PvdA er. Dit gebeurde in een lezing
in De Duif in Amsterdam, vrijdagavond 14 september 2012, twee dagen na de
laatste Kamerverkiezingen, toen de PvdA 38 zetels won.

Voor mij belichaamt de comeback kidde essentie van politiek , zei de
PvdA-prominent.  Want politiek is niet de kunst van het mogelijke, maar de kunst
het onmogelijke mogelijk te maken.

Tegen die achtergrond prees de PvdA-prominent de  minutieuze  wijze waarop
Samsom zijn campagne voerde, en altijd het eerlijke verhaal vertelde.

Wat Samsom als comeback kidbereikte kan het beste omschreven worden als een
wonder , zei de prominent.

Die prominent was Lodewijk Asscher.

Voor de liefhebbers van campagnes, van handige manoeuvres en tactische finesses,
was het een prachtige week.

Mensen rond Asscher slagen er al tijden in de spanning over zijn kandidatuur op
te bouwen. Je zult nog weinig Haagse journalisten vinden die denken dat hij het
niet tegen Samsom opneemt.

Maar een formele bevestiging  blijft uit, en zo zitten we gevangen in het
verwachtingenmanagement inzake de vicepremier: weinig politici hebben in
recente tijd met zo weinig feiten zoveel aandacht weten te trekken.

Een maniertje waarmee het oppassen is. Het verschil met eencomeback kid is op
een gegeven moment erg groot: het ene is slechts lucht, het andere is echt.

Zo meende ik deze week meer gebeurtenissen te zien waarbij iets te veel
campagnehandigheid kwam kijken. Zelfs inzake hulp bij zelfdoding voor niet-zieke
ouderen.

Ik weet het: de regering moest nog steeds met een reactie komen op het advies
van een commissie, geleid door senator Paul Schnabel (D66), die adviseerde af te
zien van nieuwe wettelijke bepalingen om deze groep tegemoet te komen.

VVD en D66 dachten hier al langer anders over; D66 had na Schnabels advies een
initiatiefwetsvoorstel aangekondigd, de VVD nam het al enkele malen in het
verkiezingsprogramma op.

En woensdag kondigde het kabinet per brief van de ministers Schippers en Van der
Steur (beiden VVD) een eigen wetsvoorstel aan. Vanuit VVD-oogpunt een mooie
manier D66 de pas af te snijden.

Alleen: de aankondiging van een wetsvoorstel zes maanden voor verkiezingen komt
in de praktijk neer op het omgekeerde. Als je zo n wet nog moet schrijven en dus
de Raad van State daarna nog advies vragen, is het uitgesloten dat je de wet
voor de verkiezingen in beide Kamers behandeld krijgt.

Dus dit was helemaal geen aankondiging van een wet, dit was de aankondiging van
een campagnethema.

Dat kan op zich. Het vraagstuk houdt mensen zeer bezig. Maar de dubieuze kritiek
van aankomend SP-Kamerlid Lilian Marijnissen ( De ouderenzorg is niet op orde (
) en dan wordt levensbeëindiging makkelijker? ) en de agressieve reacties van
andere partijen daarop, waren een veeg teken.

Uitgerekend dit debat vereist het type respect voor andersdenkenden dat politici
steeds minder opbrengen.

Het vergt bovendien een goed inzicht in het verschil tussen de levensavond van
welgestelden en laaggeletterden. De angsten onder die laatste groep voor een
onvrijwillige dood zul je nooit wegpraten met een schitterende principiële
discussies over het zelfbeschikkingsrecht.

En wat mij daarbij wantrouwend stemde, was dat de aankondiging van de
kabinetsbrief, woensdagavond om 22.00 uur in Nieuwsuur, zo snel afwijzende
reacties opleverde.  Zo zag ik achteraf dat de ChristenUnie 22.01 uur al een
persbericht uitdeed. Van der Staaij (SGP) had eerder in de week al op de brief
geanticipeerd met opiniestukken in het Reformatorisch en Nederlands Dagblad.
Navraag leerde me dat ze in beide fracties vanuit Schippers  ministerie waren
verwittigd dat het eraan zat te komen.

Een bekend campagnetechniekje: elk vergaand voorstel heeft kritische reacties
nodig om zijn vergaandheid te accentueren. Dit lukte: de ChristenUnie noemde het
voorstel een breekpunt voor de komende formatie, de SGP denkt er de facto
hetzelfde over.

Het nettoresultaat is kortom beter voor de campagne dan voor de maatschappij:
die wet zal er nooit voor de verkiezingen zijn (ook niet snel erna); en
politici, voor- en tegenstanders, hebben er een prachtig verkiezingsthema bij.

Het kwam bovendien naar buiten op de dag dat het CDA zijn verkiezingsprogramma
presenteerde. Die partij was zo binnen twaalf uur zijn dominante rol uit de
politieke nieuwscyclus kwijt.

Het CDA houdt vast aan zijn traditionele cultuurkritiek op individualisering.
Inzake defensie, veiligheid en justitie handhaaft het zich veilig op rechts; op
zorg (verzekeraars, eigen risico) en arbeidsmarkt (flexwerk) zwenkt het naar
links.

Verder viel me de omarming van het Duitse kiesstelsel op. De mix van evenredige
vertegenwoordiging en districtenstelsel is vermoedelijk de beste manier
zeggenschap van burgers te vergroten.

In een opiniestuk in deze krant hintte D66-senator Thom de Graaf woensdag op een
zelfde voorkeur. Nu maar hopen dat het deze keer niet bij woorden blijft.

Het zou in elk geval goed zijn als politici hun blik vaker op de politiek van de
Oosterburen richten, en minder op die van de VS   waar de politieke cultuur
zichtbaar in een vrije val verkeert.

En zoals het CDA woensdag de pas werd afgesneden, zo overkwam dit de SP
donderdag. Het programma van de partij was nog maar een paar uur oud of Kamerlid
Jacques Monasch mengde zich met een aanval op de PvdA-leiding in de strijd om
het partijleiderschap.

Monasch heeft weinig kans, vermoed ik, maar impact kan hij zeker hebben. Het is
een publiek geheim dat hij intern vaak met Samsom botst, terwijl zijn analyse
van de PvdA-crisis   smetvrees voor de  gewone man   dichterbij die van Asscher
staat.

Dus als hij zich in eventuele debatten vooral tegen Samsom keert, kan dat voor
Asscher gunstig zijn. Eén ding staat vast: Monasch is niet van plan de Haagse
PvdA stilletjes te verlaten.

De SP, die naar eigen maatstaven een redelijk programma bracht, werd uit de
nieuwscyclus geblazen toen de NOS donderdagmiddag op basis van anonieme bronnen
ook nog meldde dat Asscher definitief meedoet.

De formele bevestiging bleef opnieuw uit, ook toen Asscher zich voor een
wekelijks radiogesprek op het Plein liet zien. Hij nam een fotootje van de
alweer toegestroomde journalisten, en zette dat op Twitter:  Haags terras . Ik
vermoed dat dit humor was.

Vrijdag merkte ik dat onder PvdA-routiniers beduchtheid bestaat voor de strijd
tussen hem en Samsom.

De vrees is dat zij beiden zwaar beschadigd raken. Niet zozeer omdat ze zelf het
persoonlijke niet van het zakelijke kunnen scheiden, maar omdat ze omringd
worden door medewerkers die erg geloven in hun kandidaat.

Ook vrezen routiniers dat de twee kandidaten elkaars geloofwaardigheid naar
beneden halen. Niet alleen stelden Samsom en Asscher zich de laatste vier jaar
achter het beleid van Rutte II op, ook daarvoor maakten zij vaak dezelfde
analyse.

Zo wees iemand me deze week op bovengenoemde speech van Asscher vier jaar terug,
waarin de latere vicepremier het soort kabinet benoemde dat er in zijn ogen
moest komen.

Wij moeten doorgaan het eerlijke verhaal te vertellen, zoals Diederik Samsom in
de campagne deed , zei Lodewijk Asscher toen.

Dus de komende tijd uitleggen wat er allemaal anders moet: het zal, ook voor
Asscher, zeker niet eenvoudig zijn.

Wie zei ooit:  Voor mij belichaamt de 'comeback kid' de essentie van de politiek
?Lodewijk Asscher, in 2012. Over wie sprak hij? Over Diederik Samsom.

LOAD-DATE: October 14, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              45 of 146 DOCUMENTS



                                NRC Handelsblad

                                14 October 2016
                                   NH Vrijdag

Freek de Jonge vindt wrijving in Middelland

BYLINE: Cathelijne Beijn

SECTION: Binnenland; Blz. 2

LENGTH: 562 woorden

DATELINE: Rotterdam.

ABSTRACT

Stemming

Ter voorbereiding op zijn  verkiezingsconference  sprak cabaretier Freek de
Jonge  met bewoners van  wijk Middelland.

De uitnodiging kwam van de gepensioneerde journalist Nico Haasbroek, in
Rotterdam ook wel bekend als de  Middellandman . In blogs op zijn gelijknamige
website beschrijft Haasbroek wat er zoal speelt in de wijk Middelland, het
gebied tussen Heemraadssingel, Rochussenstraat,  s-Gravendijkwal en de
Essenburgsingel. Om de wijk leefbaarder te maken, kreeg Middelland ruim drie
miljoen euro van de gemeente, te besteden binnen drie jaar. Door een  co-creatie
kunnen bewoners plannen voor de wijk indienen, maar door het grote aantal
initiatieven kunnen buurtcommissies maar moeilijk kiezen. Die overvloed aan
keuzes, constateert Freek de Jonge, is een actueel probleem.  Shakespeare heeft
de enige relevante levenskeuze prachtig verwoord: zijn, of niet zijn , zegt hij
tegen de ruim dertig aanwezigen die deze dinsdagavond naar   buurttheater Mooi
Weer & Zo zijn gekomen.  Wij mensen kozen helaas niet voor een instinctief
leven, maar voor een bewustzijn met miljoenen ideeën en inzichten.

Na een oproep op de website van De Jonge om met gewone burgers  de staat van het
land te duiden en de stemming te peilen , vroeg Haasbroek de theatermaker in
West mee te discussiëren over de  s-Gravendijkwal. Hier zitten  een aantal
opvangcentra voor daklozen en verslaafden, die ieder zo n honderd mensen per dag
opvangen. Een kleine groep buurtbewoners klaagt hierover steen en been.

Maar de wijk heeft ook goede mogelijkheden. Samen met De Jonge buigen  leden van
buurtcommissies en gemeenteraadsleden zich deze avond over verkeersveiligheid,
onderwijs en zorg. Dennis Lohuis, van Zorgvrijstaat Rotterdam West, ziet op
zorggebied een nieuwe rol voor de bewoners.  Wij brengen potentie en behoefte
van bewoners bij elkaar , zegt hij.  Simpele dingen als samen koken,
boodschappen voor elkaar doen of klusjes opknappen.  Tevens een goede manier om
eenzaamheid in de buurt te signaleren, vult De jonge aan.  Zeker , beaamt
Lohuis.  Nu de overheid haar handen van de zorg aftrekt, nemen mensen zelf
initiatief. Wij leveren de vrijwilligers, kosten voor materiaal worden vergoed
uit de gemeentepot.

Naast onderwijsinitiatieven en de wens voor meer groen in de wijk, blijkt
verkeersveiligheid een hot topic. Enige tijd gaat het gesprek over
veiligheidshelmpjes voor kinderen en de wildgroei aan verkeersdrempels.  Ach,
het maakt allemaal geen moer uit , merkt een bewoonster op.  Hier blijft het nog
steeds de gewoonte zo hard mogelijk over elk kruispunt te scheuren.  Volgens
Erik Hoeflaken  zit onveiligheid vooral tussen de oren.  Men beweert dat de wijk
onveilig is, zonder hier ooit een stap te hebben gezet. We leven in een
klaagmaatschappij waarin van de overheid wordt verwacht onze buurtproblemen op
te lossen. Als mensen met elkaar in gesprek gaan en de gemeente weer vertrouwen
krijgt in  zelfredzaamheid, kan van alles worden opgelost. Het is geen rocket
science.

Met de veiligheid zit het hier inderdaad wel goed , grijnst De Jonge.  Ik zag
dat met de massagesalon en gokhal op de hoek de misdaad prima is geïntegreerd.
De zaal lacht. Een bewoonster benadrukt dat het niet alleen kommer en kwel is.
Er gaat ook al veel goed in Middelland.  Maar dat neem ik niet mee naar huis,
zegt De Jonge.  Ik moet het nu vooral van de wrijving hebben.

LOAD-DATE: October 14, 2016

LANGUAGE: DUTCH; NEDERLANDS

GRAPHIC: Op uitnodiging van Nico Haasbroek is Freek de Jonge op bezoek in
buurttheater Mooi Weer & Zo aan de  s-Gravendijkwal.
Foto Floren van Olden

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              46 of 146 DOCUMENTS



                                NRC Handelsblad

                                13 October 2016
                                  NH Donderda

Onze koning móétte veel verdienen

BYLINE: Tom-Jan Meeus

SECTION: Binnenland; Blz. 8

LENGTH: 418 woorden

Column

Voorname Nederlanders die te veel verdienen: ik moet altijd wennen aan de woede
die ze oproepen. Te veel verdienen is misschien verkeerd van de voorname
Nederlanders, en misschien zelfs een schandaal   maar mij kan het nooit zoveel
schelen.

Veel geluk in Aerdenhout of Wassenaar, denk ik dan. Ik hoop dat bij u de zon ook
schijnt.

Nu is er weer de kwestie van de koning die door het rijk wordt gecompenseerd
voor de vermogensbelasting die hij afdraagt. Op de site van RTL Nieuws staat een
smakelijke reconstructie van verslaggever Roel Geeraedts, die het verhaal opdook
in het Nationaal Archief.

De hele Haagse trukendoos is gebruikt: in het openbaar deden ze in 1973 alsof de
koning vermogensbelasting ging betalen, intussen regelden ze via de achterdeur
dat hij compensatie kreeg.

Dus op zichzelf begrijp ik dat de Tweede Kamer wil weten hoe dit zit. Evengoed
heb ik er een ongemakkelijk gevoel bij. Net als bij al eerdere incidenten
waarbij het koninklijk huis kwistig met de centen omsprong.

Dat hele koningshuis bestaat omdat het land waarde hecht aan voorname
landgenoten in paleizen en koetsen. Van mij mag het morgen verdwijnen, dan
beginnen we een republiek, maar er is behoefte aan die poppenkast.

Op Prinsjesdag wandel ik graag door de Haagse binnenstad. Duizenden burgers die
met besmeerde broodjes naar de residentie zijn gereisd, de vlaggetjes hoopvol in
de hand. Mensen met het innige verlangen hun koning en koningin te bewonderen
en alle onbereikbaarheid die daarbij hoort.

Je kunt natuurlijk vinden dat dit te duur is. Dan leg je Willem en Máxima
bijvoorbeeld de balkenendenorm op, en degradeer je ze tot de Henk en Ingrid van
het mondiale monarchiewezen.

Dat is zoiets als de waarheid liegen: een koning die niet meer te duur mag zijn,
zal altijd zijn onbereikbaarheid, zijn status en dus zijn volk verliezen.

Mij lijkt dat Tweede Kamerleden, premiers en andere ministers nu wel genoeg
hebben geklaagd over die koninklijke centen.

Of we houden op met die monarchie   mij best. Of we handhaven hem, dan geven we
Willem, Máxima en hun hele familie jaarlijks een flinke zak geld en accepteren
we dat het zaakje altijd te duur zal blijven.

Wat we nu telkens te zien krijgen, is een schaamteloze manifestatie van lafheid.
Kamerleden die blijven klagen over de kosten van een instituut. Maar het niet
aandurven het instituut af te schaffen.

Tom-Jan Meeus (t.meeus@nrc.nl; @tomjanmeeus) schrijft op deze plek een
wisselcolumn met Jutta Chorus.

Willem en   Máxima als Henk  en Ingrid van het monarchiewezen

LOAD-DATE: October 13, 2016

LANGUAGE: DUTCH; NEDERLANDS

NOTES: Tom-Jan Meeus (t.meeus@nrc.nl; @tomjanmeeus) schrijft op deze plek een
wisselcolumn met Jutta Chorus.

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              47 of 146 DOCUMENTS



                                NRC Handelsblad

                                13 October 2016
                                  NH Donderda

Schrijven voor de gewone man

BYLINE: Mischa Spel

SECTION: Cultuur; Blz. 14

LENGTH: 776 woorden

ABSTRACT

Necrologie

Dario Fo (1926-2016)

Theaterschrijver en acteur

Nobelprijswinnaar Dario Fo werd wereldberoemd met zijn sociale en politieke
satire, gevat in een juist in het verleden verankerde theatertaal.

Bij zijn laatste bezoek aan Nederland vatte hij zijn werk- en levensopvatting
zelf treffend samen.  Je moet het leven omarmen en daar plezier aan beleven.
Maar vermaak is meer dan louter lachen. Het gaat om het besef van alle dingen om
je heen, en het genot dat je daaruit kunt putten. Maar de keerzijde van het
bestaan, de maatschappelijke en sociale uitwassen, moeten ook aan de kaak worden
gesteld.

In een ziekenhuis in Milaan is vandaag, donderdag 13 oktober,  de satirisch
toneelschrijver, acteur, kunstenaar en Nobelprijswinnaar Dario Fo overleden. Hij
was er twaalf dagen geleden opgenomen met longproblemen. Fo werd 90 jaar.

De  laatste decennia gold zijn satirische radicaal politieke werk niet meer als
schokkend, zoals in de jaren zestig en zeventig wél. Maar Fo s engagement bleef
fris. In 2006 deed hij een vergeefse gooi naar het burgemeesterschap van Milaan.
En in een gesprek met deze krant zei hij:  Ja, ik word oud. Maar denk aan wat
Gogol zei: als je komedies bij machthebbers in de smaak vallen, moet je spugen
op je eigen spiegelbeeld.

Interesse voor theater

Dario Fo s interesse voor theater begon al in de Tweede Wereldoorlog, toen hij
architectuur studeerde in Milaan en met smaak volksverhalen uit zijn
geboortestreek herinterpreteerde voor medestudenten. Na de oorlog, net in de
twintig, begon hij decors te bouwen.

Van daaruit was het een kleine stap naar zijn eerste eigen, kleine revues;
satirische, radicaal politieke voorstellingen (Il dito nell occhio,1953). Met
zijn vrouw, de in 2013 overleden Franca Rame, richtte hij de eerst nog aan de
communistische partij gelieerde theatergroep Nuova Scena op.

Met zelfgeschreven voorstellingen speelden ze voor de gewone man in fabrieken,
op pleinen en in vrouwenhuizen. Ze stelden sociaal onrecht aan de kaak,
beijverden zich voor vrijere seksuele zeden, bespotten de maffia en hekelden op
een clowneske  manier de misstanden van kerk en staat. Fo werd tientallen keren
gearresteerd en berecht voor belediging en smaad.

In Nederland werden zijn stukken ook vaak uitgevoerd; met zijn beroemdste werk
Mistero Buffo(1969) vierde het Vlaamse gezelschap De Internationale Nieuwe Scene
hier grote successen, o.a. in het Holland Festival van 1973.   Een zeer
links-radivaal, revueachtig volksspel waarin enorm veel te lachen valt ,  niet
te missen en bitter vermakelijk , schreven de kranten toen.  De lijst met
Nederlandse hernemingen van successtukken als Een vrouw alleen, de groteske
politieke klucht De toevallige dood van een anarchist (1972) en Open huwelijk is
vele tientallen producties lang.

Een meesterzet deed Jan van Vlijmen, toenmalig intendant van De Nederlandse
Opera,  door Fo in de vroege jaren tachtig te benaderen voor Rossini s Il
barbiere di Siviglia    een opera waarin de invloed van de commedia dell arte,
net als in Fo s eigen werk,  nadrukkelijk aanwezig is.

Na het vertrek van Van Vlijmen was het Pierre Audi die de deal sloot van wat de
meest succesvolle productie (vijf reprise-reeksen, hernemingen elders,
verscheidene televisievertoningen) uit de geschiedenis van De Nederlands Opera
zou worden, al bij de première in 1987 in deze krant bejubeld als  een triomf
van de fantasie.

Oorspronkelijke sfeer

Fo wilde in zijn Rossini-ensceneringen (hij kwam terug voor L Italiana in Algeri
) naar eigen zeggen de oorspronkelijke sfeer reconstrueren. Maar zijn aard
getrouw voegde hij een ingrediënt toe: maatschappelijk engagement. Het
ironisch-groteske en satirische van Rossini werd door hem treffend naar de
actualiteit vertaald, met verwijzingen naar Berlusconi en zijn Forza Italia.

Maar zijn Rossini s waren met alle jongleurs, dansende en komediespelende dieren
en ejaculerende kokospalmen ook zeldzame eilandjes van hilariteit bij de
serieuze Nederlandse Opera  - al was Fo zelf de eerste om dat ook weer te
nuanceren:  L Italiana in Algeri gaat over een vrouw die zich met behulp van
haar charme en haar seksualiteit macht verwerft. Dat is toch geen oppervlakkig
gegeven?

Nationale rouw

Op de ultieme kroon op zijn werk, de toekenning van de Nobelprijs in 1997, werd
in Italië verdeeld gereageerd. Maar de rouw in Italië bij de dood van zijn
nationale nar is groot. De Italiaanse Senaat nam vanochtend een minuut stilte in
acht. Premier Matteo Renzi, zelf meermaals door Fo bespot, roemde hem als  een
van de grote protagonisten van het Italiaanse theater, cultuur en sociale leven.
Zijn satire en artistieke activiteiten zijn een blijvende nalatenschap.

LOAD-DATE: October 13, 2016

LANGUAGE: DUTCH; NEDERLANDS

GRAPHIC: Dario Fo tijdens een campagnebijeenkomst voor de
burgemeestersverkiezing van Rome, afgelopen juni.
Foto AFP/Filippo Monteforte

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              48 of 146 DOCUMENTS



                                NRC Handelsblad

                                10 October 2016
                                   NH Maandag

Hoe Theresa May ruimte op links zoekt

BYLINE: Jan Kuitenbrouwer

SECTION: Opinie; Blz. 16

LENGTH: 627 woorden

column

Theresa May, leider van de Britse Conservatieven, heeft vorige week het
startsein gegeven voor New Conservative. Zo noemde zij het niet, maar de lijn
die zij op het partijcongres uitzette, is het spiegelbeeld van wat Tony Blair
met Labour deed. Op de economische as trok Blair Labour flink naar rechts en op
de sociaal-culturele as een stukje naar links: meer marktwerking en
deregulering, veel aandacht voor minderheden en open grenzen. May doet het
omgekeerde. Zij beweegt economisch naar links: meer aandacht voor werkzekerheid
en arbeidsrechten, en sociaal-cultureel naar rechts: migratie beperken,
nationale identiteit versterken. Et voilá: New Conservative. De redenering  van
Mays strategen zal de volgende zijn: het Labour van Blair komt de gewone man de
keel uit, het Labour van Corbyn lust hij niet. Hoe dan ook: ruimte op
centrum-links. Waarom zouden de Conservatieven die niet innemen? Staat ergens
geschreven dat  conservatief  synoniem is aan  elitair ? Dat sociale
ongelijkheid een ingrediënt is van het conservatieve wereldbeeld? Nee.

De kiezer stemt niet voor zijn belangen, maar voor zijn identiteit, beweert de
politieke psychologie. Zelfs door grote investeringen in de veiligheid van het
mijnbedrijf te beloven, kon Al Gore de mijnwerkers van Pennsylvania niet aan
zijn kant krijgen. Zij kozen voor George W. Bush, die het homohuwelijk ging
tegenhouden.  Veiligheid in mijnen is voor mietjes ,  riep een rechts
actiecomité. Tot zover de logica van het democratisch proces. Dat fameuze A-4
tje van de PVV   voer het letterlijk uit en je weet één ding zeker: dat de
gewone man  er over een paar jaar aanzienlijk slechter voor staat dan vandaag.
Niemand met ook maar enig denkvermogen gelooft dat als Nederland zijn grenzen
sluit, de economie zal opbloeien.

In de meest optimistische interpretatie van dat gegeven kun je zeggen dat de
gewone man, ondanks zijn kleine beurs en hachelijke economische positie, bereid
is te bloeden voor zijn principes. De realistischer  interpretatie is
waarschijnlijk dat hij nu stemt en dan zorgt. En  dan  is er weer een andere
politicus die zijn directe behoefte bevredigt, die zijn  identiteit  een
fopspeen voorhoudt. De kiezer stemt op zijn identiteit, maar rekent  af met zijn
portemonnee. In die zin lijkt de Engelse geschiedenis zich enigszins te
herhalen. 1979: Labour verloor de verkiezingen   door Thatcher, waarna de even
marxistische als niet-charismatische Michael Foot de macht greep; het begin van
een jarenlange oppositieperiode, binnen Labour bekend als  the wilderness .

De Conservatieven zien een reprise hiervan wel zitten, en Theresa May lijkt er
op voor te sorteren. Zij heeft nog niet het charisma van Thatcher, maar met een
agenda die de onderbuik én de portemonnee van de gewone Brit aanspreekt, doet
zij een geduchte gooi naar de gunst van de kiezer.  It s time to remember the
good that government can do,  hield zij het congres voor. De leider van de
Conservatieve partij! Op een bepaalde manier is het logisch: de uitvinders van
het Thatcherisme zijn de eersten om het weer terzijde te schuiven.

Het wordt interessant om te zien hoe dit in Nederland zal gaan. Dat laatste is
al zichtbaar. De PvdA heeft zich dermate gecommitteerd aan het funeste
begrotingsfundamentalisme dat Jeroen Dijsselbloem laatst geen betere verdediging
te bieden had dan:  De markten eisten dit beleid.  Prima tekst, verkeerde
partij. Een beweging naar links op de economische as heeft de VVD nog niet laten
zien, maar het is pas oktober. Nog alle tijd voor Rutte om met een smakelijke
May-sandwich voor de dag te komen.

Jan Kuitenbrouwer is columnist en directeur van Kuitenbrouwer Woorden Die
Werken, woordendiewerken.com.

Dijsselbloem zei:  De markten eisten dit beleid.  Prima tekst, verkeerde partij

LOAD-DATE: October 10, 2016

LANGUAGE: DUTCH; NEDERLANDS

NOTES: Jan Kuitenbrouwer is columnist en directeur van Kuitenbrouwer Woorden Die
Werken, woordendiewerken.com.

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              49 of 146 DOCUMENTS



                                NRC Handelsblad

                                07 October 2016
                                   NH Vrijdag

Verraad, hoe luidt je naam?

BYLINE: Michel Krielaars

SECTION: Boeken; Blz. 8

LENGTH: 1224 woorden

ABSTRACT

Ilija TrojanowIn deze veelzijdige roman laat de Bulgaars-Duitse schrijver zien
hoe in het post-communistische Oost-Europa de oude machthebbers nog altijd de
baas zijn. Niemand is  wie hij lijkt te zijn en verraad tiert overal.

Een poging om een varkensstal in een luxe driekamerwoning te veranderen zonder
de varkens weg te jagen. Zo ziet de Duits-Bulgaarse schrijver Ilija Trojanow in
zijn nieuwe roman Macht en verzetde omwentelingen die tussen 1989 en 1991 een
einde maakten aan de communistische dictaturen in Oost-Europa. Het communisme is
in die vergelijking de varkensstal, het nieuwe kapitalisme de  luxe
driekamerwoning waar varkens alles mogen opeten en kapotmaken.

Wie de varkens symboliseren, laat zich raden: de communistische machthebbers van
weleer. Van ministers en functionarissen van de geheime politie zijn ze
schatrijke bankiers en zakenlieden geworden, die achter de schermen nog altijd
aan de touwtjes trekken. En daardoor stelt de democratie die na 1989 werd
ingevoerd, de luxe driekamerwoning, niets voor.

Dat het zo kon gebeuren, is volgens Trojanow (1965) ook te wijten aan de
passiviteit van de gewone man, die zijn voormalige onderdrukkers na 1989
ongemoeid liet, uit angst, onvermogen of onwil.  We houden niet echt van
vrijheid , laat hij zijn hoofdpersonage Konstantin Sjejtanov daarom zeggen.

Macht en verzet gaat in de eerste plaats over twee mannen, die in de jaren
dertig  in een Bulgaars provincieplaatsje opgroeien en elkaar kennen van het
gymnasium. De een, Konstantin Sjejtanov, is een dokterszoon. Als leider van een
groepje anarchisten verzet hij zich tegen de na-oorlogse communistische
heerschappij. In 1953, meteen na de dood van Stalin, blaast dat groepje het
lokale standbeeld van die Grote Leider op. Konstantin wordt verraden en tot
twintig jaar gevangenisstraf veroordeeld, die hij deels in een concentratiekamp
doorbrengt. Na tien jaar krijgt hij, op sterven na dood, gratie, dankzij
bemoeienis van onverwachte kant.

De andere hoofdpersoon is Metodi Popov, zoon van een arme schoenlapper, die niet
goed kan leren en zich afgunstig tegen zijn klasgenoten van betere komaf keert.
Na zich in de Tweede Wereldoorlog bij de partizanen te hebben aangesloten, klimt
hij onder het communisme op tot generaal van de staatsveiligheidsdienst en
intimus van partijleider Zjivkov, met wiens secretaresse hij trouwt. Metodi s
ijver en trouw aan de partij berusten eerder op dankbaarheid voor wat hij onder
het communisme heeft bereikt dan op ideologische bevlogenheid. Zoals dat ook
geldt voor Zjivkov, die een opportunist van het zuiverste water blijkt te zijn.

Metodi meent dat hij in zijn werk altijd het juiste heeft gedaan, al is ieder
greintje menselijkheid hem vreemd. Hij heeft zich  afgebeuld om van een
achtergebleven akker een modern land te maken.

Verklikker en beul

Trojanow laat beide mannen op hun oude dag terugblikken op hun levens,  die nauw
met elkaar verbonden zijn. Want Metodi, die zijn klasgenoot Konstantin op het
gymnasium verklikt, is na 1953 ook diens gewelddadige ondervrager en beul.

Tot zover lijkt het verhaal vrij voorspelbaar, ware het niet dat het al gauw een
interessante wending neemt. Die wordt nog eens versterkt als je beseft dat
Trojanow zijn roman baseert op getuigenissen van een groot aantal politieke
gevangenen en enkele officieren b.d. van de communistische
staatsveiligheidsdienst. Zo wisselt hij de hoofdstukken, waarin Konstantin en
Metodi om de beurt hun verhaal doen, af met passages waarin anonimi als een koor
uit een Griekse tragedie een jaar uit de Bulgaarse geschiedenis behandelen
1949 vertelt ,  1953 vertelt ,  1999 vertelt .

Ook weeft Trojanow originele documenten door zijn verhaal uit het dossier van
een verzetsstrijder dat zich in de archieven van de communistische
staatsveiligheidsdienst bevindt. Konstantin, die dus min of meer echt bestaat,
vraagt die stukken op om erachter te komen wie hem heeft verraden.

Behalve dat je in die archiefstukken kunt lezen hoe sadistisch het
communistische regime met zijn slachtoffers afrekende, besef je uiteindelijk ook
dat niemand, maar dan ook echt niemand, in die tijd te vertrouwen was en
iedereen boter op zijn hoofd heeft. Macht en verzetis daardoor vooral een roman
over meelopers en verraders. Niet voor niets laat Trojanow de bejaarde
Konstantin zich afvragen:  Verraad, hoe luidt je naam? Je adres, uit welk hout
ben je gesneden? Ben je met pensioen? Ga je ooit met pensioen? Schrijf je je
memoires? Hoeveel misbaksels heb je op de wereld gezet? Heb je ze geleerd alles
en iedereen te verraden?  Het is een alinea die zijn persoon overstijgt en zo
een universele betekenis krijgt. Het verraad is in deze roman een virus waarmee
op Konstantin na iedereen is besmet.

Door de moreel ontaarde Bulgaarse samenleving van vóór en na 1989 te schilderen,
begeeft Trojanow zich op hetzelfde vlak als Nobelprijs-laureaat Svetlana
Alexijevitsj in haar boek Het einde van de rode mens, waarin ze de ondergang van
de Sovjet-Unie neerzet. Net als zij legt hij de cynische post-communistische
samenleving onder de loep, om tot een bittere conclusie te komen:  Niets is
verwoestender dan de macht van de mens over de mens.

De bejaarde Konstantin, die zijn anarchistische opvattingen nooit heeft
verloochend, is vanzelfsprekend de dapperste van de twee hoofdpersonen. Al was
het maar omdat hij naar gerechtigheid streeft, die hij aan het einde van het
boek op een vermakelijke, maar ook wrange manier inderdaad krijgt.

Wraak

Toch kweekt Trojanow ook voor het genadeloze handelen van Metodi tot op zekere
hoogte begrip. Hij doet dat door aan het begin van de roman een jonge vrouw te
laten opduiken, die beweert Metodi s dochter te zijn. Hij zou haar hebben
verwekt bij een gevangene in een concentratiekamp waar hij bewaker was.
Aanvankelijk ontkent Metodi zijn vaderschap, ook omdat zijn eigen vrouw na drie
abortussen onvruchtbaar is geworden en zij samen geen kinderen hebben. Maar ook
al wil hij op een gegeven moment zelfs het bloedonderzoek vervalsen dat zijn
vaderschap moet aantonen, hij voelt zich toch steeds meer verantwoordelijk voor
de jonge vrouw. Op haar beurt wordt zij zijn geweten, als blijkt dat ook zij uit
is op wraak en gerechtigheid. Ineens is er dan toch een vleugje menselijkheid
bij Metodi te zien, al wordt dat meteen onderdrukt.

Op de bejaarde Konstantin en zijn vriendin Dora na is er in deze roman dan ook
niemand wie hij of zij lijkt te zijn. Macht en verzetbiedt daarmee een knap en
uiterst origineel portret van een verdorven wereld, waarin zelfs het weinige
goede dat er nog over is door het kwaad wordt verpletterd.

Ilija Trojanow:  Macht en verzet. Vert. José Rijnaarts. De Geus, 448 blz.
24,95

5

Trojanow (Bulgarije, 1965) werd beroemd met zijn roman De wereldverzamelaar. In
zijn nieuwe, originele roman trekt hij alle registers open om het
post-communistische Oost-Europa te verbeelden.



Read My World Festival

Ilija Trojanow hield donderdag in Amsterdam de keynote speech op het jaarlijkse
literatuurfestival Read My World. De tekst is te lezen op www.nrc.nl /boeken.
Read My World duurt nog t/m zaterdag 8/10 en staat in het teken van literatuur
uit Polen en Oekraïne. Deelnemende schrijvers zijn o.a. Maxim Februari, Frank
Westerman, Astrid H. Roemer, Naema Tahir, Christine Otten, Özcan Akyol, Olga
Tokarczuk, Andrey Kurkov. Voor het festival programma zie: www. readmyworld.nl

LOAD-DATE: October 7, 2016

LANGUAGE: DUTCH; NEDERLANDS

NOTES: Ilija Trojanow: Macht en verzet. Vert. José Rijnaarts. De Geus, 448 blz.
24,95

GRAPHIC: Straatjongensin het Noord-Bulgaarse stadje Nikopol, vijf jaar na de val
van het communisme
Foto Magnum Photos/HH

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              50 of 146 DOCUMENTS



                                NRC Handelsblad

                                06 October 2016
                                  NH Donderda

Rotterdam kan zijn Markthal niet uitleggen

BYLINE: Hans Beerekamp

SECTION: Media; Blz. 16

LENGTH: 487 woorden

Zap

Als u een documentaire wilt zien die gedetailleerd blootlegt waar het misgaat in
de communicatie tussen lagere overheid en burger, dan raad ik u aan De Vrije
Markt (2DOC/KRO-NCRV) terug te kijken.

Als u een strak vormgegeven documentaire wilt zien, waarin de vorm minstens zo
belangrijk is als de inhoud, dan raad ik u aan De Vrije Markt (2DOC/KRO-NCRV)
terug te kijken.

Die twee soorten aanbevelingen gaan zelden samen. Maar de debuutfilm van
documentairemaker en beeldend kunstenaar Marleine van der Werf (1985) is een
witte raaf, die geraffineerd meerdere dingen tegelijk doet.

Ook de titel is dubbelzinnig. In de openingsbeelden zegt een van de kooplui van
de Rotterdamse Centrummarkt:  De markt is als een vogel. Die moet je vrij laten
in de natuur.

Toch wordt juist die markt het slachtoffer van maakbaarheidsidealen, nota bene
in het kader van het vrijemarktdenken. Want over grootschaligheid en
globalisering gaat de film ook.

Gedurende lange tijd volgden Van der Werf en haar sublieme cameraman Jefrim
Rothuizen een aantal kooplui, in het bijzonder groente- en fruithandelaar Ayfer,
kaasboer Hans en vishandelaar Carla. Ze zijn bijna voortdurend extreem close
gedraaid, zodat het wel lijkt of je in hun hoofd kunt kijken, terwijl ze aan het
werk zijn. De ambtenaren en politici met wie ze te kampen hebben zijn van veraf,
in totalen gefilmd. Dat is de verre buitenwereld, die je niet vertrouwen kunt.

De gemeente heeft bedacht dat er een grote, artistieke Markthal moet komen, die
veel toeristen zal trekken. Maar die zal alleen kunnen lopen als er honderd, nee
veertig kramen van de oude markt verdwijnen. Je mag ook intekenen op de nieuwe
overdekte markt, maar dan moet je wel zeven dagen per week open zijn, een reden
voor de christelijke Hans om af te haken.

Hoe de onderhandelingen en de verdeling van de marktplaatsen uiteindelijk
verlopen, dat is niet het onderwerp van deze documentaire. Je voelt alleen de
stress, het idee dat er niet naar de gewone man geluisterd wordt en dat die
Markthal toch echt een heel ander soort handel genereert: macarons, hipsterfood.

Ayfer vindt het moeilijk om nog te standwerken. Haar wervende teksten voor
druiven en arebeien  komen  er in mineur uit. Dat is nooit goed voor de
klandizie.

Uiteindelijk krijgt ze een rotplaats op de nieuwe markt, vermoedelijk door
loting. Twee jaar na de opening van de Markthal moest ze ermee ophouden. Hans en
Carla profiteren daarentegen enorm van de nieuwe toeloop en doen betere zaken
dan ooit.

Het gaat dus niet om inhoudelijk ongelijk van de gemeente, maar om het
onvermogen van de overheid om burgers het idee te geven dat er naar een
redelijke oplossing wordt gezocht. Ik sluit zelfs niet uit dat de marktkooplui
die oplossing alleen maar niet hebben waargenomen.

Ook dan doe je het verkeerd als overheid. Maar het resultaat is een prachtige,
associatieve documentaire, met een melancholieke ondertoon, over een snel
veranderende wereld.

LOAD-DATE: October 6, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              51 of 146 DOCUMENTS



                                NRC Handelsblad

                                05 October 2016
                                  NH Woensdag

Marmeren vloeren,ook voor Jan met de pet

BYLINE: Barbara Rijlaarsdam

SECTION: Economie; Blz. 6

LENGTH: 1334 woorden

ABSTRACT

Winkelcentra

Vastgoedbedrijf Unibail-Rodamco wil het succes van  The Mall of Scandinavia in
Stockholm kopiëren naar het verpauperde winkelcentrum Leidsenhage in
Leidschendam.  Je kunt niet verwachten dat wij lijdzaam afwachten tot het einde
verhaal is.

Leidschendam wil ook zo winkelen

Groter kan het contrast tussen twee winkelcentra nauwelijks zijn. Het ene is
supermodern, fris en maakt dat je vanzelf zin krijgt om te winkelen. Er zijn
zitjes met stopcontacten om je smartphone op te laden, chique, schone (!) en
gratis toiletten en het barst van de hippe koffie- en eettentjes.

Het andere winkelcentrum is grauw en verpauperd en maakt dat je  het  zo snel
mogelijk wilt ontvluchten. Grijs en beton voeren de boventoon, talloze panden
staan leeg en de vele goedkope, tijdelijke winkels  zijn   net als de gedateerde
lunchrooms   weinig uitnodigend.

Zelfs op een zonnige middag biedt Leidsenhage in Leidschendam, vlakbij Den Haag,
een troosteloze aanblik. Het is bijna onvoorstelbaar dat dit winkelcentrum,
gebouwd in de jaren 60, over een paar jaar net zo hypermodern zal zijn als de
vorig jaar geopende Mall of Scandinavia in Stockholm. Beide centra zijn eigendom
van vastgoedbedrijf Unibail-Rodamco. In 2019 heropent Leidsenhage   met een
glimmende marmeren vloer, acht meter hoge glazen puien en een bioscoop met tien
zalen.

Tegen die tijd moet het winkelcentrum jaarlijks 12 tot 14 miljoen bezoekers
trekken, 4 tot 6 miljoen meer dan nu.  En geen toevallige passanten, op weg naar
Albert Heijn of Jumbo. Nee, winkelen moet een dagje uit zijn. Vandaar die
bioscoop. En twintig restaurants   die het niveau van fastfood moeten ontstijgen
en een versmarkt à la de Markthal in Rotterdam.

Bij zo n metamorfose hoort ook een nieuwe naam. Daarom gaat Leidsenhage  Mall of
the Netherlands  heten. Of die naam niet ietwat pretentieus is?  De Mall of
Scandinavia werd aanvankelijk ook de Mall of Mission Impossible genoemd , zegt
Bart van Twillert, de  geestelijk vader  van het project en nu operationeel
directeur van de Mall of Scandinavia.  Inmiddels zijn we tien maanden open en op
weg naar 12 miljoen bezoekers, in een land met 9 miljoen inwoners.

Wacht maar af, bedoelt hij.

Niet zomaar een kopie

In Stockholm laten Otto Ambagtsheer, Benelux-directeur van Unibail-Rodamco en
zijn collega s Van Twillert en Teun Koek zien hoe Leidsenhage eruit moet komen
te zien.  Qua design, architectuur en ambitie dan , zegt Ambagtsheer.  Je kunt
de centra niet één op één kopiëren. De Zweden willen toch wat anders dan de
Nederlanders.  Een warme maaltijd voor de lunch, om maar wat te noemen.

Teun Koek, projectleider van de Mall of the Netherlands, wijst in Stockholm aan
waar hij straks in Leidsenhage op gaat letten. Winkeliers mogen geen posters op
de ruiten hangen met plakband.  Geen gezicht. De zuignapjes waar ze in Stockholm
mee werken zijn daarentegen  keurig . Schoonmakers moeten een naamplaatje
dragen.

De Mall of the Netherlands krijgt net als zijn broertje in Stockholm een luxe
uitstraling, maar dat wil niet zeggen dat er peperdure winkels komen. Denk meer
aan H&M en Zara, en er komt ook gewoon een Hema. Het moet een mix worden van
ketens en lokale winkels.  Mensen klagen altijd dat overal dezelfde winkels
zitten , zegt Van Twillert. Om het  spannend  te houden voor de bezoekers, wil
Unibail-Rodamco  verscheidenheid  stimuleren, zegt hij. Van de huidige winkels
in Leidsenhage kan of mag de helft niet blijven. Omdat ze niet in het nieuwe
concept passen, of omdat de huur niet meer op te brengen valt.

Het vernieuwde Leidsenhage krijgt een  viersterrenserviceniveau : er komen
duizenden gratis parkeerplaatsen, de wifi is gratis en klanten kunnen hun
winkeltassen of boodschappen   (gekoeld)  opslaan. Via de app van het
winkelcentrum krijgen klanten aanbiedingen op maat en kunnen zij  bij een
restaurant  reserveren.  We streven expres niet naar vijf sterren , zegt Bart
van Twillert.   Dat suggereert exclusiviteit. We zijn er ook voor Jan met de
pet.

Geen Primark

Een Primark komt er waarschijnlijk niet, zegt Teun Koek. In het verderop gelegen
Stadshart van Zoetermeer, ook van Unibail-Rodamco, zit de populaire Ierse
prijsvechter wel. Koek:  Daar past het perfect bij de doelgroep, in Leidsenhage
niet.  Een Primark trekt weliswaar veel klanten, zegt hij, maar:  Soms doet een
Primark meer kwaad dan goed  voor je winkelcentrum.  Een opvallende opmerking,
aangezien hij even later erkent dat bezoekersaantallen voor Unibail-Rodamco
belangrijker zijn dan omzetten.

Unibail-Rodamco, dat 56 grote winkelcentra heeft, pompt 470 miljoen euro in
Leidsenhage   in een tijd waarin de ene na de andere winkelketen omvalt en
winkelstraten leeglopen.  We moeten wel , zegt  Koek.  Als we niets doen bloedt
dit winkelcentrum dood.

Maar nu zijn ánderen de pineut, zeggen partijen die de afgelopen jaren
tevergeefs oppositie hebben gevoerd tegen de vernieuwingsplannen. De Mall of the
Netherlands zou de winkels in de nabije omgeving  kapot maken , zo stellen
winkeliers uit de omgeving. Met name omdat winkelcentrum Leidsenhage niet alleen
hypermodern wordt, maar ook nog eens fors groter: 116.000 in plaats van de
huidige 75.000 vierkante meter.

De Mall of the Netherlands gaat hooguit ten koste van winkelgebieden waar het
tóch al slecht ging, zegt Koek desgevraagd. Neem winkelcentrum In de Bogaard in
het nabijgelegen Rijswijk. Koek:  Waarom krijgen zij last van ons? Omdat zij
géén duidelijk plan hebben hoe ze met alle veranderingen in het winkellandschap
moeten omgaan. In plaats van ons te verwijten dat wij wél in actie komen, zouden
ze  zelf iets moeten doen. Je kunt niet verwachten dat wij lijdzaam afwachten
tot het einde verhaal is.

Kleine dorpskernen zullen minder last hebben van Leidsenhage, verwacht Koek.
Vanuit Wassenaar gaan mensen straks misschien een dagje winkelen in Leidsenhage
in plaats van in de binnenstad van Den Haag. Maar voor hun dagelijkse
boodschappen gaan ze echt niet twintig minuten in de auto zitten.

Nieuwbouw was onhaalbaar

Blijft de vraag waarom Unibail-Rodamco 470 miljoen investeert in een vrij
nietszeggend winkelcentrum in een vrij nietszeggende gemeente?

Wij zoeken altijd locaties met voldoende potentiële bezoekers  binnen een half
uur rijden , zegt Koek. In het geval van Leidsenhage zijn dat er 2,4 miljoen.
Maar, geeft de projectleider onmiddellijk toe, dergelijke aantallen gelden voor
vrijwel iedere locatie in de Randstad. In  de huidige markt  achtte
Unibail-Rodamco het echter  onmogelijk  om  een volledig nieuw winkelcentrum te
bouwen, vanwege de benodigde vergunningen. Al zou dat stukken goedkoper zijn
geweest.

Hoewel nu ook 39 partijen bezwaarschriften indienden bij de Raad van State, kwam
het herontwikkelingsplan van Leidsenhage er nog vrij soepel door. Dat komt mede
doordat Unibail-Rodamco zelf de eigenaar is van bijna het hele centrum. Tussen
1999 en nu breidde Unibail-Rodamco zijn belang in Leidsenhage uit van 20 tot 90
procent. Koek:  We hebben allerlei panden gekocht omdat we die wilden slopen.
Anders konden we het project niet realiseren.

Sommige panden, waaronder die van CoolCat  (Roland Kahn) en C&A (de
Brenninkmeijers), waren simpelweg niet te koop. Maar, zegt Van Twillert:  Die
eigenaren doen dolgraag mee met onze plannen.  Daarvoor betalen ze ook, zegt
Koek.  Al is dat op het totaal van 470 miljoen verwaarloosbaar.



Unibail-RodamcoVoor 40 miljard euro aan vastgoed

In het verleden had Unibail-Rodamco veel kleinere winkelcentra. Nu richt het
vastgoedbedrijf, dat in 2007 ontstond uit een fusie tussen het Franse Unibail en
het Nederlandse Rodamco, zich op minder, maar grotere centra. Unibail-Rodamco
bezit voor bijna 40 miljard euro aan vastgoed en telt door heel Europa
tientallen grote, hypermoderne winkelcentra.

Het bedrijf ziet belangrijke verschuivingen in het winkellandschap: er komen
steeds minder, maar betere en vaak ook grotere winkels. Consumenten doen hun
dagelijkse boodschappen in de buurt, kopen veel online en gaan zo nu en dan een
dagje winkelen als vrijetijdsbesteding.

LOAD-DATE: October 5, 2016

LANGUAGE: DUTCH; NEDERLANDS

GRAPHIC: Links de huidige staat van het winkelcentrum Leidsenhage in
Leidschendam, rechts een artist impression van het nieuwe interieur.
Foto David van Dam / Artist Impression MVSA Architects

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              52 of 146 DOCUMENTS



                                NRC Handelsblad

                                01 October 2016
                                  nh zaterdag

De doodsstrijd van links begint dit keer vroeger dan u denkt: nú!

BYLINE: Tom-Jan Meeus; Ruben L. Oppenheimer

SECTION: Binnenland; Blz. 20

LENGTH: 1327 woorden

ABSTRACT

Deze week: de voorwedstrijd van Klaver, Roemer en de nieuwe PvdA-chef voor het
leiderschap van klassiek-links.  Ofwel: de existentiële angst die een tweestrijd
tussen Rutte en Wilders voor links veroorzaakt.

Haagse invloeden

De spanning in de PvdA loopt op. Mensen in hogere partijgelederen moeten kiezen.
Steun aan Samsom, of anticiperen op Asscher?

Je hebt zéér verrassende keuzes. En erg voor de hand liggende. De meeste
PvdA-bewindslieden spraken zich de laatste tijd uit voor Samsom, en vonden het
dus onnodig te wachten op de beslissing van hun vicepremier.

Samsom roept nog steeds loyaliteit en bewondering op bij PvdA ers die hij de
laatste jaren een hoog ambt bezorgde. Al zijn er bewindslieden die zeggen: ik
moest wel, anders concluderen media dat ik Diederik  nu al  laat vallen.

Evengoed kiezen andere PvdA ers posities die in Haagse partijkringen de ogen
doen rollen.

Zo is er de man die vier jaar terug zijn toenmalige baan bij Essent tijdelijk
opzegde om als vrijwilliger de campagne van Samsom voor het
PvdA-lijsttrekkerschap te leiden.

De man die daarna fulltime ging werken voor Samsom, en als diens persoonlijk
secretaris de campagne en formatie van 2012 van zeer nabij meemaakte, en
vervolgens de eerste, taaie jaren van de coalitie.

Van die man, Simon den Haak   die in 2014 zijn werk voor Samsom staakte   is
sinds kort in de hoogste PvdA-kringen bekend dat hij een significante switch
heeft gemaakt.

Terwijl ze in de wereld van Asscher al langer strategiegesprekken voeren ingeval
de vicepremier later deze maand Samsom uitdaagt, heeft Simon den Haak zich bij
Asscher gemeld: als de vicepremier inderdaad tegen Samsom opgaat, dan is Den
Haak graag bereid als vrijwilliger de zijde van Asscher te kiezen.

Zijn redenering, zo heeft hij partijgenoten laten weten, is dat niet Samsom maar
Asscher de stijl, de persoonlijkheid en de inhoudelijke posities heeft om de
partij en eventueel het land te leiden.

Het grote publiek zal hier de schouders bij ophalen, en je zult ook genoeg
PvdA-leden hebben die zeggen: so what?

Maar wie een paar jaar terug op de PvdA-burelen op het Binnenhof kwam, en in Den
Haaks kamer aan de muur de parafernalia zag waarmee hij een verband legde tussen
Obama sChange in 2008 en SamsomsNieuwe energie in 2012, die kon er niet omheen
dat zich hier een klein drama heeft voltrokken: zelfs onder mensen die destijds
een enorm geloof in Samsom hadden, is de opvatting gegroeid dat, uiteindelijk,
Lodewijk Asscher de betere politicus van de twee is.

En dat in een week waarin zoveel mensen smaalden over de  drukte op rechts .

Al weet ik zelf niet of dit de goede woorden waren.  Ik vermoed dat het vooral
energie op rechts is, die Thierry Baudet en Jan Roos met hun nieuwe partijen in
beeld brengen - ten nadele van klassiek links.

Het probleem lijkt me dit: Den Haag is zo n beschermde omgeving die zich graag
aanpraat dat alles altijd hetzelfde blijft. Met die houding stel je dan vast dat
progressieve partijen al sinds de oorlog samen tussen de 45 en 50 procent van de
stemmen halen. En partijen rechts van het midden 50 tot 55 procent. Daarna
concludeer je: welke partijen ook opkomen - de geschiedenis herhaalt zich
altijd.

Maar politiek draait uiteindelijk niet om partijen: politiek draait om ideeën en
prestaties.

En je kunt van alles afdingen op het Oekraïnereferendum van Baudet, Roos en
GeenStijl, maar feit is dat zij daarmee óók een klassiek links thema   vergroot
de stem van de gewone man   op de agenda zetten.

Dit zegt iets over klassiek-links, en het staat niet op zichzelf. Met scepsis
over immigratie en vrijhandel is eerder in essentie hetzelfde gebeurd: de PvdA
van Drees was beducht voor de toenmalige EEG en vreesde voor de positie van
handarbeiders als Nederland te veel migranten toeliet.

Opeenvolgende rechtse partijen hebben dit punt sinds de jaren zestig beetje bij
beetje van de PvdA overgenomen, en oud-VVD er Wilders bracht het definitief
onder in de rechterkolom.

Dit betekent natuurlijk niet dat Baudet en Roos op rozen zitten. Roos is sowieso
beter georganiseerd en gepositioneerd dan Baudet. Maar ook voor hem geldt dat
thema s agenderen iets anders is dan kiezers winnen - en dat amateurisme hij
nieuwe spelers altijd op de loer ligt.

Evengoed hebben hij en Baudet zich, net als eerder Wilders, agendapunten met een
klassiek-linkse kern toegeëindigd. Dus wie zegt dat zij electorale drukte op
rechts creëren, vergeet dat zij evengoed inhoudelijk inbreekgevaar op links
blootleggen.

Niet alles blijft altijd hetzelfde.

Het potentieel desastreuze gevolg voor klassiek-links is onder deze
omstandigheden dan ook urgent: nu al begint de race tussen PvdA, SP en
GroenLinks om niet op voorhand gemarginaliseerd te raken voor de Tweede
Kamerverkiezingen van 2017.

Dit zit zo. Wie de peilingen bestudeert zal zien dat de klassiek-linkse partijen
SP, PvdA, GroenLinks   samen zijn teruggevallen naar iets meer dan een kwart van
de stemmen.

Een diepe crisis: in 1998, 2003 en 2012 haalden ze nog bijna veertig procent.

(Als in die jaren D66 zou meerekenen, kwam links nog steeds telkens op bijna 50
procent uit.)

Nu Rutte de verkiezingen heeft gedefinieerd als strijd tussen hem en Wilders,
ontstaat bovendien het gevaar dat VVD en PVV zover voorop komen te liggen dat de
hele campagne, nooit eerder vertoond, eindigt in een strijd om de grootste
tussen twee rechtse partijen.

Informeel heeft Rutte de PvdA-top laten weten dat hij dit niet verwacht. Hij zet
nu bewust een tweestrijd met Wilders uit en zal hem, denkt hij, vroeg genoeg
voorbij zijn om na 1 januari alsnog  links  als ware opponent aan te wijzen.

Ik zou zeggen: eerst zien. Een tweestrijd is doorgaans erg profijtelijk voor de
betrokken partijen.

Dus klassiek-links loopt bij een gevecht Rutte-Wilders gemakkelijk het gevaar
dat het aan de slotweken van de campagne allang geen getalsmatige concurrent
voor de grootste partijen meer is.

Sterker nog, afgaande op de laatste peilingwijzer zou geen enkele linkse partij
de top-vier halen.

Het is, met andere woorden, voor Klaver, Roemer en de nieuwe PvdA-chef van
levensbelang om in januari in de peilingen de grootste op links te zijn.

Dit is het keiharde gevecht dat de komende maanden wordt uitgevochten.

Klaver komt met inhoudelijke initiatieven en een stortvloed televisieoptredens.
Roemer denkt de kiezer op links te verleiden met het Nationaal Zorgfonds, het
verdwijnend eigen risico,  en het argument dat hij, als enige van links, nooit
zaken heeft gedaan met Rutte.

De PvdA hoopt vanaf 24 oktober de aandacht op haar programma te vestigen   een
ruk naar links - met daarbij de lijsttrekkersstrijd, vermoedelijk tussen Samsom
en Asscher.

Net als Den Haak zie ik wel dat je met Asscher betere kansen hebt het verloren
terrein op klassiek-linkse thema s   immigratiescepsis, nadelen van vrijhandel
terug te claimen. Al is de vraag of zo n lijsttrekkersstrijd überhaupt veel
doet.

Tegelijk krijgen we, schat ik, de komende tijd talrijke anekdotes opgediend over
recente mislukkingen van linkse samenwerking.

PvdA-voorzitter Hans Spekman en zijn SP-collega Ron Meyer die dit voorjaar
liefst acht keer bespraken of ze  het Zorgfonds samen konden dragen. Roemer die
achteraf een verbaasde Asscher moest uitleggen dat Dijsselbloem vorig najaar
niet inging op een SP-aanbod over steun aan het Belastingplan. Samsom en Klavers
voorganger Van Ojik die tot zomer 2015 bespraken om in 2017 met een gezamenlijke
lijst van PvdA en GroenLinks te komen   en Klaver die daar een streep
doorhaalde.

De ironie is niet te missen: zouden twee van deze partijen echt tot samenwerking
zijn gekomen, dan hadden ze nooit in de catastrofale toestand zijn beland
waarvoor ze nu moeten vrezen.

De doodsstrijd van klassiek-links komt deze verkiezingscyclus vroeger dan ooit.
Gezien alle gefaalde pogingen tot linkse samenwerking is hij ook meer verdiend
dan ooit.

Pikantste  nieuwtje  deze week:   voormalige  persoonlijk secretaris van
Diederik Samsom is  bereid  de campagne van Lodewijk Asscher te steunen

LOAD-DATE: September 30, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              53 of 146 DOCUMENTS



                                NRC Handelsblad

                               24 September 2016
                                  NH Zaterdag

Representatieve vrienden

SECTION: Lux; Blz. 4

LENGTH: 446 woorden

ABSTRACT

Ellen Deckwitz

Ellen

Je moet alleen met een socioloog uit eten gaan als je het over de mens wilt
hebben. Ik had eigenlijk geen zin in de mens maar wel in de socioloog, en zo zat
ik woensdag tegenover haar, het over de mens te hebben.  Ik geloof niet meer in
democratie , zei ik en sloeg in één keer mijn maltbiertje achterover. De
socioloog lachte.

Dus je hebt zin in een dictatuur? , vroeg ze.

Nee , antwoordde ik,  Maar ik heb het idee dat ik net zo goed niet kan gaan
stemmen.  Ze humde op een manier waaruit ik kon opmaken dat ze het niet met me
eens was maar mijn stelligheid wel vermakelijk vond. Eigenlijk had ik niet
zozeer slechte ervaringen met de Tweede Kamer maar met referenda. Mijn hele
omgeving had afgelopen april voor dat associatieverdrag met de Oekraïne gestemd,
waardoor we ervan overtuigd waren dat heel Nederland dat had gedaan. We dachten
dat iedereen dacht zoals wij, want wij waren slim en genuanceerd enzo. Wat waren
we geschokt door de uitkomst.

Toen ik dat aan de socioloog vertelde, zei ze iets heel sociologisch.

Die teleurstelling heeft te maken met het getal van Dunbar. Dat is het maximale
aantal mensen waarmee iemand een stabiele sociale relatie kan onderhouden.
Onderzoekers gokken dat dit maximaal 150 personen per individu zijn. Je denkt
soms dat je vrienden representatief zijn voor de rest van de wereld. Terwijl ze
natuurlijk vooral je vrienden zijn omdat jullie meningen overheen komen. Zo
creëer je een zelfbevestigend wereldje. Van hooguit 150 man.

Ik was zo van slag dat ik om de rekening vroeg. Toen ik naar huis wandelde,
moest ik denken aan die keer dat ik met een vriend in Groningen Koninginnedag
vierde op de Grote Markt. Duizenden mensen stonden om ons heen. De vriend zag
opeens heel bleek.

Er zijn zoveel mensen in ons land , zei hij,  En de meesten zal ik nooit kennen
.

Dat was een eyeopener. Slechts een fractie van de Nederlanders zul je ooit
spreken. Over de rest heb je slechts aannames, zoals dat ze de Nederlandse
waarden willen ondermijnen, of dat ze Henk en Ingrid heten, of dat ze zich
willen opblazen, of dat ze dol zijn op cavia s. En van een nog kleinere groep
weet je hoe ze echt zijn, of je ze kan vertrouwen, of ze geen seriemoordenaar of
kindbepotelaar zijn enzo. Van de rest heb je geen idee.

Zo breng je dus straks in maart je stem uit, gebaseerd op gokken en aannames.

En van daaruit wordt er een beleid samengesteld. Ik wist niet of ik met deze
kennis straks nog naar de stembus durf. Ik voelde me opeens heel eenzaam in een
land met 17,3 miljoen inwoners.

Georgina Verbaan is in oktober weer terug op deze plek. Ellen Deckwitz vervangt
haar tot die tijd.

Ik was zo van slag dat ik om de rekening vroeg

LOAD-DATE: September 23, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              54 of 146 DOCUMENTS



                                NRC Handelsblad

                               23 September 2016
                                   NH Vrijdag

Nee koning, niet u, maar God is koning

BYLINE: Menno Lievers

SECTION: Boeken; Blz. 10

LENGTH: 1345 woorden

ABSTRACT

Thomas More

Een biografie, een hertaling, een toneelstuk. Ze geven inzicht in zowel het
leven van een van de grootste humanisten uit de geschiedenis, als in zijn magnum
opus, het 500 jaar oude, nog altijd actuele  Utopia.

Vijfhonderd jaar geleden verscheen Utopia , het boek dat de Engelse staatsman
Thomas More (1478-1535) beroemd maakte. Het wordt gevierd met heruitgaven van
zijn werk, een biografie, debatavonden en toneelstukken. Het heeft er alle
schijn van dat utopisch denken, geloven in idealen, weer is toegestaan, nadat
het eind vorige eeuw in diskrediet raakte.

De indrukwekkendste uitgave is de vertaling van Peter Ackroyds biografie Thomas
More (1998). Het boek bevat een schat aan feiten over diens leven, dikwijls
barok beschreven:  De priester spuwde in zijn linkerhand en depte wat van het
speeksel op de oren en neus van het kindje. Laat de neus opengaan voor de zoete
geur van het goede , lezen we in de eerste alinea. De symboliek is duidelijk: na
deze doop is More voor altijd katholiek.

Het  is meteen een duiding van More s tragische leven, waarin hij gebukt ging
onder de interne spanningen waaraan zijn wereldbeeld blootstond. Met een been
stond hij in de Middeleeuwen en met een ander in de moderne tijd. In zijn jeugd
hekelde hij de scholastieke logica. Hij vertaalde werk van de Griekse satiricus
Lucianus. In Londen werd hij opgeleid als jurist. Ook overwoog hij toe te treden
tot de kartuizerorde, maar  hij kon  de aantrekkingskracht van het vrouwelijk
geslacht niet weerstaan. Dit volgens zijn vriend Erasmus, met wie hij nogal wat
heeft afgelachen.

Tegen Luther

In zijn geschriften richtte More  zich tegen de hervormer Luther, die hij  een
zak stront  noemde. Dit verklaart ook zijn opstelling jegens Hendrik VIII. Diens
afwijzing van het pauselijk gezag stelde More met die van Luther op één lijn.
More was teveel een man van law and order om rebellie in de kerk te tolereren,
ook al was het een middeleeuws instituut. Kort nadat hij in 1532 door Hendrik
VIII tot kanselier was benoemd leidde dat tot een conflict. Toen zijn koning
zich aan de geestelijke macht van de paus wilde onttrekken om zijn huwelijk met
Catharina van Aragon te ontbinden, legde More zijn functie neer. Omdat hij
vervolgens weigerde een eed af te leggen waarin het gezag van de kroon boven dat
van de kerk werd gesteld, werd hij gearresteerd en in de Tower gevangen gezet.
Hij volhardde in zijn weigering en werd op 6 juli 1535 onthoofd.

Ackroyds biografie is fascinerend, maar bevredigt niet helemaal. More blijft,
ondanks alle zintuiglijke beschrijvingen, een schimmige figuur. Ook is Ackroyd
summier over Utopia, alsof de lezer dat boek al kent. Zijn biografie moet het
hebben van de evocatie van More s leven, niet van de analyse.

Toneelstuk

Zestig jaar na diens  dood schreef een groep auteurs een toneelstuk over More s
leven, dat nu ook is vertaald. Het manuscript werd in de achttiende eeuw
geschonken aan het British Museum. Nadat in de negentiende eeuw een scène werd
toegeschreven aan Shakespeare, nam de belangstelling ervoor sterk toe.

Thema van het drama is gehoorzaamheid aan de kroon. More verschijnt ten tonele
als een staatsman die een opstand tegen de koning weet te beheersen. Wanneer hij
op zijn beurt weigert een verklaring te ondertekenen waarin hij het gezag van de
koning erkent, moet ook hij zijn leven geven.

Erg pakkend is het stuk niet. More wordt in dit drama verscheurd door een
innerlijke strijd noch door spijt. Zijn lot wordt bezegeld door zijn
overtuiging: God is groter dan de koning. Het klinkt wat obligaat, maar de beste
scène is de aan Shakespeare toegeschrevene. More spreekt een menigte toe die
zich heeft gekeerd tegen vreemdelingen in de stad en weet  hun woede te
beteugelen.

De vertaler, de dichter Jan Kuijper, heeft zich goed van zijn taak gekweten. Het
is een moeilijke tekst, waarin ook het gewone volk archaïsche en plechtige
woorden bezigt. Het manuscript is bovendien aangepakt door de zeventiende-eeuwse
censuur, wat in de  vertaling is weergegeven met een streep door de tekst. Dat
leest onprettig. Het resultaat is eerder een curiosum dan een literair kleinood.

Eveneens ter gelegenheid van het jubileum van Utopia verscheen een herdruk van
de vertaling van Paul Silverentand  uit 2008. Utopia bestaat uit twee delen. In
het tweede deel beschrijft een reiziger het leven op een eiland.  De
verwijzingen naar Engeland zijn legio. De hoofdstad is  Schimstad  genaamd, een
verwijzing naar Londen ( Fog everywhere ). De afkeer van oorlogen is een
duidelijk commentaar op de Engelse oorlogszucht. Dit eiland wordt  Utopia
genoemd, een  pun , waarin de Griekse voorvoegsels  eu  (goed) en  ou  ( geen
of  niet bestaand ) doorklinken.

Nonsens

Aan deze beschrijving gaat een discussie vooraf tussen onder anderen Pieter
Gilles, een Belgische humanist, More zelf en de reiziger, Hythlodaeus geheten,
wat  verspreider van nonsens  betekent. In vroegere vertalingen is die naam
onvertaald gelaten. Dat is symptomatisch voor een ernstige manier van lezen van
de tekst, zoals Hans Achterhuis doet in zijn aanklacht tegen utopisch denken
Erfenis van de Utopie (1998). Daarin fulmineert hij tegen More, omdat diens
Utopia volgens Achterhuis een blauwdruk biedt voor de ideale samenleving, wat
onvermijdelijk leidt tot een totalitaire staat.

Wie tegenwerpt dat dit nooit de bedoeling van More kan zijn geweest, krijgt in
dat boek als antwoord dat woorden groter zijn dan de auteur. Woorden stammen uit
een vertoog, waarin een bepaalde manier van denken schuilgaat die sprekers
dwingend stuurt: de taal beheerst de mens.

Frivole lezing

In een kritisch artikel in het tijdschrift Krisis uit januari 2016 wees Merijn
Oudenampsen erop dat dit niet klopt. Hij bepleitte een frivole lezing: Utopia is
een satire, waar Ackroyd in zijn biografie overigens al voetstoots van uitging.
Opmerkelijk aan de heruitgave van Silverentands vertaling is dat die enerzijds
vergezeld gaat van een nawoord, waarin Marja Brouwers de strenge lezing volgt,
én anderzijds van een nieuw voorwoord, waarin nu net Hans Achterhuis verkondigt
dat hij radicaal van opvatting is veranderd. Door de vrijere vertaling van
Silverentand, waarin bijvoorbeeld de reiziger Babellario heet, ziet hij in
Utopia geen perfide blauwdruk meer, maar hangt hij nu de frivole lezing aan: het
was  after all  een satire.

Achterhuis  wijdt aan deze omslag in zijn denken zelfs een heel nieuw boek,
Koning van Utopia, waarin hij beschrijft hoe hij bij herlezing tot nieuwe
inzichten komt. Daarbij verwijst hij ook naar andere bronnen, maar gek genoeg
niet naar het artikel van Oudenampsen, die in een eerste verbaasde reactie
Achterhuis dan ook verweet dat hij met zijn ideeën op de loop was gegaan. Deze
kwestie is blijkens de Facebookpagina van Oudenampsen bijgelegd. Achterhuis
heeft laten weten diens artikel niet te hebben gelezen. De gelijkgestemdheid
berust op toeval, of ook weer niet helemaal: de ideeën over een frivole lezing
van Utopia hangen volgens Achterhuis nu eenmaal in de lucht.

Deze curieuze verklaring werpt licht op Achterhuis  opvatting van filosofie, die
je zou kunnen omschrijven als  het vangen van ideeën die in de lucht hangen .
Dat is ook wat er in Koning van Utopia gebeurt. Hoofdstuk na hoofdstuk geeft hij
samenvattingen van wat hij elders heeft gelezen, waarna er, als een konijn uit
de hoge hoed, een standpunt volgt, zonder dat dit  geschraagd wordt door een
argumentatief betoog. Het knappe van die methode is dat correcties op het eigen
werk altijd worden gepresenteerd als spannende nieuwe inzichten, verkregen door
noeste studie. Maar in feite worden ze modieus uit de lucht geplukt.

Thomas More: Utopia. Vert. Paul Silverentand. Athenaeum-Polak & Van Gennep, 180
blz.   18,50

4

Peter Ackroyd: Thomas More. Vert. Henny Corver, Ineke van den Elskamp en Pon
Ruiter. Polis, 504 blz.   34,50

4

Anthony Munday en Henry Chettle: Sir Thomas More. Treurspel in zeventien
taferelen. Vert. Jan Kuijper. Athenaeum-Polak & Van Gennep, 151 blz.   19,99

3

Hans Achterhuis: Koning van Utopia. Nieuw licht op het utopisch denken.
Lemniscaat, 208  blz.    14,95

1

LOAD-DATE: September 23, 2016

LANGUAGE: DUTCH; NEDERLANDS

NOTES: Thomas More: Utopia. Vert. Paul Silverentand. Athenaeum-Polak & Van
Gennep, 180 blz.   18,50; Peter Ackroyd: Thomas More. Vert. Henny Corver, Ineke
van den Elskamp en Pon Ruiter. Polis, 504 blz.   34,50; Anthony Munday en Henry
Chettle: Sir Thomas More. Treurspel in zeventien taferelen. Vert. Jan Kuijper.
Athenaeum-Polak & Van Gennep, 151 blz.   19,99; Hans Achterhuis: Koning van
Utopia. Nieuw licht op het utopisch denken. Lemniscaat, 208 blz.   14,95

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              55 of 146 DOCUMENTS



                                NRC Handelsblad

                               22 September 2016
                                  NH Donderda

De fractievoorzitters in debat: wie is de beste?

BYLINE: Roderik van Grieken

SECTION: Opinie; Blz. 16

LENGTH: 1347 woorden

ABSTRACT

De Algemene   Beschouwingen zijn het eerste verkiezingsdebat, vindt debatexpert
. Vanavond reikt hij een prijs uit aan de beste debater. De fractieleiders langs
de retorische meetlat.

Mark Rutte

Pluspunten

Als debater is Rutte een van de sterkste sprekers die ons land sinds een paar
generaties gehad heeft. Een meester in het regisseren van de sfeer van een
debat. Wordt hij fel aangevallen dan reageert hij luchtig en ontspannen. Om
vervolgens fel in de aanval te gaan als hem dit uitkomt. Een paar jaar geleden
antwoordde hij op Alexander Pechtolds eerste interruptie tijdens de
Beschouwingen vrolijk dat hij deze verwacht had om vervolgens een lijstje met
andere interrupties te noemen die ongetwijfeld nog van Pechtold zouden komen en
ze direct te beantwoorden. Even laten zien wie de baas is. En dit gecombineerd
met een indrukwekkende dossierkennis.

Minpunten

Doordat hij in debatten regelmatig soeverein opereert, wil Rutte soms nog
weleens te laconiek worden. Hoewel hij in Den Haag een hoge gunfactor heeft   er
zijn weinig collega-partijleiders die hem niet sympathiek vinden   kan hij
doorschieten in zijn joviale gedrag. Toen Wilders hem een paar jaar geleden  Doe
eens normaal man!  toebeet, reageerde hij met een enthousiast  Doe zelf eens
normaal! . Dit doet afbreuk aan zijn statuur als premier en er kan een moment
komen dat zijn ongedwongen positiviteit zich tegen hem gaat keren. Iedere
politicus heeft een houdbaarheidsdatum.

Geert Wilders

Pluspunten

Wilders is een meester in de voorbereiding van een debat. Ieder jaar weet hij
ervoor te zorgen dat zijn bijdrage alle journaals haalt. Het ene jaar opent hij
met het afdwingen van een hoofdelijke stemming over het verwijderen van de Koran
van de tafel van de voorzitter, het andere jaar brengt hij binnen een paar
minuten Job Cohen ernstig in verlegenheid met een messcherpe aanval.  Het lijkt
wellicht simpel maar dat is het niet. Ieder jaar maakt hij de ontevredenheid en
woede die bij een deel van de samenleving leeft tastbaar met actuele en
treffende voorbeelden waar niemand omheen kan.

Minpunten

De zwakke plek van Wilders is dat hij zelden tot nooit ingaat op interrupties
van anderen. Steeds vaker lukt het zijn politieke concurrenten om hem
inhoudelijk in het nauw te drijven. Vorig jaar nog beantwoordde Jesse Klaver een
lijst van Wilders met voorbeelden van incidenten veroorzaakt door asielzoekers
met een lijst  van incidenten veroorzaakt door tegenstanders van opvang . Hij
daagde  Wilders  uit om eens  te stoppen met kakelen en een ei te leggen .
Wilders kwam niet verder dan het negeren van de opmerking en door te gaan met
zijn betoog. Dat is niet sterk. Zeker als het je eigen handelsmerk is om verbaal
stevig uit te delen moet je ook kunnen incasseren.

Diederik Samsom

Pluspunten

Zijn wapen is het houden van een mooi gestileerd betoog. Ieder jaar springt zijn
eigen inhoudelijke bijdrage bij de Algemene Politieke Beschouwingen eruit.
Standaard heeft hij een actuele en pakkende start van zijn betoog waar hij zijn
hele verhaal aan ophangt. Bijvoorbeeld het Haagse jongetje dat bij een betoging
met een IS-vlag zwaait terwijl hij een shirtje van het Nederlands elftal draagt.
Net als Rutte heeft hij een sublieme dossierkennis. Daarnaast weet hij zijn
interrupties goed te doseren. Hij staat niet vaak bij de microfoon, maar als hij
er staat dan voegt zijn bijdrage ook iets toe. Hij gaat nooit voor  makkelijke
punten maar probeert op inhoud te scoren.

Minpunten

De zwakke plek van Samsom is zijn  slimste jongetje van de klas -uitstraling in
combinatie met het feit dat hij altijd en overal even gepassioneerd over
spreekt. Samsom staat altijd  aan  en zeker bij langere debatten kan dat op de
zenuwen  werken. Hij weet ongelooflijk veel en brengt deze kennis ook graag in
tijdens het debat. Het is verstandiger om wat te variëren in spreekstijl en meer
nonchalance en luchtigheid in zijn verhaal te brengen.

Alexander Pechtold

Pluspunten

Pechtold is ijzersterk in het een-op-eendebat bij interrupties. Met goed
voorbereide  terloopse  vragen weet hij zijn tegenstander  met humor in het nauw
te drijven. Vorig jaar  kreeg hij de lachers op zijn hand toen hij de houding
van het CDA illustreerde in de crisisjaren.  Jarenlang hebben wij zonder het CDA
de tuin omgeploegd en gezwoegd en nu alles is aangeharkt en de zon begint te
schijnen, pakt Buma een tuinstoel en zegt: zo, ik ga lekker zitten!  Eerder
schreef hij debatgeschiedenis toen hij de besluiteloosheid van het kabinet
Balkenende IV illustreerde door een stapel onderzoeksrapporten van het kabinet
ten tonele te voeren.  Zal ik er een nietje doorheen slaan?

Minpunten

Veel minder goed is Pechtold in het vertellen van het eigen verhaal. Zijn eigen
inbreng in debatten komt vaak niet verder dan het doorlopen van alle actuele
politieke dossiers met de opmerking dat er meer haast gemaakt moet worden.
Zelden zit er een  uitgewerkte en aansprekende eigen visie bij. Als hij zelf
oplossingen moet aandragen, blijft hij meestal steken in algemeenheden.

Emile Roemer

Pluspunten

Roemer is geloofwaardig in het verwoorden van de moeilijkheden waar de minima en
zorgbehoevenden binnen de samenleving tegenaan lopen. Met zijn licht Brabantse
accent weet hij in gewone mensentaal de vermeende oneerlijkheid van de
marktwerking uit te leggen. Hoewel hij al een tijd in Den Haag rondloopt, weet
hij zich in debatten toch nog als een soort buitenstaander te profileren die de
stem van de gewone man vertolkt. Zijn boosheid richting het kabinet komt oprecht
over.

Minpunten

Toch komt Roemer zelden als winnaar uit een debat. Een zwakke plek is zijn
dossierkennis. En daar maken zijn tegenstanders regelmatig dankbaar gebruik van.
Komt Roemer met een misstand dan krijgt hij een met cijfers onderbouwd antwoord
met de vraag zelf ook wat concreter te worden. En dan blijkt de SP-leider tekort
te schieten. Zichtbaar worstelt hij. Ook is hij niet sterk in het variëren in
stijl. Iedere misstand wordt door Roemer met dezelfde intonatie aan de kaak
gesteld waardoor hij voorspelbaar en een beetje saai wordt.

Jesse Klaver

Pluspunten

Klaver doet dit jaar voor de tweede keer mee aan de Beschouwingen en is daarmee
nog steeds een beetje the new kid on the block. Dat is een voordeel. Met zijn
dertig jaar brengt hij sowieso wat jong elan mee. Hij probeert dit te versterken
door met een  ander verhaal  te komen waarin cijfers en economisch gewin een
ondergeschikte rol spelen. In debatten zoekt hij vaak naar een gezamenlijke
oplossing in plaats van alleen maar kritiek te geven. Allemaal zaken waarmee hij
zich kan onderscheiden van anderen en dat is sterk.

Minpunten

Ondanks alle hoge verwachtingen binnen zijn eigen partij heeft Klaver in
debatten toch nog niet echt het verschil kunnen maken. Vorig jaar wist hij bij
de Beschouwingen een paar keer een sterke interruptie te plaatsen maar was zijn
eigen bijdrage vrij vlak. Dit wordt versterkt door het feit dat Klaver erg snel
spreekt en weinig stiltes inbouwt, waardoor mooie zinsconstructies niet de tijd
krijgen om te landen bij zijn publiek.

Sybrand Buma

Pluspunten

Buma is een degelijke debater die zelden de fout in gaat.  Zijn stijl is nuchter
met af en toe een onverwachte dosis droge humor. Als Marianne Thieme hem in een
debat  stevig aanvalt op zijn natuurbeleid, merkt hij plotseling op dat hij nog
zo gehoopt had de Partij voor de Dieren te kunnen inlijven. Zijn toon in
debatten is beschaafd, wat  door de eigen achterban gewaardeerd wordt. Buma is
niet van de harde persoonlijke aanvallen.

Minpunten

De argumentatie van de CDA-leider is soms langdradig. Hij heeft relatief veel
tijd nodig om zijn punt te maken, waardoor de aandacht makkelijk verslapt.
Daarnaast spreekt hij veel van papier in een nogal gehaast tempo waardoor zijn
punten vervliegen. Buma behoort bij debatten steevast tot de  retorisch
gemiddelden  die redelijk onopvallend de finish halen, zonder het verschil te
maken.

Roderik van Grieken is directeur van het Nederlands Debat Instituut. In
samenwerking met de Universiteit Leiden reikt hij donderdag  de Debatprijs uit
aan de beste debater van  de Algemene Politieke Beschouwingen.

LOAD-DATE: September 22, 2016

LANGUAGE: DUTCH; NEDERLANDS

GRAPHIC: Illustratie Hajo

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              56 of 146 DOCUMENTS



                                NRC Handelsblad

                               20 September 2016
                                   NH Dinsdag

De generale voor de verkiezingen

BYLINE: Thijs Niemantsverdriet

SECTION: Den Haag; Blz. 6

LENGTH: 2111 woorden

DATELINE: Den Haag.

ABSTRACT

PrinsjesdagDe Algemene Beschouwingen zijn nu een nog belangrijker debat dan
normaal, want er komen verkiezingen aan.

De Algemene Beschouwingen zijn altijd al het belangrijkste politieke debat van
het jaar. En dit jaar zijn ze nóg belangrijker    want een generale repetitie
voor de verkiezingen van maart.

Geen wonder dat alle partijen zich al wekenlang grondig voorbereiden op de
dertig (grote partijen) tot vijf minuten (de kleintjes) spreektijd die ze
woensdag krijgen in de plenaire zaal van de Tweede Kamer.

Het  gezelschap dat met elkaar in debat gaat, kent elkaar door en door: sinds de
verkiezingen van 2012 kregen alleen GroenLinks (Jesse Klaver) en de ChristenUnie
(Gert-Jan Segers) een nieuwe fractieleider. Op VVD erHalbe Zijlstra (en
misschien PvdA er Diederik Samsom) na zijn ze ook allemaal lijsttrekker van hun
partij.

Dit jaar  lijkt de energie en het vertrouwen vooral te zitten bij de kleine
partijen en nieuwe gezichten. Jesse Klaver gelooft dat hij met zijn kruistocht
tegen het  economisme  het kleine GroenLinks de grootste partij op links kan
maken. Tunahan Kuzu  van de politieke startup Denk ontpopte zich de afgelopen
maanden als provocerend  debater die net zo veel vuur kan maken als Geert
Wilders. En Henk Krol (50Plus) heeft ondanks een besmet blazoen de politieke
wind mee: de  ouderen lijken  een belangrijk verkiezingsthema te worden.

Klaver, Kuzu en Krol hebben wel pech  qua timing: omdat ze een kleine fractie
aanvoeren, hebben ze weinig spreektijd en komen ze pas laat in het debat aan de
beurt   te laat om de avondjournaals te halen. Dat geldt ook voor Segers
(ChristenUnie) en Kees van der Staaij (SGP). Ze zullen dus op een andere manier
voor reuring moeten zorgen. Door het interrumperen van andere sprekers
bijvoorbeeld   en daar hebben ze ook speciaal op geoefend.

Van de gevestigde partijen zal ook Sybrand van Haersma Buma met zelfvertrouwen
het spreekgestoelte  betreden.  De peilingen voorspellen nog weinig winst voor
het CDA, maar de partij heeft een uitstekende uitgangspositie voor de
verkiezingen. Het CDA heeft   anders dan D66, ChristenUnie en SGP   vier jaar
lang échte oppositie achter de rug, en kan zich dus geloofwaardig afzetten tegen
VVD en PvdA. En de vermoedelijk belangrijkste thema s van de Algemene
Beschouwingen   normen, waarden, de Nederlandse identiteit   zijn vertrouwd
terrein voor Buma s partij.

De VVD heeft ook het zelfvertrouwen herwonnen. Fractievoorzitter Zijlstra blijft
meestal goed overeind, maar  de belangrijkste troef is natuurlijk premier Rutte,
die donderdag een dag lang de bühne krijgt voor het beantwoorden van  vragen.

Alle andere partijen beginnen  met  zorgen aan het debat van morgen. Lukt het
Samsom zichzelf overtuigend als PvdA-lijsttrekker neer te zetten? Kan PVV-leider
Wilders voorkomen wat bij  vier voorgaande verkiezingen gebeurde: torenhoge
peilingen vooraf, verlies op verkiezingsdag? Weet Pechtold (D66) een nieuw thema
naar zich toe te trekken nu  hervormen   niet langer  in  is in Den Haag? En kan
Roemer (SP) de twijfels wegnemen over zijn  geloofwaardigheid en assertiviteit
in het debat?

Gelopen is de race na deze week natuurlijk nog allerminst. Maar een eerste
indicatie van kracht en zwakte hebben we dan wel.

Bijdragen van Annemarie Kas, Petra de Koning, Mark Kranenburg en Enzo van
Steenbergen.

Dit jaar  lijkt de energie en het vertrouwen vooral te zitten bij de kleine
partijen en nieuwe gezichten

Diederik Samsom (PvdA)Hij moet zich opnieuw profileren als lijsttrekker

Hij kondigde het twee weken geleden  aan:  na de Algemene Beschouwingen stelt
Diederik Samsom zich opnieuw kandidaat als PvdA-lijsttrekker. Zijn naam is
onherroepelijk verbonden met het impopulaire beleid van Rutte II. Maar de
geplaagde politiek leider vindt dat hij  de kans moet krijgen om zijn  keuzes
tegenover de kiezer te verdedigen.

Samsom  zal zich tijdens deze Algemene Beschouwingen meer als PvdA-leider willen
manifesteren dan als coalitiepartner van Rutte II. Dat zal flink wat
balanceerkunst vereisen: hij zal verder afstand moeten nemen van de VVD   op
armoede- en asielbeleid, immigratie, integratie en de arbeidsmarkt   maar ook
weer niet zo veel dat het ongeloofwaardig wordt. Voor zijn achterban zal het
niet gauw genoeg  zijn: die  vond dat hij zich de afgelopen jaren  te veel
vereenzelvigde met het kabinet.

Tegenover de harde verwijten van  met name PVV en SP zal Samsom een verhaal van
optimisme willen stellen:  jullie mogen  klagen, maar het gaat  stukken beter
met  de gewone Nederlander   dankzij de PvdA in dit kabinet.

Ondanks zijn electorale zorgen blijft Samsom in grote Kamerdebatten  doorgaans
goed overeind. Hij heeft  één voordeel: zijn voornaamste concurrent voor het
leiderschap, vicepremier Lodewijk Asscher, zit twee dagen lang in het
regeringsvak te zwijgen   alleen premier Rutte voert het woord bij de Algemene
Beschouwingen.

Maar uiteindelijk weet ook Samsom dat het beslissende moment voor hem en zijn
partij niet in deze week ligt maar erna: wanneer duidelijk wordt wie hem wil
uitdagen als PvdA-leider. En dát heeft hij niet zelf in de hand.

Emile Roemer (SP)Nog nooit stond er zoveel voor hem op het spel

Voor geen fractievoorzitter lijkt er deze komende twee dagen zoveel op het spel
te staan als voor SP-leider Emile Roemer. Met de cijfers en de feiten zit het
bij hem nu vermoedelijk wel goed: sinds hij twee jaar geleden bij de Algemene
Beschouwingen vastliep  en werd uitgelachen omdat hij die ní et paraat had, kent
hij er misschien juist wel weer zoveel uit zijn hoofd dat het een krampachtige
indruk maakt.

Het gáát helemaal niet om parate kennis, weten ook de SP ers om hem heen: het
gaat erom dat Roemer zich niet, zoals in het Tweede Kamerdebat over de Brexit
vóór de zomer of in het televisieprogramma Pauw eind augustus, in een hoek laat
drukken en dan verkeerde of onverstandige dingen zegt. En zelfs dan gaat het
niet om die dingen zelf, maar om de indruk die hij ermee wekt: dat hij niet als
heer en meester over  zijn eigen woorden gaat, maar zich als een scholier laat
overhoren.  Noemt u dan eens zo n dictaat uit Brussel, meneer Roemer?

De partij zit ermee. Er zijn genoeg mensen die Roemer willen en kunnen
adviseren. Maar het effect kan net zo goed tegenovergesteld zijn: dat hun
lijsttrekker, die in interviews nu al steeds moet uitleggen waarom hij niet
denkt aan opstappen, nog minder ontspannen overkomt.

De SP komt met een boodschap die juist nu zou kunnen aankomen bij kiezers: de
partij is tégen bezuinigingen en marktwerking in de zorg, kritisch over de EU,
vóór meer investeringen in de economie. Maar kan Roemer die boodschap
overtuigend brengen? De twijfels zijn groot.

Halbe Zijlstra (VVD)Hij ziet zichzelf volgend jaar al in vak K, bij de ministers


Dit is de leukste hondenbaan ter wereld. Dat is  het standaard antwoord van
Halbe Zijlstra op de vraag hoe  het fractievoorzitterschap van de grootste
regeringspartij hem eigenlijk bevalt. En ik doe het niet nog eens vier jaar,
zegt hij er meestal veelbetekenend  achteraan, dus het zijn in elk geval zijn
laatste Algemene  Beschouwingen als fractievoorzitter.

Voor Zijlstra zijn aan deze week geen grote persoonlijke belangen verbonden,
zoals bij de meeste andere fractieleiders wel het geval is. Al is het natuurlijk
ook weer niet de bedoeling dat hij fouten maakt, maar die kans is klein. In de
vier jaar dat Zijlstra nu de leiding heeft over de VVD-fractie, heeft hij het
bijna nooit echt lastig gehad in de plenaire zaal van de Tweede Kamer. Al was
het maar omdat zijn politieke tegenstanders hun lastige vragen liever voor
premier en VVD-leider Mark Rutte bewaren.

Zijlstra s rol is om het échte VVD-verhaal  te vertellen en dat zal hij woensdag
nog een keer doen. Of het nou gaat om de arbeidsmarkt of hoe we met elkaar
omgaan in Nederland, hij  spreekt heldere taal.  Dan zit er geen woord Spaans
bij , zoals hij zelf vaak zegt. En op donderdag, als Rutte antwoord geeft op
alle vragen uit de  Kamer en de andere fractievoorzitters dus juist aan het
interrumperen slaan, dan zal   Zijlstra niet vaak  opstaan uit zijn stoel.
Volgend jaar  zit hij liever in vak K. Tussen de ministers.

Sybrand van Haersma Buma (CDA) De rustige redelijke, ergens  rechts van het
midden

Inwoner van Nederland zijn brengt rechten én plichten met zich mee. De
dienstplicht moet opnieuw ingevoerd worden, daar zullen de  raddraaiers wel van
leren. Het komt fractievoorzitter Sybrand van Haersma Buma prima uit dat de
laatste tijd het publieke debat beheerst wordt door jeugd die op straat
rondhangt, uitdaagt en grenzen overschrijdt.  Het besef dat je elkaar nodig
hebt, is de afgelopen jaren verdwenen en daar zien we nu het resultaat van , zo
ziet  Buma het.

Voor hem zal dit dus ook het belangrijkste thema zijn, deze week. Want kiezers
associëren het CDA nog steeds sterk met normen, waarden en traditie. Buma zegt
het midden te willen vinden tussen al die polariserende partijen, van Wilders
tot Denk, de partij van de twee ex-PvdA ers in de Tweede Kamer. Maar in de
praktijk betekent dat vooral dat hij zich ergens tussen Geert Wilders (PVV) en
premier Rutte (VVD) in wil positioneren.

En, al zal Buma  dat vast niet hardop zeggen, het CDA is er wel weer aan toe om
mee te besturen. Daar zal ook iets van doorschemeren deze week. Over het
invoeren van de dienstplicht stelde hij zich alvast soepel op. Dat is een
kwestie van uitbouwen, zei hij,  beginnen met de raddraaiers en dan de rest van
de bevolking. En het komt het CDA mooi uit dat de aandacht van de economie wordt
afgeleid, want daarin was het CDA geen toonbeeld van consistentie, afgelopen
jaren.

Buma onderscheidt zich in Kamerdebatten meestal door een rustige,
zelfrelativerende manier van debatteren. Je haalt er niet snel het journaal mee,
maar het spreekt (potentiële) kiezers aan.

Geert Wilders (PVV)Hij heeft een hoofdrol nodig

Nepparlement. Met één woord pakte PVV-leider Geert Wilders vorig jaar tijdens de
Algemene Beschouwingen de hoofdrol. Hij verweet collega-parlementariërs dat ze
hun taak  niet goed uitvoeren. De Tweede Kamer zou te weinig oog hebben voor
Nederlanders die de grenzen willen sluiten voor asielzoekers. Het leidde tot een
harde confrontatie met D66-leider Alexander Pechtold, waardoor de PVV nog
wekenlang het nieuws   beheerste.

Ook dit jaar heeft Wilders weer een hoofdrol nodig. In maart zijn de Tweede
Kamerverkiezingen  en de PVV is het politieke jaar slecht begonnen. Wilders
maakte eerst zijn fractiegenoten woedend, toen hij zonder aankondiging het
PVV-verkiezingsprogramma  op één A4 tje op Facebook zette. In de peilingen daalt
Wilders. De PVV staat virtueel op 25 tot 29 zetels. Nog steeds een  stevige
winst ten opzichte van 2012, maar veel minder dan de virtuele  33 tot 39 zetels
van begin dit jaar.

Ondertussen is  Wilders door premier Mark Rutte uitgedaagd tot een tweestrijd.
VVD er Rutte noemde hem  in het tv-programma Zomergasten zijn grootste politieke
opponent voor de verkiezingen. Minister Schippers (Volksgezondheid, VVD) sprak
zich kort daarna tijdens een lezing zeer kritisch uit over de islam, en nam
Wilders zo de wind uit de zeilen op zijn favoriete onderwerp.

Wilders negeerde de tweestrijd tot dusver, maar kan dat veranderen  tijdens de
Algemene Beschouwingen. Zijn doel is  aandacht en de controverse   zijn
favoriete stijlmiddel    het instrument.

Alexander Pechtold (D66)Een kwetsbare positie voor de constructieveling

Voor Alexander Pechtold is de belangrijkste opdracht: er tussen zien te komen.
Hoe kan hij de aandacht op zich vestigen in het verbaal geweld van de andere
deelnemers? Hij zal dat doen met het prediken van optimisme. Pechtold wil weg
van het negativisme en cynisme.

De eerste jaren van het kabinet-Rutte II had de D66-leider een belangrijke rol
als informele aanvoerder van de   constructieve oppositie . Dankzij de steun van
D66, ChristenUnie en SGP kon het kabinet  belangrijke hervormingen tot stand
brengen. Dat gaf  hem invloed. Hij had een sleutel in handen.

Sinds vorig jaar doet het kabinet het alleen.  Daarmee belandde Pechtold langs
de zijlijn, te midden van nog heel veel andere partijen. Zijn krachteloze
positie weerspiegelt zich sindsdien in de peilingen. Begin 2015 bewoog D66   12
zetels in de Tweede Kamer   zich nog rond de 25 zetels, een verdubbeling.
Inmiddels registreren  alle opinieonderzoeken een winst van hooguit enkele
zetels.

Voor  veteraan Pechtold worden het zijn tiende en laatste Algemene Beschouwingen
als fractievoorzitter, tenzij er volgend jaar op Prinsjesdag nog altijd geen
nieuw kabinet is geformeerd. Hij heeft al gezegd minister te willen worden. Komt
D66 niet in het kabinet, dan vertrekt hij als  partijleider. Dat maakt zijn
positie de komende dagen kwetsbaar.

LOAD-DATE: September 20, 2016

LANGUAGE: DUTCH; NEDERLANDS

NOTES: Bijdragen van Annemarie Kas, Petra de Koning, Mark Kranenburg en Enzo van
Steenbergen.

GRAPHIC: De eerste belangstellenden verzamelen zich op het Binnenhof om een
glimp op te vangen van het koningspaar in de Glazen Koets op Prinsjesdag.
Foto Remko de Waal/ANP

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              57 of 146 DOCUMENTS



                                NRC Handelsblad

                               17 September 2016
                                  NH Zaterdag

We hebben een geloofwaardig stelsel nodig

BYLINE: Philip de Witt Wijnen

SECTION: Den Haag; Blz. 2

LENGTH: 1703 woorden

DATELINE: Den Haag.

ABSTRACT

Interview Fiscaal expert Leo Stevens

Het huidige belastingstelsel komt uit zijn koker, maar  fiscaal herstelbeleid is
dringend nodig , stelt hij. Het beleid van de afgelopen jaren zou ongelijkheid
in de hand hebben gewerkt. De burger dreigt zich af te keren van de
belastingheffende overheid.

Voor de belastingparagrafen van verkiezingsprogramma s is het wat aan de late
kant   de meeste daarvan zijn al op weg naar de drukker. Maar met het boek dat
Leo Stevens afgelopen week lanceerde wil de voormalig hoogleraar fiscale
economie onmiskenbaar van invloed zijn op het politieke debat over de nationale
belastingwetgeving. Dat blijkt alleen al uit de titel van het boek, dat hij
samen met CPB-onderzoeker Arjan Lejour schreef: Geloofwaardig belasting heffen.

Het huidige belastingstelsel heeft volgens de auteurs immers  in hoge mate
ingeboet op haar geloofwaardigheid , waarschuwt Stevens (71). Daar moet het
volgende kabinet na de Tweede-Kamerverkiezingen van maart wat aan doen.   Op
diverse punten is fiscaal herstelbeleid dringend nodig , schrijft hij in het
voorwoord van het boek.

Ironisch genoeg is Stevens van datzelfde huidige belastingstelsel de geestelijke
vader. Het werd in 2001 door toenmalige staatssecretaris van Financiën Willem
Vermeend ingevoerd. Leo Stevens was diens bijzondere adviseur bij die laatste
grondige herziening van het Nederlandse belastingsysteem.

Dat stelsel   met z n drieboxenstructuur voor mensen in loondienst en met een
eigen huis, voor ondernemers met een eigen bedrijf en voor inkomen uit vermogen
is  nog altijd een  prima te hanteren  bouwwerk, vindt Stevens, die in 2008 tot
Kroonlid in de SER werd benoemd. Maar inmiddels is het niet langer opgewassen
tegen de veranderde economische en maatschappelijke omstandigheden. Het land is
een diepe economische crisis verder, de rente staat historisch laag en de
arbeidsmarkt is ingrijpend veranderd ten opzichte van vijftien jaar geleden.

Daarbij heeft de huidige belastingwetgeving door fiscaal beleid van
verschillende kabinetten volgens Stevens ongelijkheid in de hand gewerkt. Hij
wijst op de verschillen in de fiscale behandeling van freelancers versus
werknemers in loondienst, van ondernemers met een eenmanszaak versus die met een
bv, van gezinnen met één werkende ouder versus gezinnen met twee kostverdieners,
tussen kleine spaarders versus mensen met grotere vermogens.  Er is op
verschillende niveaus schadelijke scheefgroei ontstaan.

Een belastingstelsel   dat is Stevens  hoofdwaarschuwing   dat door
belastingplichtigen niet wordt vertrouwd, is gevaarlijk. Het leidt tot sociale
ongelijkheid, frustratie en polarisatie.  We moeten al alle zeilen bijzetten om
de samenleving bij elkaar te houden , zegt de nog altijd zeer productieve
emeritus hoogleraar in zijn werkkamer-aan-huis in het Brabantse Prinsenbeek.
Dus moet je een geloofwaardig belastingstelsel hebben. We moet vermijden dat de
gewone burger zich afkeert van de heffende overheid.

Hoe komt het dat het huidige belastingstelsel, uit uw koker, inmiddels zo slecht
functioneert?

Allereerst zijn daar de vele toeslagen, die er in de loop der jaren zijn
bijgekomen. Die zijn bedoeld om alle mogelijke uitgaven wat te verzachten:
kinderopvang, huur, ziektekosten   echt van alles. Maar ze zijn op een
ongewenste manier vervlochten met de inkomstenbelasting. Belastingheffing en
inkomensondersteuning vragen om een afzonderlijke aanpak.

Je zult de toeslagenfabriek niet alleen moeten versoberen en minder geld
rondpompen, maar ook op grotere afstand zetten van het belastbaar inkomen.
Bepaalde fiscale aftrekposten horen niet thuis in het toeslaginkomen. Is het
logisch dat een zzp er met hetzelfde loon als een werknemer in loondienst een
aanmerkelijk hogere toeslag krijgt wegens zijn zelfstandigenaftrek? Dat is toch
raar?

Daarnaast zijn er de laatste jaren vele ondoordachte, nogal opportunistische
regelingen ingevoerd. Goed bedoelde maatregelen om de crisis te bezweren, maar
die de geloofwaardigheid van de belastingheffing ernstig hebben aangetast. Denk
aan het inkomensafhankelijk maken van de arbeidskorting en de algemene
heffingskorting. Dat is om verschillende reden heel erg onverstandig geweest.

Om welke redenen?

Dat gaat in mijn ogen om niets anders dan het camoufleren van de belastingdruk.
Het kabinet heeft, ik vermoed om electorale redenen, niet het toptarief willen
verhogen. Terwijl dat is wat je zou moeten doen als je wil dat hogere
inkomensgroepen meer belasting betalen. Dat is transparanter, eerlijker en
eenvoudiger. Nu heeft men via deze inkomensafhankelijke maatregelen de
belastingdruk op hoge inkomens stiekem via de achterdeur verhoogd.  Daardoor
voelen deze groepen zich belazerd en ik snap dat.

Door de inkomensafhankelijke heffingskorting en de grotere beperkingen daarvan
voor eenverdieners wordt hun achterstand  ten opzichte van tweeverdieners steeds
groter.

Een van de pijnpunten van het huidige boxenstelsel is de
vermogensrendementsheffing in box 3. Het fictieve rendement van 4 procent
waarover 30 procent belasting wordt geheven is met de huidige lage rentestand
niet erg fair meer.

Dat is inderdaad onrechtvaardig. Het klopt echt niet meer. Destijds kozen we op
goede gronden voor een fictief rendement van 4 procent. Daarbij pleitte ik wel
dat dat percentage niet in beton gegoten zou zijn maar flexibel moest zijn,
bijvoorbeeld door een voortschrijdend gemiddelde te hanteren. Daar heeft men
niet voor gekozen. Als de economische omstandigheden veranderen moet je het
beleid willen aanpassen. Nu is dat dringend nodig. Een spaarder die nog geen 1
procent bij zijn bank krijgt  wordt belast voor 4 procent. Ik begrijp dat hij
dat niet pikt.

Vorig jaar besloot staatssecretaris Wiebes (Financiën, VVD) om dit met ingang
van 2017 aan te passen. Verschillende soorten vermogens zullen verschillend
worden belast, maar het blijft op basis van een fictief rendement. De juiste
stap?

Nee, dat is een merkwaardige vlucht naar voren. Er wordt aan de bestaande fictie
een extra fictie toegevoegd: dat grote vermogens meer rendement maken dan lage
vermogens. Risicomijdende beleggers met een flink vermogen zijn daarvan de dupe.
Wiebes kan het bestaande systeem beter nog even intact laten tot de
Belastingdienst kennelijk wel in staat is om het daadwerkelijke genoten
rendement op vermogen te meten. Dat dit zo moeilijk is, begrijp ik overigens
niet. In het buitenland gebeurt dat nu al en ook banken stellen jaarlijks het
rendement van hun vermogende klanten netjes vast. Waarom zou onze fiscus dat dan
niet kunnen?

Om spaarders te ontzien zou de vrijstelling aan de onderkant wel wat verder
verhoogd mogen worden [die ligt volgend jaar op 25.000 euro, red.].

In de discussie over de vermogensrendementsheffing riep Wiebes dat hij het
percentage niet wilde aanpassen aan de lagere rentestand, omdat dan de
belastingopbrengst te laag zou worden. Zo mag je echt niet redeneren. Je moet
willen heffen over het echte inkomen op vermogen. Je mag dat niet fictief gaan
ophogen omdat er anders te weinig wordt opgehaald. De grondslag moet
rechtvaardig zijn.

Waarom denkt u dat de grondige herziening van het belastingstelsel die Wiebes
van plan was vorig jaar is mislukt?

Het is erg teleurstellend dat het kabinet een grote kans uit de handen heeft
laten vallen. Er was 5 miljard beschikbaar als smeerolie om een ingrijpende
belastingherziening soepel te kunnen laten verkopen. En waarom? Er was
gezamenlijk overleg maar uiteindelijk zei iedereen om electorale redenen: laten
we die 5 miljard maar uitgeven aan lastenverlichting. Waarbij elke partij, zeker
de one issue-partijen, heel sterk benadrukten dat hún achterban zichtbare
voordelen moest krijgen.

Het resultaat was een koopkrachtcorrectie waar geen enkele structurele
hervorming van uitging. Dat maakt toekomstige hervormingen alleen nog maar
moeilijker en daarmee is maatschappelijke schade veroorzaakt.

Wiebes heeft er hard aan gewerkt, maar heeft zich als werktuigbouwkundige
misschien onvoldoende gerealiseerd dat behalve de werkbaarheid van zijn plannen
er ook voldoende bezieling moest zijn. De exacte regels van de mechanica gelden
niet voor fiscale politiek.

Gelooft u dat met het nu nóg meer versnipperde politieke landschap een
noodzakelijke belastingherziening in een volgend kabinet nog wel mogelijk is?

Zeker. In technische zin kan het. De plannen liggen voor het oprapen   ze staan
ook in ons boek. Ik zeg: begin er gewoon aan; het kan echt. Het zal stapje voor
stapje gaan, niet in een keer. Dat is juist beter. Want als je alles in één keer
op de schop neemt wordt het onoverzichtelijker en dat maakt het lastiger om er
maatschappelijke en politieke steun voor te krijgen.

Door de toenemende versplintering in de samenleving zie je dat het juist heel
erg nodig is om gezamenlijk iets concreets tot stand te brengen. Het huidige
kabinet heeft laten zien dat grote projecten met wisselende meerderheden wel
degelijk kunnen lukken, denk aan hervormingen in de zorg en op de arbeidsmarkt.
Laat het toekomstige kabinet, welke partijen daar dan ook in gaan zitten, dat nu
ook op fiscaal gebied doen.

Het kabinet liet vorig jaar een grote kans om te hervormen uit handen vallen

CVLange bibliografie

Leo Stevens (Belfeld, 1944) is emeritus hoogleraar Fiscale Economie van de
Erasmus Universiteit Rotterdam.  Hij promoveerde in 1980 op het proefschrift
Belasting naar draagkracht.

Na zijn emeritaat werd hij in 2008 benoemd tot kroonlid van de Sociaal-
Economische Raad. En hij bleef actief als publicist van
fiscaal-wetenschappelijke studies.

Op zijn lange bibliografie prijken titels als Fiscale brandnetels en 100 jaar
inkomstenbelasting en hoe nu verder? Ook is hij de auteur van het handboek
Elementair Belastingrecht, dat op veel universiteiten op de verplichte
boekenlijst staat. De eerste editie ervan verscheen in 1978.

In politiek Den Haag is Stevens een veelgevraagd adviseur op het gebied van
belastingwetgeving, zowel voor ministeries als voor de Tweede Kamer. Hij speelde
een belangrijke rol bij de laatste grote belastingherziening, die van 2001 door
toenmalig staatssecretaris Willem Vermeend. In 2012 leidde Stevens een
gelijknamige commissie die onderzoek deed naar beter toezicht door de
Belastingdienst op fiscaal misbruik.

LOAD-DATE: September 16, 2016

LANGUAGE: DUTCH; NEDERLANDS

GRAPHIC: Volgens emeritus hoogleraar Leo Stevens zijn er de afgelopen jaren veel
ondoordachte en opportunistische regelingen ingevoerd.
Foto David van Dam

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              58 of 146 DOCUMENTS



                                NRC Handelsblad

                               17 September 2016
                                  NH Zaterdag

Winnen is: op de zwartste dagen optimistisch blijven

BYLINE: Tom-Jan Meeus; Ruben L. Oppenheimer

SECTION: Binnenland; Blz. 20

LENGTH: 1330 woorden

ABSTRACT

Op wie moet je letten om Den Haag te begrijpen? Deze week: een Democratische
topstrateeg over taal en tactiek in campagnetijd (en over Hillary). Ofwel: enige
universele observaties voor koning en kabinet aan de vooravond van Prinsjesdag.


Haagse invloeden

Met de Troonrede op komst, Jean-Claude Junckers State of the Union achter de
rug, en een waggelende Hillary Clinton in beeld, moest ik deze week geregeld
terugdenken aan Bob Shrum.

Bob Shrum (1943) is waarschijnlijk de invloedrijkste Democratische taalsmid van
na de oorlog. Een speechschrijver die zich opwerkte tot politiek strateeg en
bijna alle grote Democraten sinds de jaren zestig bijstond   de Clintons, een
paar Kennedy s, Jimmy Carter, Al Gore, John Kerry, etc.

Bob Shrum gaf vorm aan de symboliek en de retoriek van progressief Amerika - en
dus van de progressieve beweging wereldwijd.

Ik bezocht hem deze zomer in Los Angeles. We dronken koffie in het Beverly Hills
Hilton Plaza, en spraken over de kunst van een goede campagne. Over politieke
taal, populisme, en zijn vertrouwensrelatie met Democratische kopstukken.

Dus ook over Hillary en Bill, die hij adviseerde op het dieptepunt van de
Whitewater- en Lewinsky-affaire.

Volgende week bereiken we in Den Haag een volgend stadium in het seizoen van het
vertoon: Troonrede, Miljoenennota en Algemene Beschouwingen als
campagnemomenten.

Het interessante was dat Juncker, met zijn State of the Union, deze week in
staat was alle wetten van de  politieke toespraak te overtreden.

In zijn eerste zin herinnerde hij eraan dat hij vorig jaar al zei dat de Unie er
niet goed voorstond. In zijn tweede zei hij dat het behelpen blijft.

Het was geheel in strijd met Shrums politieke levensles: juist in tijden van
tegenslag hoort een leider over vooruitgang en verlangen te spreken.

Hij werd er in de VS  befaamd mee: toen Ted Kennedy in 1980 de voorverkiezingen
van Jimmy Carter verloor, zodat de kans op een nieuwe Kennedy als president
vervloog, schreef hij een vlammende speech voor Teddy, met één van de
invloedrijkste oneliners van de moderne politiek: The hope still lives, and the
dream never dies.

Zelfs op de zwartste momenten optimistisch blijven   dat is volgens Shrum de
kunst. Rutte II slaagde daar de laatste jaren ook in, al zal Den Haag dit de
komende maanden graag willen vergeten.

Shrum vertelde me over de intense week die hij in 1997 doorbracht met Bill
Clinton toen hij, in het hart van de Lewinsky-affaire, zijn politieke leven met
een State of the Union moest zien te redden.

Zoals Juncker deze week somber begon, zo waren er volgens Shrum destijds ook
Clinton-adviseurs die zeiden:  Begin met je problemen . Shrum was er faliekant
tegen.  Dan had niemand meer over iets anders gepraat.

Dus boetseerden hij en Bill een tekst waarin ze nederigheid over de Lewinskyzaak
(seks met een stagiaire) combineerden met nieuwe ambities.  Mensen moesten na de
speech denken: deze man kan nog steeds onze president zijn , zei Shrum.  En het
lukte.

Hij leerde die dagen ook het weerstandsvermogen van Hillary Clinton kennen. Zij
had hem eerder ingehuurd toen ze in de problemen kwam door een belegging in
Arkansas (Whitewater), hoewel bekend was dat ze Shrum niet mocht.  Het typeert
haar pragmatisme , zei Shrum licht spottend.

In 1997 speculeerde de wereld over het einde van zijn presidentschap - en het
einde van hun huwelijk. En Bob Shrum zag hoe Hillary Clinton binnenskamers
opereerde. Puur rationeel, puur analytisch.  Echt slim, héél slim , zei Shrum.
Ze had een kalmerende invloed op ons allemaal.

In essentie, legde hij me uit, draait alle politieke presentatie, en elke
campagne, om optimisme.  Ik bekijk elke campagne door die bril , zei Shrum.  Who
owns hope?

Want hoe negatief campagnes vaak ook zijn: hoop wint vrijwel altijd. Voorbeelden
te over. Reagan 1984: Morning in America. Bush jr. 2000: Compassionate
conservatism. Bill Clinton 1992: The man from Hope. Obama 2008: Hope.

Die laatste vond Shrum aanvankelijk te plomp.  Mensen moeten niet denken dat het
een trucje is , zei hij.  Dus je moet het niet zeggen maar aantonen.

Obama bleek een meester met taal   al berustte een van zijn meest geciteerde
teksten, van de Democratische Conventie in 2004, op puur toeval, verklapte Shrum
me.

There s not a liberal and a conservative America. There s the United States of
America, zei Obama daar.

In zijn concept, dat Shrum als Kerry s adviseur inzag, stond een passage over
verlangen naar Amerikaanse eenheid die woordelijk overeenkwam met tekst die
Kerry ook wilde uitspreken.

Shrum vroeg Obama dat te wijzigen.  Hij had niet het egocentrische van zoveel
politici , vertelde Shrum.  Hij zei: oké, ik bedenk wel iets. Dat hebben we
geweten.

Van dit jaar   Make America great again met Trump; Stronger together met Clinton
weten we de uitkomst natuurlijk nog niet.

Maar als je Shrums redenering naar Nederland vertaalt, zie je het manco van onze
politieke symboliek meteen: vaag.

Op Prinsjesdag zullen we worden overladen met optimisme. Ik ken de tekst van de
Troonrede niet, maar niemand moet opkijken van woorden als  ommekeer  en  omslag
. Zo n optimistische toon kán aanslaan, je weet het niet.

Tegelijk opereren de twee politici met het scherpste profiel dubbelzinnig. Rutte
is de geboren optimist maar zoekt winst met onderbuikvocabulaire:  Pleur op .
Wilders sombert het hele jaar maar is evengoed cynisch: verkiezingsprogramma op
één A4tje. Jesse Klaver en Gert-Jan Segers spreken openlijk over hoop - maar
onhelder is of zij bepalend worden.

Ook in de VS ligt het niet kraakhelder: zo vaardig als ze optimisme brengen, zo
voortreffelijk kunnen ze elkaar afbreken. Ook Shrum heeft zijn ervaringen met
dirty tricks.

Zo bedacht zijn vriend en toenmalig zakenpartner James Carville (die later Bill
Clinton president maakte) in de jaren tachtig een manier om het drankverleden
van een Republikeinse opponent te openbaren.

Hij liet lekken dat Shrum er een advertentie over had gemaakt, die hun klant,
een Democratische gouverneur, uit ethisch oogpunt weigerde uit te zenden. Twee
vliegen in één klap.  Ik was erg boos op James. Maar het werkte.

En in 2004 kreeg Kerry na een blunder (Ik stemde vóór voordat ik tegen was) van
Bush jr. het etiket flipflopper opgeplakt; een woord dat Shrum zelf eerder groot
had gemaakt.  Ik kreeg terug wat ik geoogst had , zei hij.

Binnen de Democraten bezet Shrum de populistische flank: indachtig de erfenis
van de Kennedy s bepleitte hij al in 1988, als adviseur van Michael Dukakis, dat
zijn partij zich tegen de groeiende vrijhandel onder Reagan keerde.  Ik wilde
bescherming van onze werknemers.

Shrum bedacht er een slogan bij: For the people, not the powerful. De Clintons
zagen er, met hun zuidelijke gematigdheid, niets in. Dit ging zelfs zo ver dat
Bill Clinton hem belde vlak voor de conventiespeech waarop zijn vicepresident Al
Gore in 2000 de kandidatuur aanvaardde. Shrum werkte ook voor Gore.  De
president was bang dat het één en al populisme zou worden. Toen heb ik hem de
speech alvast stiekem voorgelezen.

Gore hield zich redelijk in, en een van de wonderen van 2016 is dat Shrums
thema, en daarmee ook het verzet van de gewone man tegen de gevestigde orde,
terugkeerde in het hart van de politiek.

Bernie Sanders raakte de snaar, Hillary volgde, intussen keerde ook Trump zich
tegen vrijhandel.  Krankzinnig voor een Republikein , zei Shrum.

Vooruitkijkend naar 2017 staat in Nederland hetzelfde dilemma op de agenda. De
meeste kiezers willen een rem op vrijhandel, maar dat belemmert de groei:
scepsis is een prachtig campagnestandpunt, en een onhandig regeringsstandpunt.

Ik denk , zei Shrum,  dat links wereldwijd duidelijker de kant van de gewone man
moet kiezen .

Het gaat in politiek nu eenmaal om de dubbelslag, zei hij: optimisme en hoop.
En als links niet meer opstaat tegen gevestigde belangen, biedt het geen hoop
meer.

Hij werkte met   de Clintons, Obama. Ted Kennedy, Al Gore: een Democratische
insider vertelt waar alle politiek  tenslotte om draait:  Who owns hope?

LOAD-DATE: September 16, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              59 of 146 DOCUMENTS



                                NRC Handelsblad

                               16 September 2016
                                   NH Vrijdag

Scheur de macht maar aan stukken

BYLINE: Auke Hulst

SECTION: Boeken; Blz. 10

LENGTH: 1423 woorden

ABSTRACT

De toekomst van de StatesIs Amerika een land in verval of valt er juist veel van
het land te leren? Twee journalisten gaan op zoek naar het Amerika van nu en
trekken verschillende conclusies.

Toen Barack Obama op de partijconventie van de Democraten sprak, schetste hij
een beeld van een optimistisch Amerika dat, na een recessie, de weg voorwaarts
was ingeslagen. Hij probeerde daarmee tegenwicht te bieden aan de dystopische
teksten die een week eerder tijdens de Republikeinse conventie werden
uitgespuwd. Wie heeft gelijk? Is Amerika een land in verval, waar de elite de
gewone man heeft verraden en illegaal binnengeslopen verkrachters en terroristen
hun kwade werk kunnen doen? Of zijn de trends gunstig, en wordt er door politici
en media een sterk vertekend beeld van de werkelijkheid opgeroepen? Twee
Nederlandse boeken proberen  door te dringen in  hedendaags Amerika, een land
dat  onderhevig is aan demografische, sociaal-economische en ideologische
veranderingen.

De beste van die twee boeken is Guus Valks Obamaland. In een reeks reportages
reist de NRC-correspondent langs de breuklijnen van het moderne Amerika. Hij
portretteert personen en regio s die actuele kwesties belichamen. Neem John
Fetterman, burgemeester van Braddock in de Rust Belt, het oude hart van de
teloorgegane Amerikaanse industrie. Een spookstad: gesloten fabrieken, gesloten
winkels, vervallen huizen. De achterblijvers zitten gevangen in een nachtmerrie
van geweld en drugsoverlast. Fetterman, die de bijnaam  Burgemeester van de Hel
kreeg, doet er alles aan om het tij te keren, langs links-populistische weg. En
ook rechtse populisten doen het in de Appalachen goed, getuige het succes van
Trump.  Enerzijds háten mensen in Braddock de overheid,  schrijft Valk.  Ze
voelen zich verraden door hun leiders, die vrijhandelsakkoorden sloten. De
arbeidsmarkt werd  flexibel  , waardoor banen in de jaren negentig nog sneller
verdwenen dan voorheen.  Tegelijkertijd zien inwoners van Appalachia in
diezelfde leiders hun enige kans om uit de ellende te komen.

Baltimore

Valk verhaalt, aan de hand van de stad Baltimore en   persoonlijke
geschiedenissen, van de opgelaaide strijd voor rassengelijkheid, aangewakkerd
door politiegeweld en het daaruit voortvloeiende Black Lives Matter. Hij neemt
ons mee naar Colorado en Nevada, en spreekt met burgers en gezagsdragers die
weigeren nog langer de zeggenschap van de federale overheid te erkennen.
Uiteindelijk gaan alle verhalen daarmee over de Culture War tussen het
conservatieve en verdwijnende Amerika en het etnisch diversere en progressieve
nieuwe Amerika.

Vaak zijn boeken als deze   snel even voor de verkiezingen uitgebracht   van
bedenkelijk niveau. Maar Valk slaagt erin de krantenreportage  te overstijgen.
Dat heeft te maken met de keuze van onderwerpen en personages, maar ook met
stijl: Valk heeft het verdomd goed opgeschreven. Bovendien versterken de
verschillende hoofdstukken elkaar, waardoor het boek meer is dan de som der
delen.

Het minste hoofdstuk is gek genoeg dat over Valks eigen standplaats, Washington
DC, waar hij woont in een wijk waar het enige prangende vraagstuk  de herrie van
de bladblazers  is. Zijn tekening van dit  Hollywood for ugly people  is een
Fremdkörper, maar ik begrijp wel waarom het als openingshoofdstuk is opgenomen.
De atrofie van het politieke systeem plaatst lokale en zelfs persoonlijke
moeilijkheden in een context. Maar in het werkelijk blootleggen van de
systemische problemen laat Valk veel liggen. Hij gaat kort in op gerrymandering
het vanuit partijpolitieke overwegingen herindelen van districten   en maakt de
zelfradicalisering van de Republikeinse partij tastbaar.  Maar over Citizen
United, de Hooggerechtshof-uitspraak die de rol van het grote geld in de
politiek sterk vergrootte, geen woord. Noch over de vele schadelijke politieke
praktijken die er, direct en indirect, uit voort zijn gevloeid.

Tv-journalist Rick Nieman, die in Amerika studeerde en ooit voor CNN werkte,
maakt nog  minder woorden vuil aan de verlamming van het bestel. Zijn boek Wat
wij van Amerika kunnen leren is dan ook in de eerste plaats een essay over alle
goede eigenschappen van Amerika.

Nieman is zich natuurlijk bewust van de slechte reputatie van het land, met name
op het vlak van wapenwetgeving, economische en rassenongelijkheid en de veel
grotere bestaansonzekerheid.  Ik kan me voorstellen dat je dit boek hebt
opgepakt, de voorkant hebt gelezen, en nu denkt: is Rick Nieman gek geworden?
Wij leren van Amerika?  Er valt inderdaad wel iets van de Amerika te leren, maar
toch niet in de mate die Nieman suggereert.

Dit bescheiden boekje vloeide voort uit een zomerverblijf in Arlington Heights,
een nette buitenwijk van Chicago, het type wijk  waar mensen de achterdeur niet
op slot doen, en de krantenjongen de krant op je oprit gooit . Dit is de wereld
van normale, buitengewoon vriendelijke, hardwerkende mensen, aldus Nieman, en
daarmee veel meer  Amerika  dan New York en Los Angeles. Maar daar beginnen de
problemen al. Arlington Heights is gegroeid dankzij white flight en volgens de
census bestaat de bevolking voor meer dan negentig procent uit blanken. Dit is
dus ní ét Amerika. Naast het verblijf aldaar maakte Nieman met zijn vrouw een
aantal roadtrips, waaronder eentje per motor.

Hoewel Nieman zich beroept op onderzoeken, blijft hij overwegend steken in
bekende dooddoeners die hij met anekdotisch bewijs omhangt. De Amerikanen zijn
zo vriendelijk en behulpzaam, daar kunnen wij wat van opsteken. Hun patriottisme
vinden wij misschien ergerlijk, maar het maakt de integratie van minderheden wel
makkelijker: iedereen is Amerikaan. Het politieke bestel werkt in Niemans
beleving beter dan het onze, al wijst Valk er met recht op dat het aantal wetten
dat door het Congres komt historisch laag is. Belangrijk en terugkerend:
Amerikanen mopperen niet, Amerikanen dromen!  Terwijl Amerikanen continu over
Washington klagen en we momenteel met een presidentskandidaat te maken hebben
die gedragen wordt door elitehaat.

Historicus Jan van Oudheusden wijst er in zijn geactualiseerde Amerika, een
kleine geschiedenis (Prometheus, 232 blz.   12,50) fijntjes op:  Onderzoek van
Pew Research wees uit dat 75 procent van de aanhangers van Donald Trump het
leven slechter vond dan voorheen. Onder hen bevonden zich veel zogeheten middle
American radicalen: niet rijk en niet arm. Zij voelden zich bedreigd door de
bovenlaag én de onderlaag van de samenleving: door Wall Street én door
immigranten en armen die van de steun leefden. Deze middenklassers ergeren zich
aan het oprukken van het Spaans naast het Engels. Ze waren pessimistisch over de
kansen van hun kinderen.  Voor de goede orde, we hebben het dus over zo n dertig
procent van het totale electoraat der dromers. Meer dan eens schreef ik bij
Niemans boek in de kantlijn:  Eh ? Trump?

Achterbuurtromantiek

Ronduit ergerlijk is dat Nieman, zittend op zijn luxueuze huurmotor en behept
met een soort VVD-naïviteit, rechtstreeks de valkuil van de achterbuurtromantiek
in rijdt.  Wanneer heb je een beter leven?  vraagt hij zich te midden van de
Derde Wereld-armoede van ruraal Mississippi af.  Hier in de uitgestrekte
Mississippi Valley, met weinig voorzieningen maar veel vrijheid, of als je
afhankelijk bent van een uitkering en huursubsidie en op vierhoog woont in een
jarenvijftigflatje ergens langs een Nederlandse snelweg? Wij zijn eraan gewend
dat de staat van wieg tot graf voor ons zorgt. Maar wordt een mens er over het
algemeen niet beter, sterker én gelukkiger van als hij zijn eigen boontjes moet
doppen?

Dat wil niet zeggen dat Nieman niet enkele  goede punten maakt. De verdeling van
taken tussen de Staten en de federale overheid, zou ons kunnen helpen na te
denken over een werkzamere opzet van de EU. De integratie van ouderen en
gehandicapten in de arbeidsmarkt is in de VS beter geregeld. Voor veel groepen
ziet de toekomst er rooskleurig uit, en voor het eerst in jaren, is het inkomen
van huishoudens   en dus niet louter de één procent rijksten   sterk gegroeid.
Maar te vaak heeft Nieman dan al de rol gespeeld van de oom die makkelijk praten
heeft. Jammer, want een van zijn kernpunten   er is veel  om optimistisch over
te zijn   zou door de media  vaker ter harte mogen worden genomen. Amerika is
namelijk beide: een land in verval én een land met een zonnige toekomst.

Valk heeft het zo verdomde goed opgeschreven, dat je blijft lezen

Guus Valk: Obamaland. Lebowski, 204 blz.   19,99

4

Rick Nieman: Wat wij van Amerika kunnen leren. Prometheus, 152 blz.   12,50

2

LOAD-DATE: September 16, 2016

LANGUAGE: DUTCH; NEDERLANDS

NOTES: Guus Valk: Obamaland. Lebowski, 204 blz.   19,99; Rick Nieman: Wat wij
van Amerika kunnen leren. Prometheus, 152 blz.   12,50

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              60 of 146 DOCUMENTS



                                NRC Handelsblad

                               16 September 2016
                                   NH Vrijdag

Daar is de duizendkoppige Messias

BYLINE: Arnold Heumakers

SECTION: Boeken; Blz. 8

LENGTH: 1129 woorden

ABSTRACT

Jean Raspail In zijn omstreden roman uit 1973 laat de Franse schrijver Raspail
de westerse beschaving ten onder gaan aan de immigratie van Indiase paupers.
Totale anarchie breekt uit in dit actuele  pamflet .

Als het privilege van de literatuur eruit bestaat om onaangename en zelfs
onacceptabele zaken te verbeelden, dan heeft de Franse schrijver Jean Raspail
daar in zijn bekendste roman Le camp des saints (1973) optimaal gebruik van
gemaakt. In het voorwoord bij de heruitgave van 2011 doet hij er nog een schepje
bovenop: tegenwoordig zou zijn boek  onpublicabel  zijn geweest. Door twee
advocaten heeft hij laten uitzoeken welke passages zondigen tegen de sinds 1973
aangescherpte anti-discriminatie wetgeving. Het blijken er meer dan vijftig te
zijn; in een appendix worden ze keurig met bladzijden en regelnummers opgesomd.
Helaas ontbreekt deze appendix (evenals dat voorwoord) in de Nederlandse of
liever Vlaamse vertaling van Jef Elbers, die nu onder de titel De ontscheping is
uitgebracht.

Aan het provocerende karakter van de roman doet deze omissie intussen niets af,
net zo min als de vele fouten en slordigheden van de Nederlandse tekst dat doen.
Bij elke politiek correcte lezer zal Raspails proza de haren te berge doen
rijzen. Door minder politiek correcte lezers en ook door extreem-rechts is De
ontscheping omarmd als een visionair, ja profetisch geschrift waarin de huidige
problematiek van immigratie, vluchtelingen en asielzoekers al haarscherp wordt
uitgetekend. Daar zit wat in.

Een vloot van honderd roestige schepen zet vanuit Calcutta koers naar Europa,
met aan boord een miljoen Indiase paupers die zich op weg wanen naar het
paradijs. Hun leider of mascotte is een mismaakt kind met een kapiteinspet,
gezeten op de schouders van een reusachtige hindoe: een monsterlijk ogende
nieuwe Christoforus .

De religieuze associaties zijn geen toeval, want deze  armada van de laatste
hoop  arriveert op paaszondag aan de Côte d Azur. De Franse bevolking, panisch
bij het idee straks een miljoen uitgemergelde Indiërs over zich heen te krijgen,
is massaal naar het noorden gevlucht, terwijl een stoet van progressieve
wereldverbeteraars juist naar het zuiden is afgereisd om de arme stakkerds als
één Messias met een miljoen hoofden  te verwelkomen. De hele wereld houdt de
adem in en vraagt zich af wat de Franse overheid zal doen.

De overheid doet vrijwel niets, ontmoedigd door een humanitaire moraal die het
volgens de verteller enig effectieve verweer (grof geweld oftewel massamoord)
onmogelijk heeft gemaakt. Slechts een twintigtal fanatieke patriotten biedt
symbolisch, maar wel met echte wapens, verzet   voordat ze door de Franse
luchtmacht worden uitgeschakeld.

Toekomstmuziek

De ontscheping heeft namelijk een razendsnelle wisseling van de macht
veroorzaakt; voortaan is de regering in handen van zwarte migranten,
gastarbeiders en hun Franse collaborateurs, en zij maken korte metten met alle
racisme en blanke dominantie. Dat betekent, aldus Raspail, het einde van de
westerse beschaving. Geofferd op het altaar van de universele gelijkheid, want
het Franse voorbeeld blijkt onder druk van andere invasies en opstanden overal
navolging te vinden.

In 1973 was dit schrikbeeld nog geheel en al toekomstmuziek, en dat is het in
feite nog steeds. Wat op de lange duur de gevolgen zijn van de massa-immigratie
uit de niet-westerse wereld weet niemand, alle alarmerende voorspellingen ten
spijt. Maar de angst, de paniek, de hysterie en de haat die Raspail (1925)
beschrijft, zijn inmiddels alomtegenwoordig, mede aangewakkerd door een
islamistisch geïnspireerd terrorisme dat Raspail nog niet voorzag. Bij hem gaat
het allereerst om de armen van de derde wereld, die bij het rijke Europa
aankloppen om hun deel van de welvaart op te eisen. Dat is niet hetzelfde als
het culturele en politieke conflict met de radicale islam, al doet het verschil
geen afbreuk aan de actualiteit van De ontscheping.

Achilleshiel

De tegenstelling tussen rijk en arm bestaat nog altijd, zij het in een
gecompliceerdere vorm dan destijds, aangezien de simpele oppositie tussen the
West and the rest is verdwenen sinds China en zelfs India hun welvaartsspurt
hebben gemaakt. In Raspails roman, door hemzelf aangeduid als een  parabel  en
een  allegorie , draait het om de fundamentele vraag: wat gebeurt er als de
derde wereld het humanisme, morele kern én achilleshiel van het Westen,
letterlijk neemt en de facto haar rechten opeist?

Voor Raspail is duidelijk wat er dan gebeurt: net als in het bijbelboek
Openbaring van Johannes (hoofdstuk 20, vers 8-9) omsingelen de krachten van de
duivel  de legerplaats der heiligen . Bij de apostel worden de  heiligen  gered
door het hemelse vuur, bij Raspail gaan ze onherroepelijk ten onder.

Tegen het demografisch dictaat is geen kruid gewassen:  zij  zijn met miljarden,
wij  slechts met miljoenen. Wat de zaak extra op scherp zet is dat Raspail de
tegenstelling ongegeneerd in raciale termen verwoordt. Het gaat om blank tegen
zwart en bruin, al blijkt bij de laatste patriotten of  heiligen  ook een
geassimileerde hindoe te zitten. Van het racisme wordt dus geen systeem gemaakt
in laatste instantie geeft de cultuur (iets waarvoor of waartegen men in
principe kan kiezen) de doorslag.

Door toch over rassen te spreken en zelfs over een  rassenoorlog  komt Raspail
onbedoeld tegemoet aan de tegenpartij die de inflatoire gewoonte heeft om alles
wat haar niet bevalt als  racisme  te verketteren. In Raspail vindt die
tegenpartij een welbespraakte en voor niets terugdeinzende bestrijder. De
verschoppelingen uit India krijgen als  mensen van de Ganges  nauwelijks een
gezicht, maar bij het portretteren van een reeks even modieuze als hypocriete
Gutmenschen (inclusief een op Franciscus lijkende paus en een door alle
menslievende praatjes misleide Franse versie van Henk en Ingrid) heeft Raspail
zich bepaald uitgeleefd. Een deel van hen wordt vertrapt door de hongerende
horde of komt anderszins om in de totale anarchie als gevolg van de ontscheping.


Soumission

Satire en sarcasme strijden hierbij om de voorrang, waardoor het boek (anders
dan bijvoorbeeld Houellebecqs ironische meesterwerk Soumission) soms meer op een
pamflet lijkt dan op een roman. Voor de vulkanische woede à la Céline over de
verwoestende invloed van het  Beest , zoals de vijand apocalyptisch wordt
aangeduid, maakt dat geen verschil. Wanneer de toekomst van de beschaving op het
spel staat, moet je niet aankomen met dubbelzinnigheden, zal Raspail gedacht
hebben. En dat haat óók een vruchtbare literaire motor kan zijn, demonstreert
hij met verve.

Anders dan Houellebecqs ironische meesterwerk Soumission lijkt dit boek  soms
meer  pamflet dan  roman

Jean Raspail: De ontscheping.  Vert. Jef Elbers. De blauwe tijger, 392 blz.
23,50

4

LOAD-DATE: September 16, 2016

LANGUAGE: DUTCH; NEDERLANDS

NOTES: Jean Raspail: De ontscheping. Vert. Jef Elbers. De blauwe tijger, 392
blz.   23,50

GRAPHIC: Het vervoeren van de God Ganesha tijdens het Ganesh Chaturthi festival
in Mumbai.
Foto Rajanish Kakade/AP

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              61 of 146 DOCUMENTS



                                NRC Handelsblad

                               16 September 2016
                                   NH Vrijdag

Met drone en laptop een bioscoop kraken

BYLINE: Hans Beerekamp

SECTION: Media; Blz. 17

LENGTH: 479 woorden

Zap

De kijkcijfers voor het nieuwe Belgisch-Nederlandse programma Exitus
(Canvas/NTR) zijn zeer laag, zelfs beneden het gemiddelde van NPO 3: vorige week
104.000, deze week 57.000.

Kennelijk zoekt de doelgroep van zo n innovatief project, dat met succes
traditionele televisie en de digitale wereld met elkaar verbindt, zoiets niet op
lineaire tv.

Exitus zoekt in meerdere opzichten de grens op. Het laat de ouderwetse
televisiekijker kennismaken met het fenomeen van Urban Exploring, ook wel
Urbanex of Urbex. Dat is een in populariteit toenemende tak van sport, waarbij
jongeren met een rugzak vol technische apparatuur een niet publiek toegankelijke
ruimte binnendringen, daar enige tijd verblijven of zelfs slapen en vervolgens
de bewijzen in de vorm van stilstaand en bewegend beeld op het web zetten. Zeg
maar: kraken met camera s en drones.

De twee hoofdpersonen van Exitus, Bob Thissen en Jeroen Swyngedouw, filmen zelf
en worden  gevolgd door een professionele cameraman. Zij willen niet alleen iets
spannends ervaren, maar ook van het verzamelde beeld een korte animatiefilm
maken, die aan het slot integraal vertoond wordt.

Tot nu toe zagen we het duo in een aantal Franse landhuizen, een huis van
bewaring in Philadelphia en een filmtheater in Bridgeport, Connecticut. Al deze
plekken staan al geruime tijd leeg en niemand lijkt zich nog te bekommeren om de
voorwerpen en ruimtes die verweesd achterbleven.

De animaties zelf zijn aardig, maar vormen niet de belangrijkste reden om naar
Exitus te kijken. Het is vooral spannend te zien wat daar allemaal aan
schitterend erfgoed ligt, zonder dat iemand er ooit nog naar kijkt: de
vergeethoek van onze beschaving.

Het Majestic Theatre, bioscoop van de Loew s Group tussen 1922 en 1975, is zo n
imposant filmpaleis voor de gewone man, waar de kroonluchters, gordijnen,
projectoren en vele rollen film gewoon onder het stof liggen. Tijdens hun bezoek
krijgen de mannen gezelschap van een wasbeer, die als huisbewaarder lijkt te
zijn aangesteld.

De makers realiseren zich dat ze met hun stopmotion-techniek aansluiten bij de
begindagen van de cinema. Als ze een kinderwagen en een trap aantreffen, weten
ze ook meteen naar welke filmklassieker hun animatie moet verwijzen.

Omdat ze iets doen wat niet mag, zijn de afleveringen ook vrij spannend. Hoe
zullen ze dit keer weten binnen te dringen, als deuren en ramen gebarricadeerd
zijn? Voor ervaren urban explorers is er altijd een oplossing, maar je moet wel
letten op alarminstallaties en nachtwakers.

Ondanks de kleine crew is dit toch een redelijk ambitieus en duur project,
ondersteund door twee publieke omroepen, het Vlaams Audiovisueel Fonds en het
Nederlandse CoBo-fonds. Die deftige instanties financierden dus
lokaalvredebreuk. En terecht, want zulke gedurfde bruggen tussen verleden, heden
en toekomst moet je als tv-zender durven slaan. Ook al kijkt er nog niemand
naar.

LOAD-DATE: September 16, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              62 of 146 DOCUMENTS



                                NRC Handelsblad

                               15 September 2016
                                  NH Donderda

informatiefKeuringsdienst van waardeNPO 3, 20.30-21.00u.

SECTION: Media; Blz. 18

LENGTH: 83 woorden


Hamburgers van Angus-runderen schijnen  beter te zijn dan  gewone  burgers. Niet
alleen hippe hamburgerzaken, maar ook fastfoodketen McDonalds bakt er
kwaliteitsburgers  mee. Maar wat is het precies voor koe en wat maakt hem zo
speciaal?  Of is het vooral een slim stukje marketing? Keuringsdienst van waarde
wil alles weten over  de Black Angus en vraagt het aan McDonalds. Het bedrijft
geeft het programma een kijkje in de  hamburgerfabriek. Met Teun van de Keuken,
Sofie van den Enk en Daan Nieber.

LOAD-DATE: September 15, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              63 of 146 DOCUMENTS



                                NRC Handelsblad

                               15 September 2016
                                  NH Donderda

Geen bollefreed en hondenwippen meer

BYLINE: Karin de Mik

SECTION: Binnenland; Blz. 10

LENGTH: 1456 woorden

ABSTRACT

BoekenGeheel tegen de digitaliseringstrend in, verschijnt  deze donderdag de
papieren Nieuwe Encyclopedie van Fryslân. Waarom niet, zegt de uitgever.  Op
internet is niet alles betrouwbaar.  Door

Hij is vierdelig, weegt 8 kilo, telt ruim 3.100 pagina s, 10.600 lemma s
waarvan 2.500 verwijslemma s   en 1.100 illustraties. En er is zeven jaar aan
gewerkt door 200 wetenschappers.

Deze donderdag wordt in Leeuwarden de Nieuwe Encyclopedie van Fryslân
gepresenteerd.  Een encyclopedie? Op papier? In 2016? Is dat geen anachronisme?
Geeft internet niet alle informatie die je nodig hebt?

Hoofdredacteur Meindert Schroor (61) uit Leeuwarden is heel stellig:  Nee,
papier is juist nieuw. Er is grote behoefte aan een fysieke uitgave, aan
letterlijk handzame feitenkennis. Op internet staat heel veel, maar niet alles
is betrouwbaar. Bovendien wordt daar informatie om de haverklap geactualiseerd.
Je weet dan niet hoe iets was in, pak  m beet, 2010. Deze encyclopedie geeft een
hedendaags tijdsbeeld van Friesland tot 2015. Betrouwbaar bovendien door de
duidelijke bronvermelding.  En het leuke is, vindt de sociaal geograaf, dat de
encyclopedie ook een soort  rommelmarkt  is.  Als je gaat bladeren kom je dingen
tegen die je   niet zoekt, maar toch interessant vindt. Je oog valt ongewild op
personen en onderwerpen.  Overigens was een papieren uitgave ook een voorwaarde
van de sponsoren.

Het internet en de sociale media bieden voordelen, schrijft Schroor in zijn
voorwoord, maar ook de nodige nadelen.  De behoefte aan overzicht, oriëntatie en
duiding is er alleen maar door gegroeid.

Er zijn  al 1.000 exemplaren (oplage 3.500) op voorhand besteld van het nieuwe
standaardwerk.  Ja, dit is Friesland , lacht Schroor.  Friezen voelen zich nu
eenmaal erg verbonden met hun provincie.

Elfstedentocht

Uitgangspunt voor de nieuwe uitgave was de oude Encyclopedie van Friesland
(1958, herdruk in 1973) van Jelle Hendriks Brouwer (1900-1981). Hij was
hoogleraar Fries en Gotisch aan de Universiteit van Amsterdam  en
wetenschappelijk directeur van de Fryske Akademy.

Alle lemma s uit dit inmiddels gedateerde naslagwerk werden nagegaan. Vele
verdwenen, zoals bijvoorbeeld volkskundige zaken als bollefreed (bolle is stier,
freed is vrijdag: de laatste vrijdag voor Allerheiligen waarop Friese jongeren
naar de Leeuwarder veemarkt kwamen) of hondenwippen (een verouderd volksgebruik
in Rinsumageest, waarbij honden op een slap koord werden gezet dat vervolgens
werd aangetrokken).

In 1975 verscheen de tweedelige Encyclopedie van het Hedendaags Friesland, met
een voorwoord van de voormalige president van De Nederlandsche Bank, Wim
Duisenberg. Ook die uitgave is achterhaald.

De Nieuwe Encyclopedie van Fryslân telt acht  deelvelden : geografie en
waterstaat, archeologie en monumentenzorg, geschiedenis, economie en
infrastructuur, kunst en cultuur, bètawetenschappen, talen en literatuur, en
politiek en maatschappij. Het langste lemma bestaat uit 2.300 woorden; het
kortste telt er 50.

Doorslaggevend voor de ruimte is de betekenis van het onderwerp voor Friesland.
Er is meer aandacht voor natuur en milieu en emancipatie dan in 1958. En ook de
sport kreeg veel ruimte. Zo zijn er lemma s over bijvoorbeeld Epke Zonderland,
Foppe de Haan, hardrijder op de schaats Hilbert van der Duim en atlete Foekje
Dillema.  De Elfstedentocht wordt bedeeld met zes pagina s. Nieuwe begrippen als
jeugdcriminaliteit en roofvogelmoord werden ook  opgenomen.

De totale kosten van de NEF waren 1,5 miljoen euro, waarvan de provincie Fryslân
0,5 miljoen bijdroeg. De rest kwam van fondsen en het bedrijfsleven.

Komt er een digitale editie?

Schroor:  Mede-uitgever Tresoar (Fries Historisch Centrum) wil in 2020 een
portal over Friesland opzetten in het Nederlands, Fries en Engels. De
encyclopedie is daarbij het uitgangspunt. Daarin kun je ook beeld- en
geluidsfragmenten opnemen.

Sport kreeg veel ruimte. Zo zijn er lemma s over Foppe de Haan. Epke Zonderland,
hardrijder op de schaats Hilbert van der Duim en atlete Foekje Dillema

Fragmenten uit het boek Aaisykjen

Het zoeken en rapen van kievitseieren, bonte eieren (d.w.z. van andere
weidevogels als grutto, tureluur, scholekster, kemphaan, watersnip en wulp) maar
ook van eenden, meerkoeten, ganzen en meeuwen voor consumptie was vroeger (voor
1900) een algemeen gebruik, zowel rond Fryslân als in de rest van Nederland.
Door de relatieve talrijkheid van de weidevogels, de sociaal-economische
situatie en door een zich geleidelijk ontwikkelende traditie is het eierzoeken
(aaisykjen) echter nergens zo n fenomeen geworden als in Fryslân. Door regel- en
wetgeving vanaf het midden van de 19e eeuw werd dit gebruik steeds verder
ingeperkt. Tegenwoordig is het aaisykjen zeer beperkt, nog slechts toegestaan
voor kievitseieren en alleen in Fryslân.

Aardbeving

Hoewel in de ondergrond van Fryslân breuken voorkomen worden geen daaraan
gerelateerde (tektonische) aardbevingen waargenomen. Bevingen ten gevolge van
delfstoffenwinning (geïnduceerde aardbevingen) komen wel voor, vooral als
uitvloeisel van gaswinning. De zwaarste deed zich voor bij De Hoeve, op
26.11.2009, met een magnitude van 2.8 op de schaal van Richter. Door de veel
kleinere gasvelden in Fryslân zijn het aantal, de omvang en het effect van deze
bevingen niet te vergelijken met die in de provincie Groningen. Zo zijn er tot
2014 circa acht bevingen langs de oostgrens van Fryslân geregistreerd tegen vele
honderden in Groningen. Hoewel zoutwinning in NW. Fryslân problematische
bodemdaling tot gevolg heeft acht de Dienst Staatstoezicht op de Mijnen het
onwaarschijnlijk dat zoutwinning leidt tot voelbare bodemtrillingen.

Distilleerderijen

Van de zes Friese distilleerderijen zijn vijf voortgekomen uit
berenburgstokerijen. De oudste zijn Sonnema* (Dokkum, 1860) en  Wed. S. Joustra
& Zn.*  (Sneek, 1864). In 1870 begon Klaas Plantinga (Huizum 1846-Bolsward 1922)
een berenburgstokerij in Bolsward die werd uitgebreid tot distilleerderij en
slijterij. De Schiedamse firma Herman Jansen nam het bedrijf in 1965 over en
verwierf in 1967 Sonnema. Dirk Boomsma (Leeuwarden 1851-1899) begon in 1883 een
grossierderij en distilleerderij in Leeuwarden waar hij  Oud-Friesche Berenburg
maakte. (...)  In 1916 opende Jan C. Meekma in Drachten een berenburgstokerij
die verschillende eigenaars heeft gehad. Bierbrouwerij  Us Heit  in Bolsward
stookt sinds 2002 de single malt whisky  Frysk Hynder .

Elfstedentocht

Elfstedentochten zijn er in verschillende uitvoeringen. Fietsen, wandelen, etc.
De oudste en bekendste is die per schaats. De eendaagse, door de (sinds 2009
Koninklijke) Vereniging De Friesche Elf Steden georganiseerde bijna 200 km.
lange schaatsklassieker, met Leeuwarden als start- en aankomstplaats, wordt
vanwege zijn lengte en heroïsch karakter ook wel  De Tocht der Tochten  genoemd.
De oudste schriftelijke vermelding dateert van 1749. In een te Leeuwarden
uitgegeven dichtbundel verhaalt B. Bornius Alvaarsma (Frisius), pseudoniem van
de eertijds op Bennema State in Hurdegaryp woonachtige advocaat en volksdichter
B.A. van Boelens*, hoe ene Pier, inwoner van Bolsward, op zekere dag schaatsend
alle elf Friese steden aandeed.

Volkslied

Traditioneel lied, door het gewone volk gezongen en aanvankelijk mondeling
overgeleverd. Later is men ertoe overgegaan volksliederen te noteren. Vanaf de
19e eeuw verschenen in Fryslân diverse liedboekjes zoals De lapekoer fen Gabe
Skroar (1822) van de broers Eeltsje Hiddes Halbertsma* en Joast Hiddes
Halbertsma*, Doaitse mei de Noardsce balke (1848) van Waling Dijkstra* en
Trîntsje Rommelpot (1850) van Tsjibbe Gearts van der Meulen*. In 1882 gaven
Dijkstra en Van der Meulen enkele liedjes uit onder de titel In doaze fol âlde
snypsnaren. Sinds 1875 geldt  De âlde Friezen  van Eeltsje H. als het officiële
Friese volkslied.

Epke Zonderland

Topturner, alias  de vliegende Hollander . Nederlands beste ooit. Won in 2012 op
magistrale wijze een gouden medaille op de Olympische Spelen in Londen op het
onderdeel rekstok en was daarmee de eerste Nederlander die olympisch turngoud
veroverde. Vanaf zijn vierde gymnast, heeft twee turnende broers en een zuster
die ook internationaal actief zijn. Zonderland, die medicijnen studeert,
schittert sinds 2004 op internationale toernooien. Op zijn lange erelijst, naast
olympisch goud, o.m. twee maal WK-zilver (2009 en 2010), eenmaal EK-goud (2011)
en tweemaal winst in Worldcup. Miste, ondanks deze schitterende palmares,
curieus genoeg bijna zijn olympische kwalificatie door een ingewikkelde mix van
een tekortschietende prestatie, internationale regels en juridisch getouwtrek.
Op 12 oktober 2014 prolongeerde Zonderland in Nanning (China) zijn in 2013
verworven wereldtitel rekstok met een zelden vertoonde hoge score van 16,225
punt.

LOAD-DATE: September 15, 2016

LANGUAGE: DUTCH; NEDERLANDS

GRAPHIC: Foto s Istock en Shutterstock, Montage Fotodienst NRC

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              64 of 146 DOCUMENTS



                                NRC Handelsblad

                               14 September 2016
                                  NH Woensdag

Is diplomaat en wegpiraat te stoppen?

BYLINE: Mark Kranenburg

SECTION: Den Haag; Blz. 6

LENGTH: 336 woorden

ABSTRACT

Debat van de dag

Fout parkerende en scheurende diplomaten. De Tweede Kamer wil actie.

De wandelgangen

Pak ze dan, pak ze dan

Deze woensdagavond zal buitenland in de Tweede Kamer even heel erg binnenland
zijn. Twee uur is er uitgetrokken voor de buitenlandwoordvoerders in de Tweede
Kamer om met de ministers Koenders (Buitenlandse Zaken, PvdA) en Van der Steur
(Justitie, VVD) te debatteren over buitenlandse diplomaten die zich in Nederland
misdragen.

De misdragingen zijn bijna allemaal te scharen onder de categorie
verkeersovertredingen. Auto s met een CD-nummerplaat   CD staat voor Corps
Diplomatique   willen nog weleens verkeerd geparkeerd staan of de
maximumsnelheid negeren. Boetes? Betalen de diplomaten niet, of vaak niet. Zo
gaat het al jarenlang.

Als je kan

En tegenwoordig hoeven ze ook helemaal niet te betalen, sinds het gerechtshof
Arnhem-Leeuwarden in 2014 de uitspraak deed dat aan personen met een zogeheten
diplomatieke immuniteit  geen boetes mogen worden opgelegd. Het beboeten van
diplomaten is namelijk in strijd met het Verdrag van Wenen, waarin de immuniteit
of onschendbaarheid van diplomaten is geregeld. Dus moest het kabinet iets
anders verzinnen om boos te kunnen zijn op  geprivilegieerden  die zich niet aan
de Nederlandse verkeerswetten houden.

Je kan ze toch niet pakken

De oplossing dacht het kabinet te hebben gevonden met een zogeheten
notificatiebrief. Daarin zouden diplomatieke verkeerszondaars worden gewezen op
hun fout. Plus daarbij de hoogte van de boete die  gewone  burgers daarvoor
krijgen.  Vervolgens zou de diplomaat worden uitgenodigd een soortgelijk bedrag
over te maken. Een namaakboete als het ware.

Maar dan is er de uitvoering. Die is  complex , schreven de ministers Koenders
en Van der Steur aan de Tweede Kamer. Er moet zelfs een nieuw IT-systeem voor
worden opgezet. En dan zijn er nog tal van andere vragen. Wegen de financiële
consequenties wel op tegen het te verwachten nut,  vroegen zij zich af. Het
lijkt duidelijk: dit wordt niets.

Mark Kranenburg

LOAD-DATE: September 14, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              65 of 146 DOCUMENTS



                                NRC Handelsblad

                               10 September 2016
                                  NH Zaterdag

Hé bedrijfstoppers, discussiëren jullie mee?

BYLINE: Marike Stellinga

SECTION: Economie; Blz. 2

LENGTH: 626 woorden

Column

Oh yes, de campagne is begonnen! Heerlijk. Vanaf nu tot aan de verkiezingen voor
de Tweede Kamer in maart gaan we eindeloos discussiëren. Over wereldproblemen,
over oplossingen, over wie we zijn, over wat we willen, over wat ons bindt en
ons scheidt, over hoe we zorgen voor een mooie toekomst. Ik verheug me.

Een deel van het debat zal (hoop ik) gaan over het sociaal-economische beleid.
Hoe groot is de ongelijkheid en wat moeten we eraan doen? Heeft de
mondialisering, de vrijhandel tussen landen, wel gebracht wat we ervan hoopten?
Kan iedereen nog vooruit komen door hard te werken? Betalen multinationals wel
genoeg belasting? Hoe zorgen we ervoor dat elk kind op school dezelfde kansen
krijgt? Is de vrije markt te vrij of lang niet vrij genoeg? Worden werknemers te
weinig of te veel beschermd? Wat hebben we in vredesnaam aan de Europese Unie?
Waarom stijgen de lonen niet zo enthousiast als voorheen? Allemaal belangrijke
en interessante vragen.   Weet je wie ik graag zou willen horen in al deze
discussies? De top van het bedrijfsleven.

Bedrijven spelen een grote  rol in deze discussies.  Minister Lodewijk Asscher
kan de Wet Werk en Zekerheid bedenken, hoe die uitpakt bepalen bedrijven:
krijgen meer mensen een vast contract of juist niet? Multinationals hebben de
macht om het beleid van landen te beïnvloeden, omdat ze kunnen kiezen waar ze
zich vestigen. Bedrijven geven de economie kortom vorm. Echt niet alleen vanuit
hebberige egoïstische onredelijkheid, zoals sommigen denken. Maar  bedrijven
kunnen wel collectief onwenselijk gedrag vertonen.

Grote aandeelhouders klagen in de Verenigde Staten bijvoorbeeld de laatste tijd
over de kortetermijnblik van het bedrijfsleven, over het gebrek aan
investeringszin, over de armoedige strategie van grote bedrijven om dan maar
eigen aandelen in te kopen. Als  bedrijven weinig investeren, komt de economie
niet op stoom.

Er wordt  veel tegen bedrijfsleiders  gepraat, op tv en in andere media,  door
politici, activisten, opiniemakers en belangengroepen. Deze week nog door
minister van Financiën Jeroen Dijsselbloem, die in de Volkskrant schreef dat ze
hun topbeloningen moeten matigen. Maar ik hoor bedrijfsleiders  zo weinig zelf
meedoen aan de discussie.

Ja, af en toe eens in voorzichtige antwoorden in  door de PR-afdeling zorgvuldig
gekozen  interviews. Soms sturen ze met zijn allen een brief de wereld in over
wat een slecht idee de Brexit is. Of ze laten Hans de Boer van hun lobbyclub
VNO-NCW Dijsselbloem van repliek dienen:  We zitten niet op een eiland.

Maar ik zie de bazen van Unilever, Shell, Ahold, KPN, Philips, AkzoNobel,
PostNL, ASML, DSM, Heineken en Randstad zelden vol het debat aangaan aan een
talkshowtafel of bij een openbare discussie. Ik begrijp best dat een gemiddelde
bedrijfsleider meer zin heeft in een driedubbele wortelkanaalbehandeling. De
kans op een moeilijk en heftig gesprek is groot. Maar volgens mij hebben we  wat
aan hun kant van het verhaal. Wat doen ze tegen discriminatie? Kunnen ze echt
niet zonder flexibele schil?  Hoe belangrijk is Europa? Waarom zijn
topsalarissen niet gek?

Dijsselbloem wees in zijn stuk op de onvrede over de kloof tussen  de elite  en
de gewone burgers.  Als we één samenleving willen blijven vormen, zullen de
bestuurders en commissarissen zich rekenschap moeten geven van die onvrede.  Hij
heeft gelijk. Hoe vaak horen we niet over besluiten van bedrijven om
bijvoorbeeld vast personeel te vervangen door flexwerkers, over
belastingconstructies of over topbeloningen  zeggen:  Dit is niet uit te leggen.
Het wordt tijd dat ze daar toch eens mee beginnen.

Marike Stellinga is econoom en schrijft elke zaterdag over politiek en economie

Ze hebben nog liever een wortelkanaalbehandeling dan een debat in een talkshow

LOAD-DATE: September 9, 2016

LANGUAGE: DUTCH; NEDERLANDS

NOTES: Marike Stellinga is econoom en schrijft elke zaterdag over politiek en
economie

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              66 of 146 DOCUMENTS



                                NRC Handelsblad

                               09 September 2016
                                   NH Vrijdag

Bedrijven: Minister gaat niet over onze toplonen

BYLINE: Chris Hensen

SECTION: Economie; Blz. 2

LENGTH: 647 woorden

DATELINE: Amsterdam.

ABSTRACT

Beloningen

Dijsselbloem vindt het tijd dat de topbeloningen in het  bedrijfsleven omlaag
gaan. Dat reageert woedend en spreekt van  verkiezingsretoriek .

De reacties waren voorspelbaar. Donderdag pleitte minister Dijsselbloem (PvdA,
Financiën) in de Volkskrant  voor een vergaande versobering van de beloningen in
het   bedrijfsleven.  Bonussen die perverse prikkels geven zijn  nog steeds in
opmars, stelde hij. De topbeloningen als totaal blijven flink doorstijgen. En de
verhoudingen tussen de top en werknemers zijn bij veel bedrijven  volledig uit
het lood geslagen. Topmannen van Ahold, Unilever en Heineken zouden nu  meer dan
honderd keer zo veel verdienen als hun gemiddelde werknemer.

In tijden waarin de lonen van gewone werknemers al jaren onder druk staan, is
dat  niet te verantwoorden , vindt  Dijsselbloem.  Het raakt  aan  de onvrede
over  de kloof tussen  de elite  en de gewone burgers . Dus zouden er volgens
hem bonusmaxima moeten komen, net zoals die er ook in de financiële sector zijn
sinds 2015. De maximale bonus voor bankiers en verzekeraars mag niet hoger zijn
dan  20 procent van het vaste salaris. Daarnaast zou de salarisstijging van
topbestuurders gekoppeld kunnen worden aan de stijging van de lonen van het
personeel volgens de CAO.

Strengste van Europa

Met zijn opiniestuk werpt Dijsselbloem  zich opnieuw op als voorvechter voor
gematigde beloningen. In de financiële sector voerde hij dus al het bonusplafond
in   de strengste bonuswetgeving in Europa.   Bij (semi-)staatsbedrijven werden
de  beloningen ook aan banden gelegd. In een brief die de minister  deze week
naar de  Kamer stuurde, stelt hij dat de eerste indicaties zijn dat het beleid
positief  uitpakt.

Niet verrassend bracht zijn pleidooi  felle reacties teweeg,   onder meer
vertolkt door werkgeversorganisatie VNO-NCW en de Nederlandse Vereniging van
Directeuren en Commissarissen. Het zou  verkiezingsretoriek zijn. Bovenal: de
overheid gáát er  niet over. Beloningen in het bedrijfsleven zijn een zaak
tussen bedrijven en hun aandeelhouders.

Code voor goed bestuur

De minister spreekt   de Monitoring Commissie Corporate Governance Code aan: hij
wil dat  matiging via zelfregulering tot stand komt. De commissie buigt  zich
momenteel over een herziening van de code voor goed ondernemingsbestuur. Die
code wordt goed gevolgd door veel bedrijven. Dit voorjaar kwam de commissie met
een conceptrapport, waarop belanghebbenden  mogen reageren. Eind dit jaar wordt
het eindrapport verwacht.

Dijsselbloem  vindt dat  de commissie  als het om beloningen gaat  steken laat
vallen. Het eerste rapport   gaat daar weliswaar op in,  maar de
maatschappelijke discussie krijgt amper aandacht. De commissie doet geen morele
uitspraak.      De commissie liet   aan persbureau ANP weten kennis te hebben
genomen van Dijsselbloems  visie en blij te zijn met alle input voor de nieuwe
code.

In theorie zou de politiek ook  via wetgeving kunnen proberen matiging af te
dwingen. Zo ging het ook bij de bonusmaxima voor banken en verzekeraars. Er zijn
meer voorbeelden, zegt hoogleraar corporate governance Mijntje Lückerath van de
Universiteit van Tilburg.  Wetgeving die bepaalt dat commissarissen maar een
bepaald aantal toezichtsfuncties mogen hebben bijvoorbeeld. En wettelijke
streefgetallen voor vrouwen op topfuncties. Het staat politici vrij om met
allerlei wetgeving te komen, aldus Lückerath.  Maar ze betwijfelt of zoiets door
de Kamer zou komen.  Omdat het over zoiets principieels gaat als
overheidsbemoeienis in het hele private domein, en er politieke partijen zijn
die dat absoluut niet willen. Ik vind de beloningen ook aan de hoge kant, maar
dit is  geen taak van de overheid.

Jos Streppel, oud-voorzitter van de   commissie, zegt:  De  commissarissen gaan,
met instemming van de aandeelhouders, over de beloningen.   Politici kunnen een
beroep doen, maar dat is het.

LOAD-DATE: September 9, 2016

LANGUAGE: DUTCH; NEDERLANDS

GRAPHIC: De bonus voor bedrijfsbestuurders mag wat Dijsselbloem betreft nog
hooguit 20 procent van hun jaarsalaris zijn.
Foto Getty Images

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              67 of 146 DOCUMENTS



                                NRC Handelsblad

                               06 September 2016
                                   NH Dinsdag

Academische ziekenhuizen weten hun eigen tarieven niet

BYLINE: Jeroen Wester

SECTION: Economie; Blz. 6

LENGTH: 527 woorden

ABSTRACT

Ziekenhuistarieven in Nederland zijn nog steeds geheim, maar we betalen ze
allemaal wel. NRC inventariseert met hulp van lezers de tarieven.

Zorgtarieven

Sommige verzekeraars toonden zich de afgelopen weken not amused dat hun collega
CZ uit Tilburg zomaar alle tarieven onder de 885 euro   het maximale eigen
risico   op straat gooide. Wie is er  nu gediend met zo n complexe, niet voor
gewone burgers te doorgronden spreadsheet, was hun redenering.

Maar de adviseurs van PinkRoccade logenstraffen die gedachte. Zoals verwacht
gaan andere deskundigen met de data aan de slag om die voor burgers te
ontsluiten. De consultants, die erin gespecialiseerd zijn om cijferbergen te
visualiseren, hebben de CZ-gegevens tot de kern  teruggebracht. Iedereen kan
zelf een behandeling invullen en daarna zien welke tarieven  de   ziekenhuizen
rekenen (zie nrc.nl/zorgtarieven).

In onze speurtocht naar de geheime ziekenhuistarieven stuitten we vorige week op
een raadsel bij het Radboudumc. Waarom betalen patiënten voor een staaroperatie
in Nijmegen ruim 32 procent meer dan in Vlissingen? Bij het Radboudumc doen ze
eigenlijk alleen maar complexe staaroperaties, legt een woordvoerder uit. In
Nijmegen worden dan ook vooral operaties gedaan bij patiënten afkomstig uit een
ander ziekenhuis. De oogartsen daar verwijzen door.

Kortom, de kosten zijn  hoger. Dat antwoord blijft vragen oproepen: als bij een
behandeling veel extra ingrepen nodig zijn, kan dat toch gedeclareerd worden in
wéér een andere unieke code?

Zo bestaat er een aparte  code (070401002 om precies te zijn) voor een
ingewikkelde staaroperatie bij een ingreep van de ooglens . Dat is dus een
andere ingreep dan de facturen die wij vergelijken met code 070401008   de
staaroperatie bij een ziekte van de ooglens . En het Universitair Medisch
Centrum Utrecht   ook een gespecialiseerd umc   doet de eenvoudige operatie
tegen een 11 procent lager tarief van 1.109,47 euro. Er blijft geen andere
conclusie over dan dat Radboudumc duurder is bij staaroperaties.

Maar er is meer aan de hand in Nijmegen. Het umc blijkt nog steeds met
verzekeraar CZ te onderhandelen over de tarieven voor 2016. Het Radboudumc is
niet de enige. Ook het AMC, VUmc, UMCG en LUMC hebben nog geen deal over de
tarieven met CZ. Geen paniek. Er is wél al een contract, dus wie met zijn
CZ-polis naar een van deze universitaire medische centra gaat, krijgt zijn
behandeling sowieso vergoed. Maar hij zal lang op de rekening moeten wachten,
want eerst moeten de tarieven bekend zijn. De CZ-patiënt kan dus al acht maanden
onmogelijk weten wat zijn behandeling zoal gaat kosten bij vijf van de acht umc
s in Nederland.

Vervolg NRC-onderzoek

Wij merken dat de drempel hoog is om mee te doen aan het NRC-onderzoek. Dat komt
mede doordat  mensen die mee willen doen, een van onze vijf geselecteerde
medische behandelingen hebben moeten ondergaan en daarvan de factuur moeten
meesturen. Wij hebben besloten het visnet breder uit te gooien. Welke medische
behandeling u ook heeft ondergaan, wij zijn geïnteresseerd in het tarief. We
zijn benieuwd naar de reacties.

Help mee de tarieven in de zorg in kaart te brengen. Ga naar nrc.nl/zorgtarieven

LOAD-DATE: September 6, 2016

LANGUAGE: DUTCH; NEDERLANDS

NOTES: Help mee de tarieven in de zorg in kaart te brengen. Ga naar
nrc.nl/zorgtarieven

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              68 of 146 DOCUMENTS



                                NRC Handelsblad

                               03 September 2016
                                  NH Zaterdag

De mysterieuze Republikeindie Mark Rutte adviezen gaf

BYLINE: Tom-Jan Meeus

SECTION: Binnenland; Blz. 16

LENGTH: 1354 woorden

ABSTRACT

Op wie moet je letten om Den Haag te begrijpen? Deze week: de mysterieuze
Republikein die Rutte hielp, en de campagnechef van Bernie Sanders die naar
Nederland wil. Ofwel: de wisselwerking tussen verkiezingen in de VS en
Nederland.

Haagse invloeden

Een nieuw seizoen, een nieuwe logica. Twee campagnes die op het oog niets met
elkaar gemeen hebben, presidentsverkiezingen in de VS en Kamerverkiezingen in
Nederland, gaan op elkaar inwerken   het is de les van de recente geschiedenis.

Nederland kiest 15 maart volgend jaar. Amerika 8 november dit jaar. En het
interessante is: sinds 1977, dus de afgelopen vier decennia, kwam het slechts
tweemaal voor dat Nederland bij Kamerverkiezingen niet de politieke richting
insloeg die de VS daarvoor bij zijn presidentskeuze prefereerde.

Anders gezegd: als de VS een progressieve ( linkse ) president koos, werd daarna
in Nederland doorgaans een  linkse  partij de grootste. Gaf Amerika de voorkeur
aan een behoudende c.q.  rechtse  president, dan werd hier nadien een  rechtse
partij de grootste.

Vandaar dat ik voor deze rubriek in de nazomer in de VS was voor langere
gesprekken met campagnestrategen. Zij zullen de komende periode vaker in deze
kolommen terugkeren.

Ik sprak met (oud-)adviseurs van Donald Trump en Bernie Sanders, van beide
Clintons, van Ronald Reagan en Al Gore.

Zo kwamen trends in beeld die volgend jaar ook voor Nederland relevant kunnen
zijn.

En ik sprak strategen die hun ideeën al naar Nederland exporteerden of dat
ambiëren te doen. Zoals de mysterieuze Republikein die Mark Rutte op een
cruciaal moment in zijn politieke leven adviseerde.

Ik kwam hierop door De liberale opmars (2013) van oud-ANP-journalist André
Vermeulen. Een fraaie geschiedschrijving over de groei van de VVD naar een
rechts-liberale volkspartij, sinds 2010 de grootste van het land.

Ruttes beginjaren, hij werd in 2006 partijleider, waren zoals bekend benauwd.
Hij presteerde electoraal matig, oud-VVD er Wilders kwam met negen zetels in de
Kamer.

Hij gooide Rita Verdonk uit de partij, waarna zij ook voor zichzelf begon. De
VVD dreigde te verkruimelen.

De partijtop riep buitenlandse hulp in om  zichzelf opnieuw uit te vinden ,
schrijft Vermeulen. Ruttes vertrouweling Edith Schippers vertelt in zijn boek
dat het ging om het campagneteam van David Cameron en  een ideoloog van de
Republikeinse partij uit de VS .

Met hem en de Tories bespraken ze volgens Schippers het  bestaansrecht  van de
VVD. Zo diep waren ze gezonken. Na die sessies besloot Rutte zich te
concentreren op de drie thema s waarmee hij in 2010 premier werd: economie,
veiligheid en immigratie.

Wie de Republikein was, vermeldt het boek niet. In de partij hoorde ik dat het
om David Winston ging: een strateeg met roots bij de conservatieve Heritage
Foundation, die campagnes bijstond van kopstukken als Reagan (1984) en Newt
Gingrich (2012).

Ik bezocht hem in Washington: het type conservatieve intellectueel dat je hier
amper hebt   rond brilletje, hartelijk, soft spoken. Ik had hem niet voorbereid
op vragen over Rutte, maar hij bleek zich alles te herinneren.

Ze hielden sessies in Amsterdam en Den Haag, zei hij. Schippers vond hij  zéér
slim . Rutte herinnerde hij zich als  scherpzinnig .

The Wilders thing   speelde toen al, vertelde Winston.  Ze waren bezig met het
doorgronden van de kiezer.  Ze zochten de thema s die de kiezer werkelijk
beroerde, zei Winston:  Als je onze vijftien ideeën ziet, welke werkt?

Zo nam de conservatief David Winston de VVD-top mee in de typisch Amerikaanse
mix van politiek en reclame. Hij suggereerde de VVD, zei hij, zich voortaan te
presenteren op basis van twee regels uit het politieke spelboek uit de VS:
merkzekerheid (beperk je tot enkele thema s) en message control (herhaal die
thema s altijd).

Ik wil niet claimen dat ze deze keuzes maakten omdat ik het zei , vertelde
Winston discreet.  Maar daarna zijn ze  de goede richting ingeslagen.

Nu is Rutte lang niet de enige die zijn tactische inspiratie mede uit de VS
haalde. Friso Fennema, woordvoerder van Lodewijk Asscher (die eerder voor Rutte
werkte), schreef in 1997 een doctoraalscriptie over  politieke marketing : De
overeenkomst tussen Clinton en Omo.

Vlak voordat Diederik Samsom PvdA-leider werd, hield hij in PvdA-afdelingen een
vaste speech waarvoor hij delen kopieerde uit de film The American President
(1995), onthulde NRC-collega Derk Stokmans in zijn boek over Samsom.

En de basis voor de tactiek van Fortuyn en Wilders werd gelegd in een notitie
die strateeg Kay van de Linde in 2000 schreef voor de VVD, nadat hij jaren voor
Amerikaanse campagnes werkte. De VVD verwierp de aanbevelingen ( campagne is
oorlog ,  polariseer ), waarna hij Pim Fortuyn bij Leefbaar Nederland van zijn
aanpak overtuigde: de rest is geschiedenis.

Wilders kopieerde niet alleen de Amerikaanse confrontatiepolitiek. Hij deed ook
fondsenwerving in de VS, en kwam zo terecht tussen anti-immigratie- en
anti-islam-Republikeinen, veelal libertairen in de periferie van de partij.
Door Trump zijn de meesten ineens mainstream.

Ze zoeken bovendien contact met het nieuwe nationalisme in Europa. Vandaar dat
ook dirty trickster Roger Stone, al veertig jaar Trumps adviseur, me vertelde
dat hij best in Nederland wil werken - en niet alleen wegens de voortreffelijke
coffeeshops.  De laatste keer dat ik in Amsterdam was, werd ik zo stoned dat ik
verder niets gezien heb , lachte hij.

Maar het gaat om iets groters.  De weerzin tegen beroepspolitiek is wereldwijd ,
zei hij. Outsiders die zich verre van  het zijige politieke gedoe   houden,
hebben overal de  wind mee. ,,Politiek is vechtsport. Het recht van de sterkste
, zei Stone.

Winston ziet het met lede ogen aan. Door de eindeloze aanvallen is weerzin tegen
de persoon Clinton nu Trumps voornaamste campagneargument. En andersom.  Dat zal
in november geen gelukkige kiezers opleveren.

Trumps truc door met  ongehoorde uitspraken  altijd de  aandacht op zich te
vestigen, heeft een zelfde gevolg, vreest hij.  Het bevestigt uiteindelijk de
klacht van burgers dat politiek niet gaat over hun zorgen.

Zo is de gelijkenis tussen traditionele Republikeinen en de VVD evident: zoals
Rutte nog steeds tegenover the Wilders thing staat, zo hebben klassieke
Republikeinen the Trump thing als dilemma: polariseren of appaiseren?

Het interessante is: in de VVD zinspelen belangrijke stemmen op een tweestrijd
met de PVV volgend jaar   wie wilt u als premier, Wilders of Rutte?

Zo n strijd vergroot de aanhang van beide partijen, en Ruttes risico is beperkt:
uit angst voor een premier Wilders zullen ook  linkse  kiezers naar Rutte
overstappen. En met Wilders wil toch niemand regeren, dus ook als de PVV de
grootste wordt blijft Rutte premier.

Een gevolg zou ook zijn dat klassiek links, zoals in de VS, verder
gemarginaliseerd raakt: Hillary Clinton is eerder kandidaat van het
bedrijfsleven dan van de vakbonden. Vertaald naar Nederland is Rutte dan
Clinton, en Wilders Trump.

Maar het is vroeg. De PVV vertoont de laatste weken ouderwets
ontploffingsgevaar, in de SP sluimert ontevredenheid over Roemer, en zo kunnen
talrijke verrassingen de campagnelogica nog beïnvloeden.

Zelfs links, dat in Nederland historisch zwak staat, hoeft zich niet verloren te
wanen, vertelde de campagneleider van Bernie Sanders, Tad Devine, me aan de
telefoon.

Devine oogstte dit jaar bewondering onder vakgenoten, Democraten én
Republikeinen, omdat hij Clinton zelfs met een socialist serieus pijn wist te
doen.

Zijn format: online een achterban organiseren, en  alleen giften van kleine
donoren accepteren.  Twee zeer krachtige ontwikkelingen , zei hij,  omdat je zo
de rol van geprofessionaliseerde belangen uitschakelt.

Weg bedrijven, weg lobbyisten, weg beroepspolitici: de gewone man aan de macht.
Precies, zei Devine, en het mooie is: zo n campagne kost bijna niets, dus je
kunt dit overal in de wereld doen.

Ook in Nederland, mochten ze hem vragen?

Als het in mijn schema past   graag  , zei hij, en hij lachte er gul bij.

De PVV vertoont weer  ouderwets ontploffings-gevaar. In de SP sluimert de
ontevreden-heid over Roemer,  De kaarten voor 2017 zijn nog lang niet geschud

LOAD-DATE: September 2, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              69 of 146 DOCUMENTS



                                NRC Handelsblad

                               02 September 2016
                                   NH Vrijdag

Op degolfslag van de samenleving

BYLINE: Rob Hartmans

SECTION: Boeken; Blz. 2

LENGTH: 1392 woorden

ABSTRACT

Geert Mak

Zijn nieuwe boek over de Amsterdamse regentenfamilie Six is een vintage Mak. Met
oog voor detail en sfeer sleurt het je door de eeuwen en  de  geschiedenissen
heen.

Six en schatten aan de Amstel

Historisch Nieuwsblad organiseert nu de verkiezing van  het beste
geschiedenisboek  aller tijden . Op de website konden lezers kiezen uit 250
historische werken   variërend van Herodotus  Historiën tot het onlangs
verschenen SPQR van Mary Beard  , wat heeft geresulteerd in een voorlopige top
tien, waaruit de absolute winnaar gekozen kan worden. De kans dat dit een boek
van Geert Mak wordt   Hoe God verdween uit Jorwerd of De eeuw van mijn vader
is allerminst denkbeeldig; hij staat (als enige) met twee boeken in deze top
tien.

Geert Mak is in Nederland zonder meer de succesvolste auteur van historische
boeken, en sinds 1996 wordt elk boek dat hij publiceert een bestseller.

Het verschijnen van  de nieuwe Geert Mak  is dan ook een gebeurtenis die doet
denken aan de opwinding waarmee vroeger de publicatie  de nieuwe Mulisch  of  de
nieuwe Hermans  gepaard ging. En uiteraard is er ook nu vaak sprake van een
verschil in waardering bij de echte fans en een deel van de recensenten. Terwijl
de laatste categorie kritisch kijkt naar de plaats van het nieuwe boek binnen
het oeuvre en beoordeelt of er in dit verband sprake is van vernieuwing of
verrijking, snakken de liefhebbers vooral naar  meer van hetzelfde , naar dat
wat hen in de eerdere boeken ook al zo beviel.

Wat dit betreft zullen de honderdduizenden fans van Geert Mak zeker niet
teleurgesteld worden door De levens van Jan Six. Dit boek over de familie Six,
die vanaf de vroege zeventiende eeuw tot nu tot de elite van Amsterdam behoorde
en een fenomenale kunstcollectie opbouwde, is in alle opzichten een vintage Mak.
De auteur heeft nog altijd een uitstekend oog voor detail en sfeer, zodat de
lezer een goede indruk krijgt van het eeuwenoude huis aan de Amstel dat van
kelder tot zolder is volgestouwd met kunstwerken   met als hoogtepunt uiteraard
Rembrandts fenomenale portret van de eerste Jan Six   met historische
voorwerpen, meubels en documenten.

Uit de vele, zeer uiteenlopende aantekeningen van de  stamvader  diept Mak
allerlei interessante opmerkingen op die een beeld schetsen van het leven van
een zeventiende-eeuwse regent met belangstelling voor kunst en filosofie. Hij
schenkt aandacht aan verfzakjes die heel goed van Rembrandt geweest kunnen zijn,
en beschrijft indringend de indruk die sommige portretten van familieleden op
hem maken.

Distantie

Mak neemt de lezer mee op zijn zoektocht naar de geschiedenis van deze familie
zoals hij de lezer eerder door Europa en de Verenigde Staten loodste   en is ook
nu weer erg aanwezig in de tekst. Het tweede woord van het boek is  ik  en in de
85 woorden tellende eerste alinea komt dit persoonlijk voornaamwoord nog
vijfmaal voor. Niet iedereen houdt hiervan, maar bij Geert Mak is dit nu eenmaal
een van zijn meest in het oog lopende stijlkenmerken. Hij vertelt op losse,
familiaire toon en is beurtelings invoelend, licht ironisch en soms
moraliserend.

Voor de goede orde: dat laatste is  niet afkeurend bedoeld. Het valt toe te
juichen dat Mak niet zonder meer in katzwijm is gevallen voor de deftigheid en
immense culturele rijkdom van de familie Six   iets waar nogal wat auteurs die
zich met elites bezighouden last van hebben. Hij weet een zekere distantie te
bewaren en heeft ook oog voor de hebzucht, corruptie en het nepotisme van de
Amsterdamse elite. Zo schrijft hij onder meer over  de graaicultuur van de
18e-eeuwse regenten, met hun nepfuncties en opgeblazen ambten, waarbij op
dezelfde manier op de publieke sector werd geparasiteerd als in de huidige
managerscultuur .

Gelukkig is deze  linkse  ergernis niet het overheersende gevoel dat opkomt bij
het lezen van dit boek. Daarvoor is Mak te zeer gefascineerd door het verhaal
van de familie Six, daarvoor is de geschiedenis die hij beschrijft te boeiend en
te gevarieerd.

Dat hij zo n genuanceerd en interessant verhaal kan vertellen, komt niet in de
laatste plaats door de overweldigende rijkdom van het materiaal waarover hij kon
beschikken. Naast de vele kunstschatten   behalve verschillende Rembrandts bezat
de familie ook werken van Vermeer, Rubens, Van Dyck, Titiaan en Tintoretto
waren er ook talloze gebruiksvoorwerpen, kledingstukken die eeuwenlang bewaard
zijn, en zo n 100.000 documenten, waaronder gedichten van Vondel en brieven van
George Washington.

Het verhaal van de familie Six weerspiegelt heel fraai de golfslag van de
Nederlandse samenleving vanaf de late zestiende eeuw. Toen de wegens de
godsdienstoorlogen uit Saint-Omer gevluchte lakenhandelaar Charles Six zich in
1586 in Amsterdam vestigde, was dit een opkomende stad die het hart zou worden
van de Republiek der Verenigde Nederlanden   een jonge, dynamische natie die al
spoedig zijn Gouden Eeuw zou beleven.

Heer van Hillegom

De familie was in staat geweest een deel van haar vermogen mee te nemen en begon
dus bepaald niet met lege handen, maar door hard werken en slim zakendoen wist
zij   vooral dankzij het krachtige optreden van schoondochter Anna Wijmer, de
moeder van de eerste Jan Six   optimaal te profiteren van  extreme
hoogconjunctuur die het zeventiende-eeuwse Amsterdam beleefde. Niet alleen kan
men vorstelijke huizen aan de grachten laten bouwen, maar al spoedig worden er
ook landgoederen gekocht, waardoor men zich onder meer Heer van Hillegom mag
noemen.

Omstreeks 1650 gaat de familie deel uitmaken van de Amsterdamse regentenelite,
die de bestuursfuncties en lucratieve baantjes onderling verdeelde. Men meet
zich een aristocratische levensstijl aan   doordat de Republiek geen
adelscheppende  soeverein heeft duurte het tot begin negentiende eeuw eer men
een echte adellijke titel verwerft   en probeert zich steeds meer te
onderscheiden van de  gewone  burgers.

Vanaf het einde van de zeventiende eeuw maakt zowel binnen de familie Six als de
Republiek als geheel de dynamiek plaats voor consolidatie en behoudzucht.
Ondernemingszin en oog voor de publieke zaak veranderen in rentenieren, het
bewaken van eer en status, en het   vooral door berekenende huwelijken
veiligstellen van het familiebezit. In tegenstelling tot veel andere families
lukte dit vrij goed, al waren er onder de Sixen af en toe ook  doordraaiers ,
die er hele kapitalen doorjoegen.

Ook brak begin negentiende eeuw dochter Henriëtte met het huwelijksbeleid van de
familie door ver beneden haar stand te trouwen, waarop zij onmiddellijk uit de
familiegeschiedenis werd gegumd.

De ups and downs van de familie worden door Mak helder en uitvoerig beschreven,
en dat sommige periodes minder boeiend zijn is natuurlijk niet zijn schuld. Wat
men hem wel kan aanrekenen, is dat de  geschiedenislessen  die hij door deze
familiegeschiedenis weeft, vaak aan de oppervlakte blijven en soms zelfs
clichématig zijn. Wat hij bijvoorbeeld schrijft over de Wetenschappelijke
Revolutie, de Verlichting en Romantiek getuigt niet van een bijzondere
diepgaande kennis van deze verschijnselen, en wie enigszins is ingevoerd in deze
materie constateert in de literatuurlijst heel wat opvallende manco s.

Maar Mak richt zich niet in de eerste plaats op lezers die reeds beschikken over
een grote (kunst)historische kennis, en evenmin pretendeert hij een bijdrage te
leveren aan het wetenschappelijke debat op deze terreinen. Hij schrijft voor een
breed publiek, dat graag tentoonstellingen bezoekt en toegankelijke boeken over
geschiedenis leest, en dat het prettig vindt dat interessante informatie op een
heel persoonlijke wijze wordt gepresenteerd.

Dit publiek wordt in De levens van Jan Six uitstekend bediend. Dat niet iedereen
gecharmeerd is van de aanpak en stijl van Geert Mak, en dat kenners weinig
nieuws lezen en hier en daar dingen missen, is onvermijdelijk. Geert Mak zal er
niet wakker van liggen, en zijn uitgever en lezers al helemaal niet.

Mak heeft ook een goed oog voor de hebzucht, corruptieen het nepotisme van de
Amsterdamse elite

Geert Mak: De levens van Jan Six. Een familiegeschiedenis. Atlas Contact, 446
blz.   34,99 (geb.) of   24,99 (pap.)

3

Op zijn bekende, losse, wat familiaire toon   beurtelings invoelend, licht
ironisch en met een zekere distantie    loodst Mak je door de rijke geschiedenis
van de familie Six. Wat meer historische diepgang was welkom geweest.

LOAD-DATE: September 2, 2016

LANGUAGE: DUTCH; NEDERLANDS

NOTES: Geert Mak: De levens van Jan Six. Een familiegeschiedenis. Atlas Contact,
446 blz.   34,99 (geb.) of   24,99 (pap.)

GRAPHIC: Vlnr: Jhr. Jan Six VIII (1891 1961), Prof. jhr. dr. Jan Six VII (1857
1927),  Maire  Jan Six IV (1756 1827), Jan Six III (1730 1779), Diederik Tulp
(zwager van Jan Six I), Jan Six I (1618 1700), Nicolaas Tulp (schoonvader van
Jan Six I), Jan Six II (1668 1750), Hendrik Six (1790-1847), Jhr. Jan Pieter Six
(1824-1899), Luitenant kolonel jhr. Pieter Jacob Six MWO (1894-1986), Jhr. Jan
Six IX (1919-1999)Illustratie Joost Hölscher

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              70 of 146 DOCUMENTS



                                NRC Handelsblad

                               01 September 2016
                                  NH Donderda

Slim politiek idee: attaqueer de NRC

BYLINE: Tom-Jan Meeus

SECTION: Binnenland; Blz. 8

LENGTH: 457 woorden

Column

Alle parkeerruimte was bezet, om er te komen moest je kilometers door de
verzengende hitte lopen. Eenmaal in de zaal kon ik hem amper zien. Een oudere
vrouw bood me water met een rietje aan, erg vriendelijk, want ik zweette nogal.

Ik ging op een stoel in het journalistenvak staan om hier, op het platteland van
Pennsylvania, tenminste iets van Donald Trump op te vangen.

Bekend was dat hij graag  de oneerlijke media  aanviel. Het publiek reageerde
nogal lauw   totdat Trumps mensen de feestvreugde vergrootten door tijdens zo n
aanval het spotlicht op het journalistenvak te zetten.

Andere verslaggevers kenden dit ritueel blijkbaar. Ik was als enige op die stoel
blijven staan, en dus het beste doelwit waartegen de meute agressief kon doen.
Dit ging de meute goed af. En het vreemdste was: de vrouw die me eerder water
gaf, stond er ook tussen, haar vinger in de lucht, priemend in mijn richting.

Nu is weerzin tegen traditionele media al decennia onderdeel van Amerikaanse
campagnes. Verslaggevers zouden bevooroordeeld zijn en onder één hoedje spelen
met de macht.  Dit wantrouwen moet je uitspelen , vertelde Trumps vertrouweling
Roger Stone me.  Media aanvallen is voor Trump: opkomen voor de gewone man.

In Den Haag volgen Denk en Wilders die methode. Andere partijen hebben eigen
trucjes. Een SP er zal een ongemakkelijk verhaal in De Telegraaf ontlopen door
de krant te stigmatiseren:  Typisch Telegraaf.  Idem een PVV er over een
ongemakkelijk NRC-stuk:  Typisch NRC.

Zo raken alle media gepolitiseerd. En het dubbelzinnige hieraan is dat media
kwetsbaarder zijn naarmate ze zich journalistieker gedragen. Openlijke
partijdigheid neemt wantrouwen bij politici en hun aanhang weg. Nieuwe feiten
melden over politici onder een claim van neutraliteit, bevestigt juist vaak
wantrouwen. Dus in de logica van Stone is het slim als Hollandse politici een
krant als NRC aanvallen: die doet onpartijdig en is nog elitair ook.

Het paradoxale gevolg: alle media staan onder druk partijdiger te worden. Het
begin van het einde van de journalistiek. En de politieke weerzin tegen media is
nu vervangen door agressiviteit en destructiedrang: anders komt, zie Trump, het
punt niet meer over.

Zelf was ik vooral gefrappeerd door het effect op de vrouw die me eerst water
gaf. Ik sprak haar na afloop aan. Ze was opnieuw erg aardig, iemand die, geloof
ik, niet doorhad hoe eenvoudig ze op te zwepen was. Ze zag het gevaar niet: dat
was het gevaarlijke. Schuldige onschuld.

Opgewekt vroeg ze: wil je even een foto van mijn vriend nemen? Op zijn shirt
stond: Hillary for Prison 2016.

Tom-Jan Meeus (t.meeus@nrc.nl; @TomJanMeeus) schrijft op deze plek een
wisselcolumn met Jutta Chorus.

Hoe politisering van media tot hun destructie dreigt te leiden

LOAD-DATE: September 1, 2016

LANGUAGE: DUTCH; NEDERLANDS

NOTES: Tom-Jan Meeus (t.meeus@nrc.nl; @TomJanMeeus) schrijft op deze plek een
wisselcolumn met Jutta Chorus.

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              71 of 146 DOCUMENTS



                                NRC Handelsblad

                                 29 August 2016
                                   NH Maandag

Rutte: geen harde beloftes meer

BYLINE: Floor Rusman

SECTION: Den Haag; Blz. 1

LENGTH: 870 woorden

DATELINE: Den Haag.

ABSTRACT

Verkiezingen Premier Rutte deed in 2012 verkiezingsbeloftes die hij niet kon
waarmaken. In het weekend zei hij sorry.

Het was een nederig weekendje voor de aartsvaders van het kabinet. Premier Mark
Rutte  (VVD) en fractievoorzitter Diederik Samsom (PvdA) zeiden allebei sorry:
de een in De Telegraaf, de ander in NRC. Waar Samsom zich   richtte tot zijn
fractieleden   hij had ze in het begin van de kabinetsperiode  verwaarloosd
bood Rutte het hele land zijn excuses aan. Hij toonde berouw voor zijn verbroken
verkiezingsbeloftes: de 1.000 euro voor werkenden, het intact laten van de
hypotheekrenteaftrek en het beruchte  geen cent meer naar Griekenland .

Die excuses zijn een uitstekende zet, vindt voormalig PvdA-campagnestrateeg Dig
Istha. Hij heeft het vooral over Rutte, want Samsoms sorry was op  de politieke
incrowd  gericht en dus minder interessant voor de gewone Nederlander.  Rutte
doet alles volgens de basisregels die ik als crisismanager aan mijn klanten
geleerd heb , constateert Istha. Die regels bestonden uit een drieslag: de fout
benoemen, excuses maken en beloven dat het niet weer gebeurt.  Omdat hij het
zelf geagendeerd heeft, geloof ik dat de kiezers het als oprecht beschouwen.

Dat ruimhartige sorryzeggen komt overwaaien uit het bedrijfsleven, aldus Istha.
Hij heeft er zelf ervaring mee. Als directeur communicatie van KLM maakte hij in
1999 excuses voor het  eekhoorntjesincident : op Schiphol waren 440 levende
grondeekhoorns die niet over de juiste papieren beschikten door een
hakselmachine gehaald. Istha besloot de fout te benoemen en publiekelijk sorry
te zeggen. Dat werkte: toen hij in praatprogramma s tegenover de
Dierenbescherming zat, haalden zijn excuses en hardop beleden schaamte de angel
uit de woede, memoreert hij.

Beter nog dan excuses maken is de fout voorkomen. In Ruttes geval: geen harde
beloftes meer doen. De Leidse politicoloog Tom Louwerse adviseerde politici twee
jaar geleden in een artikel over verkiezingsbeloftes om  vooraf te benadrukken
dat het verkiezingsprogramma een inzet is, geen garantie op resultaat . Samsom
had dat in de campagne van 2012 goed gedaan, schreef Louwerse.

Breekpunten kunnen niet meer

Rutte heeft dat nu ook begrepen. In De Telegraaf maakt hij onderscheid tussen
een resultaatverplichting ( Dit ga ik doen ) en een inspanningsverplichting (
Dit wil ik doen ). Voortaan houdt hij het bij het laatste, beloofde hij.

Dat is geen gemakkelijke opgave. Volgens Jan Schinkelshoek, vroeger onder meer
politicus, woordvoerder en campagnemanager bij het CDA, hebben politici nu te
maken met een  fascinerende paradox . Omdat er meer partijen zijn en de aanhang
minder stabiel is dan vroeger, neemt de profileringsdrang toe: politici
overtreffen elkaar met beloftes. Tegelijkertijd wordt het juist in zo n
veelpartijenstelsel, waarin straks misschien wel vijf partijen samen moeten
regeren, lastig die beloftes na te komen.

Vroeger, toen we drie stabiele grote partijen hadden, kon je als politicus nog
breekpunten formuleren , zegt ook Jan Driessen, communicatieadviseur en
voormalig campagnestrateeg voor de VVD.  Nu hebben we te maken met een  nieuw
normaal : een gefragmenteerd politiek landschap. Wie nu met breekpunten komt,
zet zichzelf buitenspel.  Hij voorspelt dat er twee soorten partijen ontstaan:
de one-issuepartijen die nog wél beloftes doen, en de partijen die
regeringsverantwoordelijkheid willen dragen. Die laatsten zullen allemaal
Samsoms  eerlijke verhaal  vertellen: dat harde beloftes onhoudbaar zijn in de
wereld van het compromis.

Er is nog een reden waarom het gevaarlijker is geworden om toezeggingen te doen:
het geheugen van kiezers is door het internet veel langer geworden. De
1.000-euro-uitspraak van Rutte is sinds 2012 blijven rondwaren over sociale
media, en zijn Griekenland-belofte vind je binnen tien seconden op YouTube. Daar
komt nog het legioen factcheckers bij dat minutieus bijhoudt of politici hun
beloftes wel nakomen.

Wanneer inhoudelijke toezeggingen minder dominant worden, moeten  politici zich
op een andere manier onderscheiden. De verkiezingsstrijd zal dan meer draaien om
de persoon van de politicus, denkt Jan Schinkelshoek. Eigenschappen als
betrouwbaarheid zullen dan een grote rol spelen. Wat dat betreft heeft Rutte het
goed gedaan, vindt Schinkelshoek:  Hij maakt van zijn zwakke punt een sterk punt
door te zeggen dat hij een les heeft geleerd. De verkapte boodschap is: u kunt
op mij rekenen.

Arbeidskorting Sorry 1  keer overbodig

Het  drievoudige sorry  van premier Rutte is   op één punt overbodig. De
belastingverlaging van 1.000 euro  voor elke hardwerkende Nederlander  is er
immers wel degelijk gekomen. Die belofte is, precies zoals hij in een
campagne-interview in 2012 in De Telegraaf uitlegde, via de zogeheten
arbeidskorting  tot stand gekomen.

In het  regeerakkoord met de PvdA werd de 1.000 euro belastingkorting voor
werkenden nog niet helemaal gehaald, maar nadat de coalitie er in april 2014
nieuwe afspraken over had gemaakt, kwam die 1.000 euro er wel   ruimschoots
zelfs. Om precies te zijn: de maximale arbeidskorting voor werkenden is
stapsgewijs opgelopen van 1.611 euro in 2012  tot 3.103 euro dit jaar. Verschil:
1.492 euro aan belastingvoordeel.

LOAD-DATE: August 29, 2016

LANGUAGE: DUTCH; NEDERLANDS

GRAPHIC: Mark Rutte (VVD) zaterdag op een terras in Den Haag. Hij gaf daar via
Facebook een toelichting over zijn besluit zich weer kandidaat te stellen als
VVD-lijsttrekker.
Foto Robin Utrecht/ANP

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              72 of 146 DOCUMENTS



                                NRC Handelsblad

                                 27 August 2016
                                  NH zaterdag

Dit velletje leest iedereen

SECTION: Opinie; Blz. 2

LENGTH: 199 woorden

De week in drie citaten

Miljoenen Nederlanders hebben schoon genoeg van  islamisering, schrijft de PVV
in een conceptverkiezingsprogramma van  één A4. De partij wil het geld voortaan
uitgeven aan  gewone Nederlanders , niet meer  aan  de mensen die we hier niet
willen .

Geen immigranten meer uit joodse landen. Verbod op joodse uitingen. Synagoges
dicht, verbod Thora. Israëlgangers mogen niet terugkeren. Preventief opsluiten
radicale joden. Joodse hoofddoek niet in publieke functies.

Redacteur  Yunus  verving op Dutchturks.nl de islamitische aanduidingen in het
verkiezingsprogramma voor joodse.

Te kort? Ja, maar partijprogramma s zijn meestal  te lang. Traditionele partijen
brengen hele boekwerken uit. Hierdoor mist een duidelijk beeld van wat het
belangrijkste is, nauwelijks mensen die ze lezen. Dit velletje leest iedereen.
(..) Het gaat  om wat de inzet zal zijn. Was elke partij  maar zo duidelijk.

Chris Aalberts, verslaggever van ThePostOnline.nl.

PVV presenteert vandaag op Facebookpagina Geert Wilders het
conceptverkiezingsprogramma. Hoezo concept? Wie mag er wat aan veranderen?  Jij
in elk geval niet, sneerde iemand terug.

Jos Heymans, politiek journalist RTL, op Twitter.

LOAD-DATE: August 26, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              73 of 146 DOCUMENTS



                                NRC Handelsblad

                                 24 August 2016
                                  NH woensdag

PrivacyWikiLeaks brengt burgers in gevaar

SECTION: Binnenland; Blz. 6

LENGTH: 124 woorden

DATELINE: Amsterdam.


Door enorme hoeveelheden geheime documenten van autoriteiten te publiceren,
brengt WikiLeaks ook de privacy van  gewone  burgers in gevaar. Dat zou blijken
uit onderzoek van persbureau  Associated Press (AP), dat  schrijft dat onder
anderen slachtoffers van seksueel geweld, zieke kinderen en psychiatrische
patiënten met naam en toenaam in de documenten worden genoemd. AP licht er twee
zaken uit, waarin tieners die slachtoffer zijn geweest van verkrachting worden
genoemd. In een derde document staat de naam beschreven van een Saoediër die is
opgepakt vanwege zijn homoseksualiteit. In Saoedi-Arabië kunnen homoseksuelen de
doodstraf krijgen. Het aantal  slachtoffers  van WikiLeaks zal  met gemak  in de
honderden lopen, voorspelt AP. (NRC)

LOAD-DATE: August 24, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              74 of 146 DOCUMENTS



                                NRC Handelsblad

                                 17 August 2016
                                  NH woensdag

Cyberwapens van de NSA liggen op straat

BYLINE: Marc Hijink

SECTION: Economie; Blz. 1

LENGTH: 596 woorden

DATELINE: Amsterdam.

ABSTRACT

Hack De Amerikaanse veiligheidsdienst lijkt te zijn bestolen van eigen
spionagegereedschap.

Drie jaar na  Snowden  staat de Amerikaanse veiligheidsdienst National Security
Agency (NSA) opnieuw in zijn hemd. Een groep hackers zegt de geavanceerde
cyberwapens gestolen te hebben waarmee de NSA zelf inbreekt op andere computers.

Afgelopen weekend werd het gestolen materiaal op een anonieme  veiling
aangeboden. Veiligheidsexperts achten de claim   een deel van de software is als
bewijsmateriaal publiek gemaakt   authentiek.

Ook Edward Snowden, de klokkenluider die zelf in 2013 een stapel
NSA-presentaties publiek maakte, acht het geloofwaardig dat de NSA gehackt is.
De NSA is niet onkwetsbaar   onze rivalen doen hetzelfde als wat wij doen
(inbreken op computers,red) en af en toe slagen ze daarin.

Wat wel nieuw is, benadrukt Snowden, is dat na een geslaagde  computerinbraak zo
nadrukkelijk de publiciteit gezocht wordt.  Snowden suggereert in een serie
twitter-berichten dat de inbraak gepleegd kan zijn op een server die de NSA als
tussenstation gebruikte om vijandelijke aanvallen te detecteren en zelf in te
breken bij anderen.

Hij vermoedt Russische betrokkenheid en zelfs een link met de hack van de
Amerikaanse Democratische partij, eind juli. Hackers braken toen in op de
servers van de politieke partij. Ook die hack werd toegeschreven aan Rusland.



Equation Group

De inbrekers, die zichzelf Shadow Brokers noemen, stalen   cyberwapens . Dat
zijn verborgen  manieren om netwerkbescherming en veiligheidssoftware te
omzeilen. Het zijn geavanceerde middelen  die toegeschreven worden aan de
Equation Group. Dat is een mysterieuze hackersgroep die in verband gebracht
wordt met de NSA.

De Equation Group (letterlijk: vereffening) wordt onder meer verantwoordelijk
gehouden voor Stuxnet, de kwaadaardige software waarmee een Iraanse nucleaire
opwekkingscentrale werd platgelegd. Andere landen die vaak door de Equation
Group belaagd worden zijn onder meer China, Rusland en landen in het
Midden-Oosten.

Bij hackers schieten superlatieven tekort om de almacht van deze Equation Group
te beschrijven.  Volgens een  rapport van het Russische anti-virusbedrijf
Kaspersky, zou de groep al decennialang actief zijn en grossieren in
geavanceerde computerinbraken.

Een van de bewijzen van hun vaardigheden is dat ze de bedieningssoftware van
harde schijven op afstand kunnen herpogrammeren, een kunstje dat  alleen de
allerslimste hackers klaarspelen.

Maar blijkbaar is de Equation group, en dus de NSA, niet onkwetsbaar.

Edward Snowden lijkt zelf niet verdacht te worden van diefstal van de code. Hij
was een ingehuurde medewerker van de NSA en ging er in 2013 vandoor met een
serie usb-sticks waarop presentaties stonden, geen kwaadaardige software.

Uit de Snowden-documenten bleek hoe de Amerikaanse geheime dienst inbreekt op
computers en bedrijfsnetwerken om communicatie af te luisteren en documenten te
stelen.

Risico voor gewone burger

Wie er ook achter de aanval en de publicatie zit, belangrijker is dat de hack
aantoont  dat het gebruik van obscure, geavanceerde wapens niet is voorbehouden
aan geheime diensten.  Uiteindelijk belanden ze in de openbaarheid, en daarmee
ook binnen het bereik van cybercriminelen.  Dat levert risico op voor gewone
burgers   niet alleen voor statelijk actoren.

Vaak stellen opsporingsdiensten dat software om in te breken in andermans
computer veilig is in hun handen. In de praktijk blijkt dat de cyberwapens
uiteindelijk altijd in de verkeerde handen vallen.

Klokkenluider Snowden vermoedt politiek motief achter inbraak bij NSA

LOAD-DATE: August 17, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              75 of 146 DOCUMENTS



                                NRC Handelsblad

                                 12 August 2016
                                   NH vrijdag

Death Alley pleit voor meer scherpe randjes

BYLINE: Frank Provoost

SECTION: Cultuur; Blz. 10

LENGTH: 997 woorden

ABSTRACT

Rock Het gevaar moet terug in de rock- n-roll, vindt de Amsterdamse band Death
Alley. Daarom organiseren ze zelf een nachtelijk festival,  Last Night On Earth
.

Oké, geeft Oeds Beydals toe. Er is wel enigszins aan de veiligheid gedacht. Hij
staat middenin de zaal van de Marktkantine in Amsterdam-West, waar vrijdagavond
Last Night On Earth wordt gehouden   een rock- n-rollfestival dat volgens de
organisatoren  het gevaar in de muziek terug moet brengen . Bezoekers kunnen
zich behalve aan oorverdovende bands, overdoses drank en overige genotsmiddelen
daarom ook uitleven op elkáár: door midden in de moshpit een ouderwets potje te
boksen.

Er komt geen ring hoor , wijst Beydals naar het denkbeeldige strijdtoneel.  We
zetten het af met wat linten en dan kan iedereen losgaan. Alleen begint het
festival zo laat dat iedereen waarschijnlijk al knetterlam is. En dan moet je
niet meteen met je achterhoofd op de betonnen vloer stuiteren.  Vandaar dus die
ene veiligheidsmaatregel:  We leggen wat yoga-matten neer.

Beydals is de gitarist van de Amsterdamse rock- n-rollsensatie Death Alley. De
band is een rijzende ster die gestaag uit de underground aan het opborrelen is.
Behalve aan hun vorig jaar verschenen debuutplaat Black Magick Boogieland, vol
psychedelische protopunk en zwoele fuzzgitaren, hebben ze dat ook te danken aan
hun ijzeren podiumdiscipline.

Het begon allemaal toen ze nog zelfbenoemde  embryo punx  waren: piepjonge en
pislinke pubertjes die het met hun Nederlands- en Engelstalige schreeuwpunkband
Gewapend Beton opnamen tegen Het Grote Kwaad. Vanaf hun vijftiende zijn ze min
of meer continu op tour geweest, zegt zanger Douwe Truijens:  Elk weekend en
alle zomer- en kerstvakanties.

Maar terwijl hun Europese aanhang groeide, sloeg langzaam maar zeker de
volwassenheid toe. Zo ging Truijens politicologie studeren:  Ik was tegen heel
veel dingen, maar wist niet van de hoed en de rand. Met die nieuwe kennis
groeide ook een hele bak met nuance. Toen ben ik ongeveer al mijn principes
kwijtgeraakt.

De combinatie van verdampte woede en groeiende technische vaardigheden (gitarist
Beydals en bassist Dennis Duijnhouwer zijn allebei drop-outs van het
conservatorium) betekende het einde van Gewapend Beton.  Het was gedaan , aldus
Truijens:  We wilden alles loslaten en gewoon nummers maken die we vet vonden:
van Black Sabbath tot Bad Brains.  Duijnhouwer, destijds de enige nieuweling:
Ik was bang dat de oude fans mij de schuld zouden geven van het nieuwe geluid.

Op de laatste Gewapend Beton-plaat stonden ook al psychedelische en uitgesponnen
stukken , stelt Beydals hem gerust.  Dus de azijnpissende punkbejaarden waren we
toen al kwijtgeraakt.

Maar een nieuwe identiteit vinden was een worsteling, geven de bandleden toe.
Daarom besloten ze de hulp in te roepen van de Haagse undergroundheld Guy
Tavares, platenbaas van de labels Motorwolf (scheurgitaren) en Bunker Records
(techno).

Truijens:  We zeiden:  Hier heb je onze ziel. Ga er met de zweep overheen.

Duijnhouwer:  Hij heeft ons in zijn bunker opgesloten, drie dagen wakker
gehouden, en take na take na take uitgescholden. Hij zou ook net als producer
Phil Spector een gun op zijn mengtafel hebben liggen.

Truijens:  Die hebben we niet gezien, kennelijk speelden we goed genoeg.

Duijnhouwer:  Maar hij heeft wel de funk erin gebracht: meer Sly & the Family
Stone, minder Black Flag.

Truijens:  Bij Guy is de band verwekt. Maar op Roadburn zijn we geboren.  Want
met het in de Haagse bunker opgenomen singeltje versierde de band een plek op
het Tilburgse festival der zware gitaren. En na een stomende show werden ze daar
prompt getekend door het Amerikaanse label Tee Pee Records. Na nóg een keer
Roadburn, het Franse Hellfest en Europese tours met bands als Ghost en Kadavar
vertrekt de band eind deze maand voor een tournee door Amerika. Hoogtepunt: de
driedaagse psychedelische bedevaart Psycho Las Vegas. Truijens:  Alice Cooper en
Blue Öyster Cult spelen daar ook.

Duijnhouwer:  Toen we de poster kregen, waren we teleurgesteld. We stonden er
niet op!

Truijens:  Totdat we goed keken: we stonden niet tussen de kleine lettertjes,
maar een afdeling hoger.

Maar vrijdag wacht eerst nog het festival dat ze zelf, samen met hun
bloedbroeders van het Achterhoekse scheurcombo Shaking Godspeed, organiseren.
Voor Last Night On Earth schreven de twee bands samen een  manifest voor de
scherpe randjes . Het is een woedend j accuse over de  genadeloos verstikkende
wurggreep van de muziekbourgeoisie  die met haar  betutteling  van  vroege
curfews  en  veiligheid-voorop-mentaliteit  veel  van karakter en historie
bulkende zalen  verruilt voor een  betonnen sfeerspons  waarin bands gelden  als
snel voorafje  ten faveure van de  dertien-in-een-dozijn dj-avond voor Jan
Modaal en z n kornuiten . Het gevaar moet terug, betogen de bands:  Breek uit de
verlammende klem: maak rock- n-roll het epicentrum van de nacht.

Truijens:  We blazen misschien hoog van de toren, maar het is echt gemeend. Oeds
en ik woonden vroeger in een kraakpand. Wij zijn gevormd door de vrijheid in die
scene.

Duijnhouwer:  De nieuwe generatie kent die wilde plekken alleen nog van horen
zeggen. Voor hen is een rockshow een  uitvoering . En om half elf word je alweer
uit dat betonblok gebonjourd omdat er nog een 90 s-feest moet worden gehouden.
Dat is niet waar rock- n-roll over gaat.  Truijens:  Daarom begint de eerste
band bij ons ook pas om middernacht.

Beydals:  We gaan dit door heel Nederland doen en hebben al verschillende
rafelige plekken op het oog.

De Marktkantine wordt bij een laatste inspectie door de bandleden grijnzend
goedgekeurd.  We zijn even aan het klussen , zegt de eigenaar als hij de deur
opent voor de bandleden.  Want het balkon komt langzaam naar beneden.

Black Magick Boogieland is verschenen bij Tee Pee Records. Last Night On Earth,
met Death Alley, Shaking Godspeed, Peter Pan Speedrock, Last Rites Orchestra en
Zzz. 12 aug in de Marktkantine, Amsterdam. Aanvang 23:00 uur.

LOAD-DATE: August 12, 2016

LANGUAGE: DUTCH; NEDERLANDS

NOTES: Black Magick Boogieland is verschenen bij Tee Pee Records. Last Night On
Earth, met Death Alley, Shaking Godspeed, Peter Pan Speedrock, Last Rites
Orchestra en Zzz. 12 aug in de Marktkantine, Amsterdam. Aanvang 23:00 uur.

GRAPHIC: Foto ltoya van der Meeren

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              76 of 146 DOCUMENTS



                                NRC Handelsblad

                                 09 August 2016
                                   NH dinsdag

De remmen kunnen los nu  De fractie  stopt

BYLINE: Thomas de Veen

SECTION: Media; Blz. 5

LENGTH: 500 woorden

Zap

Op deze maandagavond, middenin augustus, tegen elven, begon het derde seizoen
van de politieke dramaserie De fractie (VPRO), om er nog negen werkdagen avond
na avond doorheen gejast te worden. Het slotseizoen, vertelde producent Gijs van
de Westelaken in de VPRO Gids, zou uitgezonden worden op een digitaal, betaald
NPO-kanaal. Voor de liefhebber. Want het gekonkel binnen de fictieve politieke
partij VPN bleef een matig gelukt polderaftreksel van House of Cards of Borgen.
De meeste kijkers hadden het wel gezien.

Probleempje: dat digitale kanaal bestaat nog niet. De late uitzendingen in deze
zomerweken waren het alternatief. Je moet het misschien omdraaien: een geluk, nu
kan de serie gebingewatcht worden. Want dit seizoen van De fractie is beter dan
voorheen. Ik zag al alles, maar zal weinig verklappen   aanhaken kan nog.

De scenarioschrijvers hebben revanche genomen, er is ruimte voor uitspattingen,
zoals maandag al bleek uit de openingsscènes, een malle droom van gewezen
spindoctor Vincent. In zijn droom betreedt hij een kale loods, waar de
VPN-fractieleden achter een Laatste Avondmaal-achtige tafel zitten, decadent
dinerend, hem uitlachend om zijn drankprobleem. Ze zitten er warmpjes bij en
verstoten de kwetsbare,  gewone man    dat lijkt de boodschap.

Het sluit aan op de rode draad van dit seizoen: hoe een Kamerfractie uiteenvalt
door zelfgenoegzaamheid en een non-existent antwoord op het populisme, dat de
gewone man wel zegt te bedienen, en hem weet te overtuigen.

Daarmee heeft De fractie eindelijk een verhaal dat groter is dan interne
politieke wissewasjes. Daarover ging de serie, net als de (betere) politieke
thrillerseries uit het buitenland. De actuele relevantie zat de vorige seizoenen
in gimmicks: mensen als Ferry Mingelen liepen rond, Pauw was ook in dit
parallelle universum een machtsfactor en in de week voor de uitzending werden er
nog even wat scènes opgenomen waarin recente Binnenhof-ophef langskwam. Maar een
verháál over de actualiteit vertel je daarmee nog niet.

Nu wel: het vluchtelingenvraagstuk verscheurt de fractie, en diep ook. Binnen de
VPN-fractie botsen de klassiek-linkse hardliner, de boze populist en de
polderende liberale rest. Dat herinnert je eraan: aan welke kant van het
politieke spectrum stond de VPN, de  Vrijzinnige Partij Nederland , ook alweer?
Iets linksigs, maar duidelijk wordt het niet, en de fractieleden zelf weten het
ook nauwelijks. Hun werk ging, eerlijk is eerlijk, toch al meer over presentatie
dan over ideologie.

Precies dat is het probleem. En dat geeft een aardige analyse van de huidige
Nederlandse politiek: de vluchtelingenkwestie is bij machte om nieuwe
verhoudingen af te dwingen, omdat gevestigde partijen een visie en een plan
moeten stellen tegenover populistische holle frasen en bangmakerij. Maar wát
dan, en kunnen die partijen dat wel? Een maand voordat de verkiezingscampagne
begint, voelt De fractie ineens heel actueel.

Thomas de Veen en Wilfred Takken vervangen deze zomer om de beurt Hans
Beerekamp.

LOAD-DATE: August 9, 2016

LANGUAGE: DUTCH; NEDERLANDS

NOTES: Thomas de Veen en Wilfred Takken vervangen deze zomer om de beurt Hans
Beerekamp.

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              77 of 146 DOCUMENTS



                                NRC Handelsblad

                                 06 August 2016
                                  NH zaterdag

Ook het kapsel is een politiek wapen

BYLINE: Ian Buruma

SECTION: Opinie; Blz. 2

LENGTH: 1103 woorden

ABSTRACT

De populist moet afwijken van de saaie, gevestigde orde. En dus zijn
gecultiveerde dikdoenerij, een opzichtige stijl van leven én een dwaze haarstijl
onontbeerlijke pluspunten, schrijft . Hoe gekker, hoe beter.

Het geheim van populistisch haar

Wat is er nog meer te zeggen over de haardos van Donald Trump, die bizarre
geblondeerde kuif die ergens begint bij zijn linkeroor? Er is tenslotte al zo
veel over geschreven. En toch is de rol die haar speelt in de politiek minder
triviaal dan je op het eerste gezicht zou denken.

Het is opvallend hoeveel politici, met name de volksmenners die inspelen op wrok
en woede tegen de  grachtengordel  en andere stedelijke elites, er een vreemde
haarstijl op na houden. Silvio Berlusconi gebruikte zwarte schmink om de kale
plekken die overbleven na twee haartransplantaties te verbergen. Het
melkboerenblondgeverfde kapsel van Geert Wilders is ons overbekend. En Boris
Bojo  Johnson, de voormalige Brexit-demagoog, nu de Britse minister van
Buitenlandse Zaken, doet zijn uiterste best om de strobos op zijn hoofd er zo
slordig mogelijk uit te laten zien.

Pim Fortuyn, de vader van het moderne Europese populisme, had natuurlijk
helemaal geen haar. Maar zijn glanzende schedel stak even duidelijk af tegen de
nette duivengrijze kapsels van de meeste mainstreampolitici als de strobos van
Bojo of de kuif van Trump (het is overigens opvallend dat haast al deze heren
prat gaan op blond, zelfs al is het vals blond, zoals bij Wilders; donker haar
doet het duidelijk minder goed).

Zich onderscheiden van de mainstream, daar gaat het natuurlijk om. Door de dwaze
haardos, of de kaalgeschoren schedel, is de populaire leider onmiddellijk
herkenbaar. Dictators onderscheiden zich vaak door deze vorm van branding.
Hitler kan visueel worden gereduceerd tot een vettige pluk haar boven één oog en
een koddig snorretje. Nu Muammar Gaddafi dood is, heeft van de moderne tirannen
de Noord-Koreaanse leider Kim Jong-un ongetwijfeld het raarste kapsel. Zijn
jarendertighaarstijl   geschoren zijkanten en een bos haar boven op het hoofd
is een bewuste imitatie van het imago van zijn grootvader, Kim Il-sung. Zijn
vader Kim Jong-il zocht het meer in een mislukte nabootsing van het haar van
Elvis Presley

Maar karikatuur, of zelfparodie, kan ook in een democratie goed werken. Winston
Churchill zorgde dat hij in het openbaar altijd een dikke sigaar bij zich had,
ook als hij hem niet rookte. Er was weinig dat hij kon doen met zijn schaarse
hoofdgroei, maar zijn kleding was vaak uitzonderlijk. De voor hem speciaal
vervaardigde overall, die hij tijdens de oorlog droeg, was volstrekt uniek.

Die gecultiveerde nonchalance, of bewuste excentriciteit, was iets dat veel
aristocraten zich aanmaten om duidelijk te maken dat zij zich niet hoefden te
conformeren aan het middelmatige burgermansfatsoen.

Churchill was zich goed bewust van iets dat veel mainstreampolitici ontgaat. De
manier om de massa te bekoren is juist niet door je voor te doen als een van
hen. Integendeel, als je in de hoogste klasse geboren bent, dan moet je dat
juist benadrukken, door een karikatuur van je eigen bekaktheid te maken. Boris
Johnson is niet van adel, maar hij weet als geen ander hoe hij zijn affectaties
moet benutten. In Nederland verstaat Frits Bolkestein, overigens een man met
onberispelijk haar, deze kunst.

In de VS bestaat geen formele aristocratie. Status is meer een kwestie van geld.
Trump pronkt met zijn fortuin. Dat is een van de geheimen van zijn succes. Zo
nodig, wil hij zijn rijkdom ook best flink overdrijven. Die absurde gouden
stoelen in zijn quasi-Lodewijk XIV-achtige appartement in New York zijn een
platte karikatuur van de aristocratische stijl. Pim Fortuyn, op een veel
bescheidener Hollands niveau, en ook Berlusconi, deelden die smaak met Trump.

Mensen die alleen maar van zulke pracht kunnen dromen, bewonderen die opgeblazen
pretenties. Het leveren van dromen aan mensen die niets of weinig hebben, is de
kunst van de succesvolle volksmenner.

Het belangrijkste punt is dat de populist af moet wijken van de saaie, gematigde
gevestigde orde.

Zelfs een geboren insider moet zich voordoen als outsider, die in naam van de
gewone man tegen de schenen trapt van het establishment. Abnormaliteit
gecultiveerde dikdoenerij, een opzichtige stijl van leven, beledigende grappen,
extreme opinies, en een dwaze haarstijl   is een onontbeerlijk pluspunt.

Ik ben er niet zeker van dat mensen die Trump geheel terecht zien als een gevaar
voor de VS en de wereld, dit voldoende onderkennen. Het congres van de
Democratische Partij is onlangs geprezen om de redelijke en gematigde toon,
vergeleken bij het schreeuwerige bombast van de Republikeinen. De waardigheid en
beschaving van president Obama, vicepresident Biden, en ook van Hillary Clinton
zelf, vormden inderdaad een positief contrast met de verbale haat en nijd van
Trump.

Aanhangers van Clinton, op het congres, maar ook daarbuiten, hebben de neiging
om Trump met spot te bestrijden. Dat is de methode die Voltaire gebruikte tegen
de dogma s van de Katholieke Kerk. Soms werkt het. Fundamentalistische
christenen werden in the jaren twintig zo belachelijk gemaakt dat zij
decennialang uit de Amerikaanse politiek verdwenen.

Trumps groteske opschepperij, zijn ordinaire smaak, en zijn malle voorkomen,
maken hem een dankbaar object voor satire. Hij is in alle opzichten een
schertsfiguur. In de handen van een scherpe televisiekomiek als Jon Stewart
blijft er niets van hem over.

Maar satire en spot werken niet bij mensen die Trump juist vanwege zijn
buitenissigheid bewonderen. Hij onderscheidt zich daardoor juist van de elite
die zij haten. Charisma drijft niet op matigheid, in gedrag, mening, of
uiterlijk. Hoe gekker Trump doet, hij meer hij bij zijn publiek aanslaat. En hoe
meer hij door knappe komieken in New York belachelijk wordt gemaakt, hoe meer
zij zich achter hem scharen.

Dat is het perverse aan ons tijdperk van opgehitste volkswoede. Redelijke
argumenten en politiek optimisme worden steeds meer gezien als negatieve
kenmerken van een zelfingenomen elite die de problemen negeert van mensen die
zichzelf zien als slachtoffers van de moderne samenleving. 51,9 procent van de
Britten lieten zich ook niet door redelijke argumenten overhalen om bij de EU te
blijven. En ze zullen misschien ook niet helpen om te voorkomen dat een
onwetende, narcistische dwaas zijn intrede neemt in het Witte Huis, met rare
haardos en al.

Fortuyn stak met zijn schedel duidelijk af tegen de duivengrijze kapsels van de
meeste mainstream-politici

Ian Buruma is publicist. Hij is tevens hoogleraar aan Bard College in New York.

LOAD-DATE: August 5, 2016

LANGUAGE: DUTCH; NEDERLANDS

GRAPHIC: Foto s AFP/Reuters

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              78 of 146 DOCUMENTS



                                NRC Handelsblad

                                 04 August 2016
                                  NH donderda

Alledaagsheid is een goeie dekmantel

BYLINE: Joyce Roodnat

SECTION: Cultuur; Blz. 8

LENGTH: 537 woorden

ABSTRACT

Kunst die naar je kuiten bijt. Weather or not in het MU in Eindhoven. The Family
Fang.

NRC gaat uit Joyce Roodnat

In zijn eenvoud is het zo n prachtig idee: een tentoonstelling over het weer en
de kunsten. Niet dat ik dat al wist. Ik realiseer het me hier, in het Mu
Artspace in Eindhoven, op de expositie Weather or not, met veertien kunstenaars
en het weer.

Ik sta bij Raindrop, gehypnotiseerd door een dansende druppel. En bedenk dat een
regenbui uit miljoenen van deze krinkelende winkelende waterdingetjes bestaat
(wees gegroet Guido Gezelle). Raindrop is een kunstwerk van de Brit Alistair
McClymont. Zijn tornadomachine staat hier ook en laat af en toe zo n slurf van
wind en damp oprijzen. Vaak ook niet. Niets is zo onvoorspelbaar als het weer ,
zegt Hanneke Wetzer. Zij is mede-samensteller van Weather or not. Ga je mee de
zon in? , vraagt ze.De zon? Heb je die dan ook? Ja, natuurlijk.  Ze leidt me een
houten kamer binnen, waar Paolo Trapani ochtendlicht presenteert. Ik ga zitten
en koester me in het licht   vreemd hoe vanzelf dat gaat. Ik kijk omhoog. De zon
zelf is er ook en wel zo reëel dat ik even veronderstel dat ik door een ruit in
het dak naar de hemel kijk. Maar dat kan niet, we zitten onderin een gebouw. En
trouwens, er ís vandaag helemaal geen zon.

Hanneke Wetzer: D r is niet veel kunst over het weer. Wel studentikoze grappen,
maar wij zochten poëtisch, esthetisch werk van kunstenaars die zich verbazen
over het weer. En het is gelukt, we  hebben alles. Ook een sneeuwstorm. En een
regenboog.  Die regenboog is van de Groningse kunstenaar Berndnaut Smilde   ik
ken hem als  beeldhouwer  van monumentale wolken in kamers en zalen. Hier
drijven wolken in glazen bollen aan de zoldering ( Lumière Chandelier ); wie
zich uitstrekt op de kussens eronder kan wegdromen (ik zie een hert; nee dat is
een theepot).

Kunst over het weer speelt met de alledaagsheid ervan. Dat is het mooie en dat
is het verraderlijke. Je denkt dat je weet wat een sneeuwbui is, of een
weerbericht, en dan trekt de kunst het tapijt onder je voeten weg. Je wankelt en
je gaat erin mee. Of je voelt je bedrogen, dat  kan ook.

Hoe dat werkt, vertelt The Family Fang, verfilming van de bestseller van Kevin
Wilson.  Destijds gaf een goeie geest me die te lezen: echt iets voor jou. En
dat was zo, want hij gaat over de altijd fascinerende,  poreuze grens tussen
kunst en werkelijkheid, tussen moreel en immoreel, tussen artistieke openbaring
en flauwekul   met steeds de alledaagsheid als dekmantel. Op  al die grenzen
balanceert in dit verhaal een koppel bejaarde kunstenaars. Niemand was veilig
voor hun performances, te beginnen met hun eigen kinderen.

Er zitten excellente rollen in: Christopher Walken als de egomane ouwe
kunstenaar, Nicole Kidman als zijn woedende dochter. En de  historische  video s
van de performances  zijn verbluffend: gruizige jaren-tachtig-provocaties van de
gewone man (per definitie beláchelijk!), die te grazen werd genomen door zijn
vertrouwde leven te  ontregelen . Maar daaronder bijt de kunst naar kuiten.
Dochter en zoon weten de  performance van hun ouders  af te sluiten. Eindelijk
kunnen ze beginnen aan het kunstwerk waartoe ieder mens gehouden is: dat van
zijn eigen leven.

LOAD-DATE: August 4, 2016

LANGUAGE: DUTCH; NEDERLANDS

GRAPHIC: Christopher Walken in  The Family Fang

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              79 of 146 DOCUMENTS



                                NRC Handelsblad

                                  30 July 2016
                                  NH zaterdag

Vrouwen en kinderen eerst

BYLINE: Lars Duursma.

SECTION: Opinie; Blz. 2

LENGTH: 649 woorden

ABSTRACT

Nederlandse politici, doe als de sprekers op de Democratische conventie: spreek
over de kinderen, schrijft

Nooit zal ik de eerste dag vergeten dat onze meisjes op weg gingen naar hun
nieuwe school. Op die ene winterochtend stapten ze, slechts 7 en 10 jaar oud, in
zwarte terreinwagens, omringd met allemaal grote mannen met geweren.

Wie de toespraken op de Democratische conventie een beetje heeft gevolgd, zal
snel zijn opgevallen dat het wel érg vaak over kinderen ging. Michelle Obama
begon direct over de eerste schooldag van haar dochters. Bill Clinton deelde
verhalen over dochter Chelsea. Tim Kaine benadrukte hoe hij na z n studie
kinderen begeleidde in Honduras. Joe Biden sprak over het droevige verlies van
zijn zoon. Barack Obama vertelde hoe zijn inmiddels bijna volwassen dochters zo
enorm veranderd zijn tijdens zijn presidentschap. En ook Hillary Clinton stond
daar niet alleen als presidentskandidaat, zo benadrukte ze, maar toch ook als
moeder, ja zelfs als grootmoeder.

Je zou haast denken dat de Democraten na alle duistere woorden op de
Republikeinse conventie hun belangrijkste thema allerijl hebben aangepast naar
vrouwen en kinderen eerst . Moet dat nou, al dat gedweep met kinderen?

In Nederland houden we er niet zo van. We vinden het al snel over the top. We
denken direct aan het verkiezingsspotje waarin Diederik Samsom over z n
gehandicapte dochter sprak: Ze heeft het doorzettingsvermogen van een
dieseltrein.  Voor een deel zit die allergie  m waarschijnlijk in de knulligheid
waarmee Amerikaanse technieken vaak één-op-één worden overgenomen in de Haagse
politiek.

Zo stond bij de presidentsverkiezingen van 2008 ene Joe the Plumber centraal
kent u  m nog? Joe stond volgens presidentskandidaat John McCain symbool voor de
gemiddelde Amerikaan. Dat kan ik ook, moet Mariëtte Hamer hebben gedacht,
destijds fractievoorzitter van de PvdA. Tijdens de eerstvolgende Algemene
Politieke Beschouwingen begon ze uit het niets over haar buurman Joost. Joost
was een vrachtwagenchauffeur, zo moet u weten, en Joost maakte zich zorgen om z
n toekomst. Minutenlang had ze het alleen maar over Joost. Vervolgens ging ze
verder met haar wat inspiratieloze spreektekst, de kijker in verwondering
achterlatend.

En zo gaat het wel vaker. Bij de Europese verkiezingen van 2014 had
ChristenUnie-lijsttrekker Peter van Dalen het ineens over z n Facebook-vriend
Henk . Ook al vrachtwagenchauffeur. Kijk onze politici eens gewone burgers
kennen.

Dan deden de Democratische sprekers het een stuk beter. Ze durfden iets van
zichzelf te laten zien en gebruikten persoonlijke voorbeelden vooral als
illustratie van een groter punt. Zo draaide de inspirerende speech van Michelle
Obama uiteindelijk niet om haar kinderen, maar om onze kinderen. Er staat wat op
het spel, zo benadrukten ook de andere sprekers. Op het gebied van onderwijs,
gezondheidszorg, veiligheid. En, fundamenteler nog, onze waarden. Want onze
kinderen kijken óók, zo benadrukte de First Lady. Willen we echt dat zij Trump
als rolmodel gaan zien?

Vergelijk het eens met Nederland. Sommige politici zitten al tien jaar in de
politiek zonder dat we weten wat hen persoonlijk raakt. Politici spreken liever
over wie ze kennen, dan over wie ze zijn. Wie een willekeurig Kamerdebat volgt
op de publieke tribune, weet na afloop van alles de waarde en van niemand de
waarden. Geen wonder dat de gemiddelde kiezer zich steeds minder verbonden voelt
met de politiek.

Bij de Democratische conventie werden persoonlijke verhalen gekoppeld aan een
bredere boodschap. Dat was wat de unieke toespraak van Michelle Obama zo
inspirerend maakte: het was haar verhaal maar ging over onze kinderen. Durfden
onze politici maar zo te spreken.

Moet dat nou, al dat gedweep met kinderen? Ja!

Lars Duursma is oprichter van Debatrix. Hij traint (internationale) leiders in
politiek en bedrijfsleven bij belangrijke speeches en presentaties.

LOAD-DATE: July 29, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              80 of 146 DOCUMENTS



                                NRC Handelsblad

                                  29 July 2016
                                   NH vrijdag

Papier kwam en overwon

BYLINE: Toef Jaeger

SECTION: Boeken; Blz. 8

LENGTH: 1049 woorden

ABSTRACT

Mark Kurlansky

Deze historicus benadert de wereld vanuit het perspectief van één product. Deze
keer kiest hij voor papier.  Anders dan vaak geopperd heeft papier geen  enkele
revolutie ontketend.

Kwade tongen beweren dat Europa lange tijd geen interesse voor papier had omdat
de bewoners zowel antisemitisch als anti-Arabisch waren. Papier was immers al
ver voor het jaar nul uitgevonden in China, door de joden veelvuldig gebruikt en
door Arabieren ook al in Spanje geïntroduceerd voordat het pas in de twaalfde
eeuw in heel Europa werd toegepast.

Het is echter waarschijnlijker dat we geen papier gebruikten omdat we nog niet
konden rekenen, stelt Mark Kurlansky in zijn boek Paper.  Rekenen, een Arabische
obsessie die vele vellen papier vergde voor zowel berekeningen als studies, had
zich nauwelijks ontwikkeld in Europa.  Het verklaart ook waarom de Arabische
geograaf Masudi in de negende eeuw over Europa opmerkte:  Hoe noordelijker je
komt, des te achterlijker, grover en dommer ze worden.  Papier  is dus, zoals
wel eens wordt opgemerkt,  niet ontstaan om revoluties mee te ontketenen, maar
omdat het handig materiaal was om sommetjes op te maken, zoals Leonardo da Vinci
bijvoorbeeld ook deed in zijn deze week ontdekte kladblaadjes. Jaren waren ze
over het hoofd gezien, maar ze bleken berekeningen over wrijving te bevatten.

Kurlansky, bekend om zijn boeken waarin hij de geschiedenis benadert vanuit het
perspectief van één product, zoals kabeljauw, zout of oesters, koos deze keer
voor  papier om zijn visie op de geschiedenis weer te geven. Vaak wordt de rol
van papier heel groots gezien. Alexander Monro beweerde bijvoorbeeld in zijn
boek The Paper Trail  (2014) dat dankzij papier de vrijheid van meningsuiting
was ontstaan en papier daarom alleen al de belangrijkste uitvinding ooit was.
Hij koppelde daaraan de verontrustende vraag wat het betekent voor de vrijheid
van meningsuiting nu papier op haar retour lijkt.

Antwoord

Nergens verwijst Kurlansky naar The Paper Trail, terwijl hij zich toch moet zijn
rot geschrokken toen anderhalf jaar geleden bleek dat iemand hetzelfde idee al
had uitgewerkt: de wereldgeschiedenis aan de hand van papier. Toch leest
Kurlansky s boek als één groot antwoord op Monro. Waar laatstgenoemde stelt dat
revoluties zijn ontketend dankzij papier, stelt eerstgenoemde dat een nieuwe
technologie of uitvinding nooit een revolutie kan veroorzaken. Een uitvinding
wordt gedaan omdat daar binnen een samenleving behoefte aan is, en niet anders
om.

Hoe die behoefte ontstond en zich ontwikkelde, staat centraal in Paper.
Kurlansky begint met het ontstaan van het schrift, om vervolgens over te gaan op
de verschillende vormen waarop het schrift zich ontwikkelde en vooral ook waarop
men schreef. Het oudste stuk papier stamt uit China (252 v.Chr.) De procedés die
toegepast werden om papier te maken, zowel in het oude China als de Arabische
wereld, doet Kurlansky uitgebreid uit de doeken, en hij gaat ook uitgebreid in
op de ontwikkeling van het schrift en de boekdrukkunst.

Het schrift is namelijk bepalend geweest voor productie en gebruik van papier in
Europa. Een grote behoefte eraan ontstond pas in de dertiende eeuw, toen steeds
meer mensen hun kennis op papier wilden zetten en ook  de wetenschappen zich
ontwikkelden. Een omslagpunt ziet Kurlansky, die veel fijne details opdist,
bijvoorbeeld bij Dante en zijn Goddelijke Komedie. In dat epos gebruikte Dante
als een van de  eersten het woord papier. Het werd als materiaal voor de
toekomst gezien waar veel meer mensen gebruik van zouden kunnen maken. Later had
de boekdrukkunst in Europa ook een emancipatoire rol, omdat ons  alfabet
geschikter was voor drukwerk dan het Arabische schrift of de vele Chinese
tekens.

Een mooi voorbeeld van een groter publieksbereik is Don Quichot van Cervantes.
Het boek werd  op goedkoop papier gedrukt omdat de drukker een geringe verkoop
verwachtte, en als het al verkocht werd zou vooral de  gewone  man het oppikken.
Papier en boekdrukkunst staan in Europa gelijk aan emancipatie: het elitaire
Latijn op perkament werd vervangen door boeken in de moedertaal, pamfletten en
speelkaarten.

Ook de rol van de kunst veranderde door papier. Leonardo da Vinci maakte als een
van de eersten zijn schetsen en aantekeningen op papier. De kunstwereld zou
daarna niet meer zonder kunnen, stelt Kurlansky, om vervolgens meer voorbeelden
te geven van bijvoorbeeld Dürer, Rembrandt en Turner. Deze kunstenaars zorgden
door de ontwikkeling van respectievelijk het etsen en  aquarelleren, technieken
die papier van een betere kwaliteit vereisten.  Kunstenaars die illustraties
maakten die gedrukt konden worden, kwamen ook meer in zwang al werd er op hen
wat neer gekeken. Kurlansky haalt het voorbeeld aan van Rubens, die illustreren
zag als iets minderwaardigs. Reden voor hem zich daar alleen op zondag mee bezig
te houden.

Luther

Hoewel Kurlansky veel oog heeft voor de technische ontwikkelingen van papier  en
de gevolgen ervan op politiek, kunst en het dagelijks leven in Europa, maakt hij
opvallend weinig woorden vuil aan Maarten Luther. De Reformatie werd door Monro
nog gezien als een revolutie die niet zonder papier en boekdrukkunst kon, maar
Kurlansky stelt dat men bij de Reformatie alleen de mogelijkheden ervan goed had
ingezien en die ook gebruikte.

De vraag of er veel verandert door digitalisering, is volgens Kurlansky niet
relevant: we gebruiken nog steeds papier en  door internet moeten we steeds meer
producten inpakken. Elke nieuwe ontwikkeling is volgens hem altijd al  met
argwaan bekeken. Het schrift zou de  orale cultuur bedreigen, de boekdrukkunst
was een  gevaar voor de elite, de papiermolen  funest voor de leefomgeving en de
digitalisering een genadeklap voor het  papier. Onzin, stelt Kurlansky: functies
veranderen, ook die van papier, maar zelden verdwijnt iets helemaal. En dat is
natuurlijk waar, maar of dat nu echt een visie is op veranderingen in de
boekcultuur? Nee.

Hoe noordelijker je komt, des te achterlijker, grover en dommer ze worden

Mark Kurlansky: Paper. Paging Through History. Norton, 416 blz.   21,99

3

Kurlansky lijkt een antwoord te geven op een andere, recent verschenen studie
over de geschiedenis van papier en komt tot een heel andere conclusie. Jammer is
dat hij die andere studie nergens noemt.

LOAD-DATE: July 29, 2016

LANGUAGE: DUTCH; NEDERLANDS

NOTES: Mark Kurlansky: Paper. Paging Through History. Norton, 416 blz.   21,99

GRAPHIC: Papier werd uitgevonden omdat daar binnen een samenleving behoefte aan
was, en niet andersom
iStockphoto

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              81 of 146 DOCUMENTS



                                NRC Handelsblad

                                  28 July 2016
                                  NH donderda

Wilders zal nooit Kemal en Ingrid eren

BYLINE: Zihni Özdil

SECTION: Opinie; Blz. 16

LENGTH: 617 woorden

column

 I will always defend your freedom! , riep Geert Wilders met een
steenkolenaccent afgelopen 20 juli in Orlando. Hij was  eregast  op een
LGBTrump-feestje van de rechtse, Republikeinse blogger Jim Hoft. Hoft is zelf
homoseksueel en staat in Amerika bekend als onderdeel van een obscuur groepje
homoseksuelen die ondanks het feit dat de Republikeinse partij een lange
geschiedenis van anti-homobeleid heeft, toch Donald Trump steunt. Het feestje
waar Wilders sprak was net zo marginaal als Hoft: Trump noch een andere
hooggeplaatste Republikein was aanwezig.

Terwijl Wilders zich als een fanboy van Trump opstelt, is progressief Nederland
bang om te  wennen aan President Trump en premier Wilders , naar de kop van een
recent artikel op De Correspondent door Rutger Bregman. De Nederlandse
vereenzelviging van de Amerikaanse populist Trump met de Nederlandse populist
Wilders is, hoewel misschien begrijpelijk, geheel onterecht. In vergelijking met
Wilders is Trump namelijk een beschaafde, verlichte, progressieve intellectueel.

Vlak nadat hij zich kandidaat had gesteld legde Trump bij de rechtse talkshow
van Bill O Reilly uit dat hij de islam een prachtig geloof vindt  en alleen de
radicale islam  hekelt. In elke speech heeft Trump het over  de radicale islam
of  islamitische terroristen  en niet over  de-islamiseren van onze samenleving
en  geen islam meer , zoals Wilders. Trump benadrukt keer op keer dat hij veel
islamitische en Mexicaans-Amerikaanse vrienden heeft en zaken met ze doet. Zijn
idee om moslimimmigratie te weren totdat we kunnen achterhalen of er radicalen
tussen zitten  ziet er, hoe abject het op zichzelf is, enorm mild uit naast
Wilders  doel om álle moslims, inclusief Nederlanders, uit Europa te krijgen.

De stijl van het rechts-populisme in een land is altijd een weerspiegeling van
de  geest  van dat land. De Amerikaanse journalist Laurie Penny ontmoette
Wilders tijdens zijn fanboytour vorige week. Ze was geschokt: Wilders is
duidelijk het meest gestoorde lid van de nieuwrechtse kamikazebrigade (...). Er
staat een vuilnisbak in brand achter de lege ogen van zijn menselijke pak.

Ik denk dat Penny s verbijstering terecht was. Voor Amerikanen is het altijd
enorm stuitend om te zien wat voor karakter nieuw-rechts in Nederland heeft.
Want in Amerika ligt burgerschap, in tegenstelling tot bij ons in Nederland,
niet meer op tafel. Tegenwoordig ben je een Amerikaan zodra je een Amerikaan
bent. Punt. Niemand kan en wil dat van je afpakken. Zelfs de meeste ultrarechtse
Tea Party-aanhangers zullen nooit roepen dat Mexican Americans hun paspoort
moeten inleveren als ze een handtasje stelen. Bijna iedereen, van links tot
rechts, lacht je uit als je zoiets voorstelt. Het debat gaat daar over illegale
immigranten, niet over Amerikaanse burgers. Bij ons in Nederland daarentegen is
het afpakken van paspoorten en het uitzetten van Nederlanders die hier zijn
geboren en getogen bon ton in het maatschappelijke debat.

De speech die Trump vorige week gaf nadat hij de nominatie van zijn partij
officieel accepteerde was doorspekt met rechts-populistische thema s zoals  law
and order  en  meer veiligheid . Als voorbeelden van  hardwerkende Amerikanen
die  slachtoffer zijn geweest van criminele illegalen  noemde hij steeds Brandon
Mendoza, Sabine Burden en Jamiel Shaw, respectievelijk een Latino Amerikaan, een
witte Amerikaan en een Afrikaanse Amerikaan. Hoe waarschijnlijk is het dat
Wilders ooit een speech gaat geven waarin hij Rachid, Ingrid en Kemal gaat eren
als  hardwerkende Nederlanders ?

Zihni Özdil is historicus en auteur van Nederland mijn Vaderland (Uitgeverij De
Bezige Bij).

Vergeleken met Wilders is Trump een verlichte, progressieve intellectueel

LOAD-DATE: July 28, 2016

LANGUAGE: DUTCH; NEDERLANDS

NOTES: Zihni Özdil is historicus en auteur van Nederland mijn Vaderland
(Uitgeverij De Bezige Bij).

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              82 of 146 DOCUMENTS



                                NRC Handelsblad

                                  28 July 2016
                                  NH donderda

Privacyregels zitten groei in de weg

BYLINE: Jan Benjamin

SECTION: Economie; Blz. 6

LENGTH: 1072 woorden

ABSTRACT

Data-analyse enrisicobeheer

Lexis Nexis Risk Solutions, verzamelt en analyseert data. In de VS doet het
bedrijf het goed. Daarbuiten gelden strengere privacyregels.


Na de recente schietpartijen tegen agenten in Baton Rouge en Dallas is het een
wrang voorbeeld. Mark Kelsey zegt het zelf. Maar in de VS overlijden gemiddeld
meer agenten op de plek van een verkeersongeluk, bij het opnemen van de schade,
dan door schietincidenten , aldus de bestuursvoorzitter van Lexis Nexis Risk
Solutions. Dus hoe korter een agent op de plaats van een crash is, hoe beter.

Lexis Nexis Risk Solutions (LNRS) is een van de vier divisies van het
Brits-Nederlandse informatieconcern RELX, voorheen Reed Elsevier. Voor
Amerikaanse politiekorpsen maakte LNRS de mobiele app eCrash die het invullen
van schadeformulieren vereenvoudigt en helpt bij de afhandeling van het ongeluk.
Chauffeurs die net een ongeluk hebben gehad, geven de agent hun naam, adres en
woonplaats. Die informatie gaat de app in.  Kelsey: Op basis daarvan  wordt veel
informatie automatisch ingevuld . Die data komen uit openbare bronnen, en van
onder meer verzekeraars. Hierdoor hoeft een politieman nog maar 19 minuten langs
een snelweg met voorbijrazend verkeer te staan. Dat was 61 minuten.

Opmerkelijk: de politie krijgt eCrash gratis. LNRS verdient zijn geld met de
verkoop van de informatie van die ongelukken aan verzekeraars, verrijkt met
relevante data. Verzekeraars besparen zo geld, zij hoeven niet langer alle
politieverslagen door te vlooien.

Zo werkt Lexis Nexis Risk Solutions. Het bedrijfsonderdeel   vorig jaar de
sterkst groeiende tak van RELX in omzet en bedrijfsresultaat   verzamelt en
analyseert enorme hoeveelheden gegevens. Klanten zijn onder meer banken,
verzekeraars, overheden, zorginstellingen en luchtvaartmaatschappijen. LNRS is
groot in big data,  vooral in de Verenigde Staten. Het bedrijf zou graag willen
groeien buiten de VS, maar dat blijkt moeizaam, vooral door strengere
privacyregels in het buitenland.

Doktersrekening

Topman Kelsey vertelt telefonisch hoe Risk Solutions  lokale overheden toont wie
sjoemelt met zijn voedselbonnen (food stamps), banken toont of klanten bonafide
zijn, en  ziekenhuizen of de patiënt zijn doktersrekening kan betalen.

Zakenbank UBS schat dat de Amerikaanse markt voor data-analyse en risicobeheer
circa 12,5 miljard euro groot is. RELX heeft een marktaandeel van ruim 15
procent. Grote concurrenten zijn Equifax, Experian, en IMS. Kelsey benadrukt dat
het een voordeel is dat Lexis Nexis Risk Solutions niet verbonden is aan
bijvoorbeeld een verzekeraar. Daarom zijn alle grote maatschappijen bereid hun
klantgegevens te sturen en kan LNRS zijn klanten een beeld van de hele branche
voorschotelen. Bijvoorbeeld of de afnemers van een bepaalde schadeverzekering
zich relatief vaak of juist zelden  laten uitbetalen.

LNRS had in 2015 een omzet van 1,6 miljard pond (1,92 miljard euro), 7 procent
meer dan in 2014 en goed voor 26 procent van de totale omzet van RELX. Ter
vergelijking: de omzet van de wetenschappelijke uitgeverij Elsevier, al decennia
RELX   grootste divisie, steeg met  2 procent. Ook het bruto bedrijfsresultaat
van LNRS steeg vorig jaar 7 procent naar 575 miljoen pond. En die groei ligt al
minstens vier jaar op hetzelfde niveau.



Big Brother

Twee overnames van het toenmalige Reed Elsevier liggen aan de basis van Risk
Solutions, vertelt Kelsey. In 2004 kocht het Brits-Nederlandse concern het
Amerikaanse bedrijf Seisant. Daarmee kreeg het de computertechnologie  in handen
om grote hoeveelheden data te analyseren. En in 2008 nam Reed Elsevier het
Amerikaanse informatiebedrijf ChoicePoint over. Dat leverde al gedetailleerde
data aan met name verzekeraars.

Reed Elsevier koopt   Big Brother , kopte De Telegraaf  in 2008. Niet onlogisch,
want het bedrijf weet behoorlijk veel van de gewone burger. Privacy is een
belangrijk thema binnen het bedrijf, en niet alleen uit maatschappelijke
verantwoordelijkheid. Het beperkt in feite de internationale expansie van LNRS.
Wetgeving op het gebied van persoonsgegevens die strenger is dan in de Verenigde
Staten, maakt het lastig om de producten en diensten van Risk Solutions te
verkopen buiten de VS. Onze technologie laat zich gemakkelijk gebruiken in het
buitenland , zegt Kelsey. Maar de moeilijkheid zit in de lokale data, en de
regelgeving.


Kelsey: Toen ik in 2012 bestuursvoorzitter werd hadden we een omzet van ruim 1,5
miljard dollar. Minder dan 1 miljoen daarvan kwam van buiten de VS.  Hij schreef
een tienjarenplan voor buitenlandse expansie. Die   beperkt zich voorlopig tot
vier landen. LNRS is recentelijk op bescheiden schaal actief geworden in het
Verenigd Koninkrijk, China, Brazilië en India. Landen met een relatief strenge
privacywetgeving zoals Duitsland en Frankrijk staan nog niet op Kelseys lijst
van internationale expansie.

In het VK kocht RELX in 2014 het relatief kleine bedrijf Wunelli. Dat maakt
TomTom-achtige kastjes en houdt het rijgedrag bij van chauffeurs. Wunelli
analyseerde miljarden mijlen aan weggebruik en levert die data aan
verzekeringsmaatschappijen. Chauffeurs met een Wunelli-kastje die zich netjes
gedragen krijgen korting op hun verzekeringspremie.


Een van de conclusies van het Wunelli-onderzoek onder 20.000 chauffeurs: Britse
vrouwen zijn veel betere chauffeurs van Britse mannen.

Onze technologie laat zich gemakkelijk gebruiken in het buitenlandMark Kelsey,
topman LNRS

RELX had in de eerste zes maanden een omzet van 4,169 miljard euro. Dat is 3
procent hoger dan in dezelfde periode vorig jaar. Zonder valuta-effecten groeide
de omzet 4 procent. De winst steeg 13 procent, naar 714 miljoen euro.

Ook dit eerste halfjaar groeide de divisie Risk & Business Analytics het
sterkst. De omzet steeg 8 procent, tot 1,149 miljard euro, ofwel 28 procent van
de totale omzet van RELX.

Risk & Business Analytics brengt bijna één derde van het bruto resultaat binnen:
418 miljoen euro. Dat is bijna net zoveel als RELX  best renderende divisie, de
wetenschappelijke en technische uitgaven.

RELX keert over het eerste half jaar een interim dividend uit van 10,26 pence
per aandeel aan de aandeelhouders in de Britse RELX PLC (+39 procent) en 0,122
euro per aandeel RELX NV (+6 procent). Het verschil komt door de waardedaling
van de pond, aldus bestuursvoorzitter Erik Engström vanmorgen.

Engström wilde vanmorgen tijdens een telefonische persconferentie niet
vooruitlopen op effecten van de Brexit voor RELX.

LOAD-DATE: July 28, 2016

LANGUAGE: DUTCH; NEDERLANDS

GRAPHIC: LNRS ontwikkelde een app waarmee Amerikaanse politieagenten autoschade
sneller kunnen opnemen.
Foto Karl Gehring / Getty Images

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              83 of 146 DOCUMENTS



                                NRC Handelsblad

                                  23 July 2016
                                  nrc zaterda

Met of zonder Trump moet de partij zich opnieuw uitvinden

SECTION: Nieuwsdienst; Blz. 2

LENGTH: 587 woorden


Hij is een man van gewelddadig karakter en middelmatige vermogens; niets in zijn
carrière wijst erop dat hij geschikt is om een vrij volk te regeren; sterker,
een meerderheid van de verlichte klassen in de Unie is altijd tegen hem geweest.

Dit schreef de Franse edelman Alexis de Tocqeville over Andrew Jackson, die in
1829 tot zijn verbazing de zevende president van de Verenigde Staten was
geworden.

Tocqueville s beroemde verslag van zijn studiereis, Democracy in America, wordt
dezer dagen vaker aangehaald. De parallellen met de opkomst van Donald Trump,
zakenman, anti-politicus en nu officieel Republikeins presidentskandidaat, zijn
te verleidelijk. Al gaat de vergelijking mank; Jackson was een populist maar ook
een gelauwerd militair, en zakentypes boezemden hem weerzin in.

Tocqueville zag een risico van de democratie: die kan uitmonden in  tirannie van
de massa ; een meerderheid die geen rekening meer houdt met belangen van
anderen. Zover was het nog niet, schreef hij, omdat Amerikanen via allerlei
organisaties het weefsel van de samenleving intact hielden. Bovendien was de
Constitutie zo ingericht dat demagogen nooit zomaar de macht kunnen grijpen.
Maar als Trump wint zou het nu wel zover kunnen komen.

In zijn toespraak op de laatste dag van de chaotisch verlopen Republikeinse
Conventie in Cleveland, schetste hij een zwart portret. Amerika wordt geteisterd
door terreur, criminaliteit, politieke correctheid en corruptie, overspoeld door
migranten, en uitgelachen in de wereld. Gewone burgers, slachtoffer van
vrijhandel die werkloosheid importeert, betalen de prijs. Trump zette zichzelf
neer als nationale sheriff die law and order komt herstellen.

Dat hij het op 8 november kan opnemen tegen Hillary Clinton is een fenomenale
prestatie, die weinigen   inclusief vermoedelijk hijzelf   serieus namen toen
hij zich vorig jaar kandidaat stelde met de leus  Make America Great Again .

Hij is erin geslaagd een reservoir van onvrede aan te boren, met name onder
oudere, blanke Amerikanen, dat al zijn tegenstanders hebben onderschat. Tegen
Trumps persoonlijke aanvallen, vulgair vocabulaire en slim gebruik van sociale
media had geen van zijn zestien mede-kandidaten een antwoord. Verweer op
rationele gronden glijdt van Trump af; het versterkt slechts zijn boodschap dat
experts en het establishment de vijand van zijn kiezers zijn.

Dat deze man zonder principes of politieke ervaring, zonder affiniteit met
Republikeinse kernwaarden als de kleine staat en internationalisme, en die flirt
met geweld en racisme, naar het hoogste ambt kan streven, tekent het falen van
de Partij die hij heeft gekaapt. De  partij-aristocratie , onder wie de
Bush-clan, heeft zich walgend afgekeerd. Een ander deel lijdt aan het
Stockholmsyndroom: het warme gevoel dat gegijzelden kunnen voelen voor wie hen
in gijzeling houdt. Afvallers uit de primaries zingen nu de lof van het
alfa-mannetje. Ted Cruz, de laatste afvaller, weigerde hem te steunen. Als Trump
verliest hoopt hij te incasseren. Die partij zal zich, met of zonder Trump,
opnieuw moeten uitvinden.

Trump moet nu Republikeinen die hem niet moeten   een op drie   zien over te
halen. Zijn  schrille boodschap maakt dat niet makkelijk. Hoe de eindstrijd
eruit ziet, is wel duidelijk. Amerika is tot op het bot verdeeld. Beide
kandidaten zullen vooral proberen hun eigen aanhang te mobiliseren en het andere
blok zwart te maken. Het afschilderen van Clinton als crimineel die in de cel
hoort, zoals Trump in Cleveland deed, geeft daarvan een triest voorproefje.

LOAD-DATE: July 22, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              84 of 146 DOCUMENTS



                                NRC Handelsblad

                                  20 July 2016
                                  NH woensdag

De analogie met de jaren dertig

BYLINE: Coen Teulings

SECTION: Opinie; Blz. 18

LENGTH: 636 woorden

Column

De geschiedenis herhaalt zich niet, althans niet letterlijk. Toch is een blik in
de achteruitkijkspiegel nooit weg. Het levert bruikbare lessen op om de ergste
fouten uit het verleden te vermijden. De Kennedy s hebben bij de Cubacrisis in
1962 geprofiteerd van hun inzicht in de ontstaansgeschiedenis van de Eerste
Wereldoorlog. De val van Lehman in 2008 was ongetwijfeld in een nieuwe Grote
Depressie geëindigd indien de toenmalig president van de FED, Ben Bernanke, als
hoogleraar op Princeton geen uitgebreide studie naar de jaren dertig had gedaan.

Hoe nuttig ook, een blik in de achteruitkijkspiegel stemt niet vrolijk. Het
beleid van Bernanke mag dan veel rampspoed hebben voorkomen, de parallellen met
de jaren dertig zijn nog steeds verontrustend. De  roaring twenties  waren een
periode van grenzeloos optimisme, waarin welvaart en cultuur floreerden op basis
van een sterke groei van de wereldhandel. Aan de vooravond van de beurskrach van
1929 was de wereld economisch gezien vergaand geïntegreerd. De beurskrach maakte
daar in één klap een einde aan. Ons devies was:  koop Nederlandse waar! . In
vier jaar tijd daalde de wereldhandel met 60 procent, tot nadeel van iedereen.
Enorme afzetmarkten gingen verloren en daarvoor kwam weinig in de plaats. Het
heeft decennia geduurd om die schade te herstellen. Nu heeft de wereldhandel
zich sinds de ondergang van Lehman beter gehouden dan na de Grote Depressie.
Echter, de klad zit er wel in. Groeide de wereldhandel tot 2007 met zo n 6
procent per jaar, na 2010 is die groei teruggezakt tot gemiddeld zo n 3 procent.
Dat is nog tot daar aan toe, maar het politieke tij wijst op nog meer slecht
weer. Trump krijgt deze week de Republikeinse nominatie op basis van een
programma van protectionisme. De kritiek op de EU heeft in Europa dezelfde
portee. Er waren nieuwe vrijhandelsverdragen in de maak, bijvoorbeeld met
Canada. Die hadden kunnen leiden tot meer welvaart en voorspoed. Of die er
zullen komen? We zullen het zien.

Welke lessen leert de achteruitkijkspiegel ons? Allereerst dat er in campagnes
zoals de Brexit geen ruimte is voor nuance. Brexit staat niet voor meer
vrijhandel, integendeel, het staat voor toenemend protectionisme. De Brexiteers
hebben het Engelse electoraat voorgelogen. De pond is door de Brexit nu zo n 15
procent minder waard. Omdat Engelsen net als wij ruwweg de helft van hun
consumptie importeren daalt de koopkracht van de Engelse Henk en Ingrid dus
ruwweg met 7 procent. Ik kan me niet herinneren dat de Brexiteers dat aan hun
kiezers hebben beloofd. Komisch is de redenering dat de lagere pond juist goed
is, vanwege de verbetering van het Engelse concurrentievermogen. Dat klopt, een
lagere pond staat immers gelijk aan loonverlaging. De aanstaande Brexit maakt
die loonverlaging noodzakelijk om het Engelse bedrijfsleven concurrerend te
houden. Gaan we dat nu als een voordeel van Brexit verkopen?  Daarom was Mark
Ruttes optreden in de Tweede Kamer een verademing. Geen nuance, maar gewoon
zeggen waar het op staat: de EU heeft Europa voorspoed en veiligheid gebracht.
Mensen als Jort Kelder en Thierry Baudet zullen blijven liegen en bedriegen.
Voor nuance is helaas geen plaats. De EU vraagt onverkorte verdediging.

Maar er zit ook een andere kant aan dit verhaal.  De onvrede over globalisering
bestaat in nagenoeg alle hoogontwikkelde landen. Dat is begrijpelijk: er zijn
groepen die er reëel last van hebben. Eén les van de geschiedenis is dat
protectionisme dan een verleidelijk antwoord is. Wie dat wil voorkomen moet deze
getroffen groepen een alternatief bieden. Zoals ik hier eerder heb betoogd, ligt
het antwoord in mijn ogen in pensioenen en sociale zekerheid.

Coen Teulings  is hoogleraar aan de universiteiten van Cambridge en Amsterdam.


Een blik in de achteruitkijk spiegel stemt niet tot vrolijkheid

LOAD-DATE: July 20, 2016

LANGUAGE: DUTCH; NEDERLANDS

NOTES: Coen Teulings is hoogleraar aan de universiteiten van Cambridge en
Amsterdam.

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              85 of 146 DOCUMENTS



                                NRC Handelsblad

                                  05 July 2016
                                   NH dinsdag

Een partijtop die de weg geheel kwijt is

SECTION: Binnenland; Blz. 1

LENGTH: 451 woorden

Column

Tom-Jan Meeus

Thierry Baudet bood ons laatst een doordenkertje aan. Hoe meer opleiding mensen
hebben genoten , zei Thierry in Trouw, hoe groter de kans dat ze domme dingen
vinden.  Tevreden keek ik terug op mijn jaren als mavo-klantje, maar ik vermoed
dat Thierry ons een andere boodschap wilde brengen.

Zelf volgde hij immers het gymnasium in Haarlem, deed rechten en geschiedenis in
Amsterdam en promoveerde in Leiden. Zijn buitenlandse studie-uitstapjes, ik noem
een Oxford, sla ik dan nog over.

Toch wil ik zijn opmerking vandaag serieus nemen, want alleen holbewoners kunnen
gemist hebben dat er een diepe weerzin tegen het establishment is ontstaan. Ook
de partij die werd opgericht voor emancipatie van de gewone man, de PvdA, wordt
ertoe gerekend.

Zie de omgang met Ahmed Aboutaleb en je begrijpt er iets van. Een man die tussen
de schapen opgroeide en in Nederland begon op de lts. Een man die het daarna
schopte tot wethouder in Amsterdam, staatssecretaris in Den Haag en burgemeester
in Rotterdam.

Het PvdA-ideaal in eigen persoon. Een PvdA er die rot toch op  roept als gewone
mensen dit denken.

Maar sinds hij via RTL Nieuws officieel maakte dat hij niet meedoet aan de
lijsttrekkersverkiezing, hoor je in hogere PvdA-kringen amper teleurstelling.
Typisch.

Vermoedelijk gevolg: in het najaar strijden Samsom, zoon van een internist, en
Asscher, telg uit een milieu van juristen en diamantairs, om het
PvdA-leiderschap. Goede politici, daar niet van. Samsom had de moed te tekenen
voor ongeliefd beleid dat nodig was. Asscher is een verfijnde bestuurder. Maar
de PvdA-kiezers zijn vertrokken en je moet er rekening mee houden dat deze twee
ze niet terugwinnen.

Intussen zegt de partijtop, zie Dijsselbloem zaterdag in NRC, dat Aboutaleb
onvoldoende bagage heeft. Het Cohen-trauma. Maar het is een drogreden: zelfs de
laatste twee premiers hadden niet Aboutalebs bagage toen ze als lijsttrekker
debuteerden. Balkenende: raadslid, partijwetenschapper, vier jaar Kamerlid.
Rutte: tien jaar Unilever, vier jaar staatssecretaris.

Dus in een tijd van anti-elitisme en identiteitspolitiek is het voor
sociaal-democraten nogal bijzonder een stemmenkanon af te wijzen dat in Marokko
voor een dubbeltje geboren werd. Het laat zien dat die PvdA zozeer in handen is
van hoger opgeleiden dat ze de eigen bestaansreden niet meer ziet. Geheel de weg
kwijt. Ware PvdA ers  zouden Aboutaleb moeten smeken de lijst aan te voeren. En
als hij zelf een ware PvdA er is, zou hij zich niet terugtrekken   maar die
partij-elite bestrijden tot z n laatste snik.

Tom-Jan Meeus (t.meeus@nrc.nl; @tomjanmeeus) schrijft op deze plek een
wisselcolumn met Jutta Chorus.

Eén kopstuk is het PvdA-ideaal in persoon. Hem willen ze niet

LOAD-DATE: July 5, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              86 of 146 DOCUMENTS



                                NRC Handelsblad

                                  02 July 2016
                                  NH zaterdag

Zelf kon hij er ook wat van in de keuken

BYLINE: Janneke Vreugdenhil

SECTION: Binnenland; Blz. 1

LENGTH: 879 woorden

ABSTRACT

Culinair historicus Joop Witteveen (1928-2016), bijgenaamd Mr Potato, had een
immense verzameling gastronomische literatuur.

De laatste bladzijde

Bij de bestudering van de culinaire geschiedenis draaide het volgens Joop
Witteveen allemaal om het juiste perspectief. Kookboeken werden geschreven voor
de elite. Daarin vond je zelden terug wat de gewone man at. Neem nu de
aardappel. Hij werd halverwege de 18e eeuw in ons land geïntroduceerd en in
sjieke kringen omarmd als delicatesse. Maar nog voor het einde van diezelfde
eeuw had diezelfde aardappel rogge vervangen als stapelvoedsel voor de boeren en
arbeiders. Zij kookten hem simpelweg in de schil tot hij bijna gaar was, waarna
hij werd gepeld en met melk of water en foelie verder gekookt tot een soort
drab.

Zulke dingen vond Witteveen belangrijk om te achterhalen. De culinair historicus
en bibliograaf overleed 13 juni op 88-jarige leeftijd. Mr Potato, zoals zijn
bijnaam luidde sinds hij in 1982 een voordracht over de aardappel hield op het
Oxford Symposium on Food. De omvang van zijn collectie kookboeken en
gastronomische literatuur werd slechts geëvenaard door die van vriend Johannes
van Dam. Behalve zijn bibliotheek, die ruim 4.000 titels telt, laat hij talloze
archiefdozen met culinaria na. Artikelen, brochures, knipsels, recepten. Na de
dood van zijn levenspartner, Bart Cuperus, zal dit alles onder beheer komen van
de Bijzondere Collecties van de Universiteit van Amsterdam.

Joop was een  consciëntieus verzamelaar , zegt Cuperus. Hij en Witteveen leerden
elkaar kennen in het voorjaar van 1952 en woonden binnen anderhalve maand samen.
Zoiets vereiste een dikke huid. Voor twee samenwonende mannen werd de huurprijs
doodleuk verdubbeld. Cuperus: We moesten het hele jaar sparen om in de zomer met
de motor en een tentje door Frankrijk te kunnen toeren. Alles zo goedkoop
mogelijk, maar we gingen wel goed eten. Joop wist precies waar we moesten zijn.

Kwam het tweetal bijvoorbeeld aan bij Troisgros in Rouanne, deden ze net voor ze
de parkeerplaats opreden even snel een net overhemd aan. Het waren niet allemaal
sterrententen hoor. Joop wist: Je moet daar eten waar studenten en soldaten naar
binnen gaan.  Zelf kon Witteveen er ook wat van in de keuken. Nooit, ondanks
zijn immense verzameling, kookte hij uit een boek. Cuperus: Hij maakte gewoon
alles uit zijn hoofd.  Ik ben niet zo gek op andermans recepten , zei hij
altijd.

Witteveens interesse in eten ontstond in de hongerwinter van  44  45.  Vader,
moeder, acht kinderen en een reeks onderduikers moesten dagelijks worden gevoed.
De school in het Friese Blauhus was dicht, tijd genoeg om te helpen in de
keuken. Na de oorlog begon hij kookboeken te verzamelen. Vanaf 1953 werkte hij
bij antiquariaat Asher & Co, waar hij ze voor een prikkie aan kon schaffen. In
de jaren 70 begon hij een eigen reprint uitgeverij, Linnaeus Press.

In de vroege jaren 80 kwam Witteveen in aanraking met het Oxford Symposium on
Food dat werd georganiseerd door food writer Alan Davidson. Hij gaf er
voordrachten over de aardappel, over tafelversiering in suiker, over stokvis,
rogge en meer. Er volgden tal van artikelen in Davidson s tijdschrift Petits
Propos Culinaires, waaronder een serie over de culinaire aspecten van grote
vogels, zoals de zwaan, pauw, reiger en kraanvogel.

Rond die tijd leerde hij ook Johannes van Dam kennen. In de culinair journalist
ontdekte hij, tot zijn vreugde, een geestverwant. De eerste die ook echt iets
van het onderwerp wist.  De ontmoeting resulteerde in een jarenlange vriendschap
en samenwerking. Een kookboekententoonstelling voor de KB in Den Haag. Een grote
expositie bij de UvA, Koks & Keukenmeiden. En de oprichting van de Stichting
Gastronomische Bibliotheek, waarin hun kookboeken en andere culinaire
publicaties werden ondergebracht.

Garrelt Verhoeven, voormalig hoofdconservator Bijzondere Collecties van de UvA:
Het was evident dat deze verzameling beschikbaar zou moeten blijven voor de
wetenschap.  In 2006, na stevige onderhandelingen, kreeg hij  de heren  zover
dat zij de nalatenschap toezegden aan Bijzondere Collecties. Verhoeven: We
moesten beloven ervoor te zorgen dat er nu ook in Nederland eens serieuze
aandacht kwam voor culinaire historie. Een internationaal symposium zoals dat
van Oxford, dat leek hen wel een goed idee.

Dat symposium is er gekomen, in 2012. Net als de Joop Witteveenprijs, die ieder
jaar wordt uitgereikt aan een auteur die zich verdienstelijk heeft gemaakt op
het gebied van de culinaire geschiedschrijving van de Lage Landen. Zelf schreef
Witteveen misschien wel de meest imposante bijdrage, de Bibliotheca
Gastronomica. Twee dikke rode banden waarin hij 6.500 gastronomische titels
boekstaafde en beschreef. Wie iets over de aardappel wil weten, hoeft het maar
open slaan om de juiste bronnen te vinden.

Janneke Vreugdenhil

Ondanks zijn bibliotheek kookte hij nooit uit een boek

NecrologieLevens

Op deze pagina publiceert NRC Handelsblad elk weekeinde twee
levensbeschrijvingen van mensen die recent zijn overleden. Het kan gaan om
bekende of onbekende mensen, uit binnen- of buitenland; om mensen die zich
verdienstelijk hebben gemaakt voor de maatschappij of mensen die op een andere
manier zijn opgevallen. Suggesties voor de rubriek zijn welkom op
necrologie@nrc.nl

LOAD-DATE: July 1, 2016

LANGUAGE: DUTCH; NEDERLANDS

GRAPHIC: Joop Witteveen ging in de zomer graag culinair kamperen in Frankrijk.
Het waren niet allemaal sterrententen hoor.

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              87 of 146 DOCUMENTS



                                NRC Handelsblad

                                  02 July 2016
                                  NH zaterdag

Voor God, koning en vaderland

BYLINE: Esther Wittenberg; Jasper Juinen

SECTION: Binnenland; Blz. 1

LENGTH: 2048 woorden

ABSTRACT

Traditie Nu het lidmaatschap van een schuttersgilde, ooit begonnen als
burgerwacht,  niet meer overgaat van vader op zoon, dreigt het gildeleven uit te
sterven. Noodgedwongen treden de in zichzelf gekeerde gilden meer naar buiten.
Broederschap staat voorop.

Tekst  Foto s

Drieëntwintig schuttersgilden, meestal gewoon gilden genoemd, staan naast elkaar
klaar op het hoofdveld van de plaatselijke voetbalvereniging in het
Noord-Brabantse dorpje Vlierden, nabij Helmond. Ze zijn zojuist in optocht door
het dorp getrokken met vendels en trommen. De gildebroeders dragen kleding
geïnspireerd op schilderijen van schuttersgilden uit de Gouden Eeuw, zoals De
Nachtwacht. Pofbroeken, veren op hoeden, sjerpen om middels.

De opmars begint. Onder tromgeroffel loopt iedereen tegelijkertijd naar voren in
de richting van het groepje hoogwaardigheidsbekleders op het podium. Daar staat
onder anderen de voorzitter van gildekring Peelland, Henk de Hair (68). Vijf
maanden eerder besloot De Hair aan tafel, bij hem thuis in Aarle-Rixtel, mee te
werken aan een artikel over de toekomst van de gilden in Nederland. Voor hij
zijn zorgen wilde uiten   dat deed hij pas bij de tweede ontmoeting   moest
eerst duidelijk zijn wat gilden eigenlijk zijn, vond hij. De Hair zit ook in het
bestuur van de Noord-Brabantse Federatie van Schuttersgilden en is hoofd van de
federatieve commissie Jeugd. Sinds begin deze eeuw zet hij zich in voor het
voortbestaan van het gildeleven. Voor zijn pensioen was hij directeur
inwonerszaken bij de gemeente Laarbeek. Al 28 jaar is hij met hart en ziel
gildebroeder bij het Sint-Margaretha gilde uit Aarle-Rixtel.

Als de trommen verstommen, neemt eerst burgemeester Mak het woord: Het gaat op
deze Kringgildedag om saamhorigheid en verbondenheid. ( ). Jullie zijn het
erfgoed van Brabant.  Het begint te regenen. Henk de Hair houdt het daarom kort.
Ter afsluiting brult de speaker: Voor God, koning en vaderland.  De wedstrijden
vendelen, schieten, bazuin blazen en trommen kunnen beginnen. Maar nog even
niet. Noodweer breekt los. Iedereen haast zich de feesttent in.

Landjuweel

Het Nederlandse gildeleven speelt zich tegenwoordig vooral af in Noord-Brabant
(206 gilden, met naar schatting 8.000 gildebroeders), Limburg (circa 176 gilden)
en Gelderland (circa 56 gilden). Dat neemt niet weg dat er ook elders in het
land hier en daar gilden zijn. In Amsterdam, bijvoorbeeld, is nog niet zo lang
geleden een gilde heropgericht. In Soest huist het grootste gilde van Nederland.
Ondanks zijn ligging in Utrecht, heeft het Soestse gilde ervoor gekozen te
behoren tot de Noord-Brabantse Federatie voor Schuttersgilden. Het organiseert
in 2017 een landjuweel, dertig jaar na het laatste grote schuttersfeest voor
alle gilden van de federatie.

De gilden van nu vinden hun oorsprong in de schuttersgilden die zijn opgericht
in de tijd dat ridders op kruistocht gingen naar Jeruzalem. Henk de Hair: De
gewone man ontdekte dat hij zichzelf kon verdedigen tegen rondtrekkende
roversbenden.  Schuttersgilden waren een soort burgerwacht die de plaatselijke
bevolking en  kerk beschermden. Het oudste  schuttersgilde stamt uit de elfde
eeuw. Daarnaast waren er in de middeleeuwse steden de gilden van andere
ambachten en  beroepen, zoals die van de bakkers, brouwers, molenaars en
schippers.

Napoleon verbood de gilden en na de Napoleontische tijd werd in 1815 de staat
Nederland opgericht, met een eigen leger en politiemacht, waardoor de
schuttersgilden hun belang en invloed verloren. Gilden houden nooit op te
bestaan, ze kunnen alleen slapend gemaakt worden. Dat gebeurde vaak in die tijd.
Maar in de katholieke provincies, waar het protestantse gezag van oudsher werd
gewantrouwd, bleef een aantal gilden bestaan. Daar ontwikkelde het gildeleven
van de schutters zich op den duur tot cultuur en folklore.

Het vendelen   voorheen gebruikt om elkaar tijdens gevechten signalen te geven
werd een kunst waarbij een vendel volgens vaste patronen rond enkels, knieën of
boven het hoofd werd gedraaid. Ook het trommen en bazuinblazen bleven enkel
bestaan als vaardigheid waarin verschillende gilden met elkaar de competitie
konden aangaan. Evenals het schieten. Met welk wapen gilden schieten verschilt.
Soms zijn het voetbogen, soms handbogen, kruisbogen of geweren. In Limburg wordt
er zelfs hier en daar nog met kanonnetjes geschoten.

Het gildeleven hangt aan elkaar van tradities. Het bonen, waarbij aan de hand
van gekleurde bonen in bakjes wordt besloten of een aspirant-lid toegelaten
wordt. Het koningsschieten, waarbij gildebroeders schieten op een houten vogel
en de persoon die het laatste stukje wegschiet zich gildekoning mag noemen. De
begrafenis van een gildebroeder, waarbij de kist wordt gedragen door een oneven
aantal gildebroeders om duidelijk te maken dat er eentje ontbreekt. De Hair:
Gilden zijn aantrekkelijk voor mensen die geïnteresseerd zijn in de geschiedenis
en met elkaar een eenheid willen vormen. Broederschap staat voorop.

Na de Tweede Wereldoorlog vond een kleine opleving in het gildeleven plaats. In
de jaren vijftig en zestig lieten gildebroeders kleurrijke kostuums maken. De
Hair: Begin twintigste eeuw bestonden de kostuums zoals we die nu dragen
nauwelijks. Op foto s uit die tijd zie je gildebroeders in hun nette pak, met
enkel een sjerp.

Tot in de jaren zeventig van de vorige eeuw ging het gildebroederschap veelal
als vanzelfsprekend over van vader op zoon. Vanaf de jaren tachtig veranderde
dit. Zoons gingen buiten het dorp studeren en kwamen niet meer terug. Of ze
hadden geen interesse; voetbalclubs en andere verenigingen lonkten.

Vrouwen niet welkom

Er zijn heel wat gilden waar het jongste lid zestig is. Als die niets doen is
het over vijftien jaar te laat.  Tijdens de tweede ontmoeting bij Henk de Hair
thuis windt hij er geen doekjes meer om. Er moet iets gebeuren, vindt hij.
Anders is het aantal gilden in 2030 gehalveerd.

Als het aan hem ligt, gaan gildebroeders als missionarissen  op zoek naar nieuwe
leden. Door presentaties te geven op basisscholen. Door zichtbaar te zijn op
wezenlijke momenten in het gemeenschapsleven, zoals bij de dodenherdenking. Door
te zoeken naar nieuwe manieren om de gemeenschap te dienen. Ze kunnen
bijvoorbeeld een boodschappenservice voor ouderen opzetten of aanbieden de
opening van een nieuwe basisschool met een gildegroet op te luisteren.

Het is volgens De Hair vooral de kunst om dertigers en veertigers binnen te
halen omdat dat mensen  zijn die zich settelen en dus blijven. In tegenstelling
tot pubers. Als die een vriendin krijgen die het gildekostuum lelijk vindt, is
het gedaan.

Ook is het tijd dat gilden zich bezinnen op een aantal van hun uitgangspunten.
Zoals  het toelaten van vrouwen. Van oudsher zijn gildebroeders mannen, maar in
de afgelopen halve eeuw heeft één op de drie gilden besloten ook vrouwen toe te
laten.

De Hair: Mijn gilde laat nog altijd geen vrouwen toe. Tot groot ongenoegen van
mijn vrouw. Ook ik ben voor toelating van vrouwen. Maar mijn gildebroeders zien
geen reden om iets te veranderen. Ons gilde bloeit, zeggen ze.

Op allerlei manieren probeert de Noord-Brabantse Federatie van Schuttersgilden
gilden te stimuleren en te helpen bij het werven van nieuwe leden. Intussen
regelt ze wel vast een depot waar de archieven, vaandel en schilden kunnen
worden opgeslagen van gildes die het toch niet redden. Ze wil ook realistisch
zijn.


We bezoeken een gilde dat bloeit en een gilde dat moeite heeft nieuwe leden te
vinden. Henk de Hair zorgt voor de introductie want, zegt hij, gilden zijn van
oudsher nogal in zichzelf gekeerd. Nu gildelidmaatschap niet meer van vader op
zoon gaat, moeten gilden leren meer naar buiten treden.

Hoofdman Hans van Someren (57) van het Sint-Hubertusgilde in Liessel ontvangt op
een maandagmorgen in maart in het zelfgebouwde gildehuis. Dat is een eenvoudig
bakstenen gebouw iets buiten het dorp met aanliggend een grasveld waarop
geschoten en gevendeld kan worden. Hij zit aan tafel met wat oudere gildeleden
die hier elke maandagmorgen komen om in de tuin te werken, het archief bij te
houden en vooral om te buurten .

De één: Want dat is het belangrijkste aan het gilde, de sociale contacten.

De ander: En bij gelegenheid een pilsje.

Een derde: Al moeten we af van dat imago: als het kalf niet wil drinken, doe het
maar bij het gilde, dan leert hij het wel.

Ze lachen.

Het gilde leeft in Liessel. Het haalt het oud papier op in het dorp en heeft de
Sint-Hubertuskapel herbouwd. Als het gilde koning schiet, loopt het halve dorp
uit. Dan hebben 28 buurten 28 erebogen gemaakt om de uiteindelijke nieuwe koning
hulde te brengen. Van de 45 actieve leden (alleen mannen) zijn er 27 jonger dan
zestig. Hoofdman Van Someren: Wij hoeven hier niet ons best te doen nieuwe leden
te werven.

Wel blijkt dat veel mannen zich op iets latere leeftijd bij het gilde hebben
aangesloten.

De één: Ik ben pas bij het gilde gegaan nadat ik ophield met voetbal. Je kunt
niet bij twee verenigingen heel actief zijn, vind ik.

De ander: Ik kwam hier nadat ik stopte met darten.

De derde: Als gildebroeder sta je hier in het dorp nooit alleen.



Zilveren schild

Het gilde Sint-Antonius Abt in Liempde ontvangt op koningsdag, een zondag in mei
waarop het gilde zijn koning eert. Vorig jaar won Wynand Bressers (48) het
koningsschieten, dit jaar wordt hij geëerd op koningsdag, volgend jaar is er
weer koningsschieten; zo is de cyclus. Ook hier ligt het eenvoudige eigen
gildehuis met bijbehorend schietveld iets buiten het dorp.

Voor het officiële programma begint, vertellen Hoofdman Roger van Laere (78) en
Deken Schrijver Jos Beerens (78) dat bij het koningsschieten in Liempde
nauwelijks mensen komen kijken. Het gilde is pas in 1986 heropgericht. Misschien
komt het daardoor, denken ze, dat het gilde geen vanzelfsprekend onderdeel is
van het dorpsleven.

Hoofdman Van Laere: Toch maak ik me geen zorgen over de continuïteit.

Koning Bressers: Meende gij dâ nou echt? Ge het net oew leeftijd genoemd. En Jos
ook.

Hoofdman: Ik bedoel: je kunt niet forceren dat mensen bij het gilde gaan.

Ze vertellen over de verschillende informatieavonden die ze hielden, waar
niemand op af kwam en over het scholenproject dat niets opleverde. Dit jaar
laten ze vendels maken tijdens de jeugdvakantieweek. Wie weet?

Vier jaar geleden kwam het laatste nieuwe lid erbij; 66 jaar oud. Van de 28
leden, onder wie vier vrouwen, zijn er twee jonger dan vijftig en twee
jeugdleden   de kinderen van koning Bressers. Bressers: Ik zie steeds meer
mensen oud en gebrekkig worden.

Het programma begint. Het gilde gaat in optocht over het schietveld en houdt ten
slotte halt om de koning te eren met tromgeroffel en een vendelgroet. De
hoofdman spreekt: Door het handhaven van gewoonten krijg je een zeker houvast.
Dan kan het schieten beginnen.

Bressers laat zijn schild zien. Als koning moet je een zilveren schild laten
maken. Vaak zegt dat iets over je beroep. Maar ik ben wasmachinemonteur en wilde
geen schild in de vorm van een wasmachine. Omdat ik tamboer ben is het een trom
geworden.  In de trom staat een afbeelding gegraveerd van Bressers met zijn zoon
(13) en dochter (16) in gildekostuum. Hij schiet vol als hij er naar kijkt.

Zijn dochter wil sinds kort liever niet meer in gildekostuum over straat,
vertelt hij. Ze wilde vandaag per se met mij mee in de auto en niet op haar
fiets. Ook al weet ze dat ze dan dus niet eerder naar huis kan.


Het gras onder de voeten van de schuilende gildebroeders deze zondagse Kringdag
in juni wordt steeds zompiger. Hagel slaat neer op de tent, donder rolt over de
voetbalvelden. Een delegatie trekt zich terug voor crisisberaad en ziet dat de
velden onbegaanbaar zijn geworden en de regen nog uren zal aanhouden. Als de
delegatie terugkeert om aan te kondigen dat de wedstrijden voor vandaag worden
afgelast, staan mensen tot hun enkels in het water. Velen hebben sokken en
schoenen uitgetrokken. Het bier vloeit even rijkelijk als het hemelwater.
Gelukkig maar, zegt Henk de Hair. Het viel al niet mee een gilde te vinden dat
de Kringdag wilde organiseren in verband met de kosten en de moeite. Doordat
mensen blijven drinken wordt de strop voor het organiserende gilde in elk geval
niet groter dan hij al is.




Door het handhaven van gewoonten krijg je een zeker houvast

Roger van Laere Hoofdman gilde Sint-Antonius Abt

LOAD-DATE: July 1, 2016

LANGUAGE: DUTCH; NEDERLANDS

GRAPHIC: Kringgildedag in Vlierden, begin juni. Volgens kringvoorzitter Henk de
Hair (onder) moeten gilden als missionarissen  op zoek naar nieuwe leden.

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              88 of 146 DOCUMENTS



                                NRC Handelsblad

                              27 juni 2016 maandag

O jee, we komen in het geschiedenisboek;
Foto van de Week

BYLINE: Door onze medewerkerArjen van Veelen

SECTION: Media; Blz. 1

LENGTH: 855 woorden


Arjen van Veelen schrijft wekelijks over een nieuwsfoto. Vandaag: de Britse
politicus Nigel Farage presenteert zijn omstreden billboard voor het
Brexit-referendum.

Als Europa ten onder gaat, komt deze foto in elk geschiedenisboek. En de
geschiedenisles die er bij komt te staan, gaat ongeveer als volgt. Het is juni
2016, de Britse politicus Nigel Farage presenteert aan de verzamelde pers zijn
op nazi-propaganda geïspireerde verkiezingsposter. Korte achtergrond: Europa
begon als vredesproject. Maar gaandeweg veranderde de belofte: het zou een
Euroshoppersparadijs worden.

In 2008 raakte Europa echter in een economische crisis, veroorzaakt door het
bankensysteem en decennia van ongebreideld kapitalisme. Regeringen bezuinigden
op gezondheidszorg, studiefianciering, enzovoorts. Burgers gingen morren.

In diezelfde tijd zochten veel vluchtelingen hun heil in Europa: de nasleep van
Europa's eigen oorlogen. Deze vluchtelingen waren niet welkom, behalve dan als
zondebok voor reeds bestaande problemen.

Die leugen werd bijvoorbeeld verkondigd door de neofascistische politicus Nigel
Farage. Maar overal in Europa had je zulke politici. En ook 'beschaafde'
politici deden mee, bang dat de 'gewone man' anders wegliep.

Zo had je de Nederlandse premier Mark Rutte: hij waarschuwde al in 2015 dat
Europa, net als het Romeinse Rijk, dreigde te bezwijken onder het 'gevaar van
buiten'. Vluchtelingen. Zwijgen we over ene Halbe Zijlstra, die zei dat vrouwen
uit oorlogsgebieden hierheen komen voor siliconentieten.

Wederom uit angst voor de 'gewone man' riep de Britse premier Cameron een
referendum uit over Europa. Zo hoopte hij die Nigel Farage de wind uit de zeilen
te nemen.

Europeanen zeiden, zo leerde de ervaring, meestal NEE tegen Europa, als je het
zo direct vroeg - net zoals ganzen 'nee' zouden zeggen als we ze vroegen of ze
nog een hapje dwangvoer wilden. Helemaal na een economische crisis.

Maar nieuws was dit keer dat die Nigel Farage het referendum succesvol wist te
verdraaien naar de vraag: ,,Willen jullie meer of minder buitenlanders?" De
Britse bevoking zei in meerderheid: ,,MINDER!" Ze hadden namelijk op tv gezien
dat die buitenlanders het probleem waren.

Weldenkend Europa was verbijsterd en ziek. Het enige lichtpunt: voor het eerst
in de geschiedenis was de onverschilligheid over Europa weg. En zelden leek er
zoveel enthousiasme onder jongeren. Liefst 75 procent van de 18- tot 24-jarige
Britse jongeren stemde voor 'Blijven'!  Het leek warempel of de jeugd weer Grote
Systemen omarmde (net zoals in die tijd in de VS Bernie Sanders de jeugd
enthousiasmeerde met een socialistisch betoog).

Een tweede groep was minstens zo eurofiel: immigranten. Tweederde van de
Aziatische Britten stemde voor Europa. Net als ruim zeventig procent van de
zwarte kiezers. Logisch, kon je zeggen, voor hen stond het meest op het spel.
Voor immigranten raakte de vraag 'meer of minder buitenlanders' hun levens
direct. Migranten hadden sowieso nooit de luxe gehad laconiek te zijn over
Europa. Dit ging voor hen niet over goedkoop naar Rome kunnen met Easyjet.

Maar hun liefde was niet onvoorwaardelijk. Ze waren niet enthousiast over het
Europa als ommuurde handelszone met zeeën van bloed als buitengrens, ze waren
niet begeesterd door het cynische Europa van de technocraten die faalden om de
ware oorzaken van de crisis aan te pakken. Hun enthousiasme kwam voort uit angst
voor het nog ergere. Ze waren onder voorwaarden begeesterd: ze wilden een open
Europa, humaan en kosmopolitisch, zonder muren. zeg maar, zoals het ooit bedoeld
was.

Onder migranten klopte het Europese bloed, hier vond Europa haar scherpste
critici en verdedigers. ,,Dit zijn angstige tijden voor mensen van kleur",
schreef de Britse Lola Okolosie bijvoorbeeld na afloop van het referendum. Maar
ze benadrukte meteen dat we de Brexit-stemmers niet moesten demoniseren als
stupide, kortzichtige haters. Zoals zovelen nu doen; een vorm van xenofobie
richting de arme, dommere klassen, een vorm van IQ-discriminatie. Beide groepen
zaten immers in hetzelfde schuitje zolang de oorzaken van de economische crisis
niet verdwenen.

Of zoals de Senegalese schrijver Fatou Diome zei in een even eurofiel als
-kritisch betoog dat viraal ging: ,,We zullen allemaal samen rijk zijn, of samen
ten onder gaan."

Dit waren Brussels beste bondgenoten; toch werd hen na de uitslag niets
gevraagd. Kranten gingen voornamelijk te rade bij de gebruikelijke wijze oude
mannen en bij de van oudsher straatwijze marktkooplui. De immigranten - over wie
het referendum nota bene ging - bleven abstracties als 'instroom' en 'crisis' en
'probleem' - een anonieme mensenstroom op een poster.

Ja, Brussel zag de Brexit als een 'elf september', een 'wake up call'. Vanaf nu,
zeiden ze tegen elkaar, gaan we echt luisteren naar de 'oprechte zorgen' van de
'gewone man'! Zo geschiedde. En wat zei die gewone man, drie keer raden. ,,Het
ligt aan de immigranten, meneer, ik heb het zelf gezien op tv".  Zo werd de
poster van Nigel Farage  het nieuwe credo van Europa, dat ten onder ging.

Migranten zijn  Eurofielen. Niet voor de handelszone, maar voor het open, humane
Europa.

LOAD-DATE: 30 June 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              89 of 146 DOCUMENTS



                                NRC Handelsblad

                             25 juni 2016 zaterdag

Koekoeksei in het Ibiza-nest;
Autotest

BYLINE: Bas van Putten

SECTION: Lux; Blz. 1

LENGTH: 841 woorden

SAMENVATTING

Voor wie is de Seat Ibiza Cupra bedoeld?, vraagt Bas van Putten zich af. Een
heel gewone, betaalbare auto die wel verdomd hard kan.

VOLLEDIGE TEKST:

Het verdrietigste aan de Seat Ibiza is de zon in zijn naam. De kleine Spanjaard
met de mediterrane titulatuur is in de druilerige Hollandse praktijk immers vaak
een driecilinder leasediesel voor de jongens en meisjes van de buitendienst. Of
de eerste nieuwe auto van rolbevestigende giechels die niet eens weten welke
motor ze bestelden - of doen alsof, voor het genderoverzicht. Geen idee, maar
hij is lekker pittig".

Met zo'n stigma wordt het voor de Ibizaman moeizaam versieren op de Spaanse  .
Een spaardiesel zie je iemand van verre aan, al staat zijn auto duizenden
kilometers ver weg op Schiphol. Die kar had Hoofddorp Eco, Almere Greenline of
Secretaresse Plus moeten heten, zeg ik pijnlijk waar. Helemaal treurig wordt
zo'n schraal gemotoriseerde dienstwagen met xenonkoplampen of leren bekleding,
de luxe die dankzij de lage bijtelling net in het budget paste. De Ibiza is,
zoals veel auto's van de zaak, een menselijk drama, de leuk aangeklede
troostprijs voor de grotere die de existentiële status quo je door de neus
boorde.

Toch kent het Ibiza-leven blijkbaar zijn eigen dynamiek. Het hoge snelwegtempo
van die auto's is een teken dat de dieselende Seatmens meer pap lust van het
leven dan het geeft. In zijn dagdromen bestuurt hij de super-Ibiza die de
beachbabes wél zien staan. Hij bestaat echt, maar die verrukking kan hij op zijn
buik schrijven. De Ibiza Cupra, de GTI voor de gewone man, is de Seat die hij
van zijn baas niet mag, de worst aan de horizon die hij gekneveld aan zijn
kleinheid nooit zal smaken. Een  servicemonteur met 192 pk is van de gekke.

Voor wie is hij wel? Ik zou het niet weten. De 25-jarige high potential op de
Zuidas keurt zo'n Seat geen blik waardig. De minder draagkrachtige GTI-rijder
koopt een jonge Golf. Petjes kunnen hem nog niet betalen. Sowieso: hoe kan
behalve voor Seat-rijders een Seat ooit een droomauto zijn? Hij is niet
onbereikbaar en het is een Seat. Maar dan is deze Cupra dus voor niemand.
Misschien is hij de symbolische zon achter het dieselwolkendek, het licht dat
glansrijk afstraalt op zijn naamgenoten - een geneeskrachtige illusie

De grote broer van een zwakke

Hij is me a priori sympathiek. Hij is de grote broer die het lot van zijn
zwakkere tweelingbroertjes op de schouders neemt door zich uiterlijk aan hen te
spiegelen. Hij ziet er bijna net zo lullig uit als zijn minvermogende zakelijke
dubbelgangers die met overmoedige velgen weer op hém trachten te lijken. Hij
staat niet trots premium te zijn zoals een Mini of een BMW. In de koplampen zijn
nog ledjes opgenomen, de hartverscheurend achterhaalde relicten van een vorige
mannenmode. Maar hij kost nog geen 24.000 euro, minder dan de gemiddelde
Nederlander aan een nieuwe auto uitgeeft.

En haalt toch gewoon 235. Airconditioning, cruise control, xenonverlichting,
parkeersensoren en een kleurenscherm met navigatie zijn inbegrepen bij de prijs.
Meer pret voor zo weinig wordt vrij lastig. Deze underdog is een spectaculair
aanbod.

Ze hebben hem een anabolenkuur verstrekt. De 180 pk sterke 1.4-motor is
vervangen door een grotere 1.8 turbomotor met meer vermogen en vooral veel meer
trekkracht. Belangrijker is dat de kunstmatig schakelende zeventraps
DSG-automaat werd vervangen door een handgeschakelde zesbak, die met zijn korte
schakelwegen zijn amusementsgehalte fors verhoogt.

Hij loopt een beetje achter, het is maar een Seat. Ze houden hem goedkoop met
een gewone mechanische handrem en een gewoon mechanisch contactslot. Gadgets als
digitale dashboards zul je bij het nette budgetmerk van Volkswagen AG niet
aantreffen. En het fijne schuifdak is een optie.

Maar hij gaat hard, heel hard. En hij verbruikt niet eens veel: 1 op 14. Wij
zien hier het zeldzame fenomeen van een model dat het kan hebben van zijn
inhoud. In een vergeten uithoek van het VW-concern maken ze een auto die bijna
per ongeluk precies de goede toon treft. Had ik mijn ideale auto moeten
schetsen, dan was er deze uitgerold. Onzichtbaar, compact, bloedsnel en door
zijn redelijke comfort toch geschikt voor lange reizen.

Nu nog een fanclub, die wij voor het koekoeksei in het Ibiza-nest zelf zullen
moeten formatteren. Geen auto die zo tussen wal en schip zit als de enige Ibiza
die zijn zon verdient. Hij is voor niemand. Tegen de intellectueel die ik een
lift geef, zeg ik: wij zijn de eerste Seat-rijders ooit die Hugo Claus hebben
gelezen. Gekwetste Seatrijders mogen zich voor mijn welgemeende spijtbetuiging
melden. Maar vergeet niet: wij zijn allen vreemden in dit Seatje.

Seat Ibiza SC 1.8 TSI Cupra

Motor viercilinder benzine, 1798 cc.

Vermogen 192 pk bij 4300 toeren.

Koppel 320 Nm bij 1450 toeren.

Aandrijving voor.

Transmissie handgeschakeld, 6 versnellingen.

Topsnelheid 235 km/u.

Acceleratie 0 - 100: 6,7 seconden.

Verbruik gemiddeld 6,2 l/ 100 km (fabrieksopgave).

CO2-uitstoot 145 g/km.

Energielabel: F.

Basisprijs 23.950.- euro

Prijs testauto 25.730.- euro

LOAD-DATE: 1 July 2016

LANGUAGE: DUTCH; NEDERLANDS

GRAPHIC: De Seat Ibiza Cupra bij Autobedrijf Rijnwoud in Rotterdam. We zien hier
het zeldzame fenomeen van een model dat het kan hebben van zijn inhoud"
 Foto Peter de Krom

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              90 of 146 DOCUMENTS



                                NRC Handelsblad

                             25 juni 2016 zaterdag

De vrouw die de buurt weer in het theater kreeg

BYLINE: Gretha Pama

SECTION: Binnenland; Blz. 1

LENGTH: 417 woorden


Ze zei het niet meteen. Maar toen  Theater Zuidplein in Rotterdam in 2010 weer
op de kaart stond kon het. Op de vraag van het AD/Rotterdams Dagblad wat haar
geheim was, antwoordde ze:  We waren altijd het theater van de gewone man. Maar
dat contact zijn we kwijtgeraakt, simpelweg omdat de gewone man is veranderd."

De gewone man, dat waren de `nieuwe bewoners' van Zuid geworden. En
theaterdirecteur Doro Siepel, die 13 juni op 58-jarige leeftijd overleed,
slaagde erin  hen naar het theater te krijgen.

Hoe ze dat deed, lees je in de reacties op haar heengaan. Natuurlijk, ze was
professioneel en wist wat ze deed. Maar vooral lees je in het online
condoleanceregister hoe warm ze was, hoe betrokken en stimulerend. Mensen
hielden van haar. Neem de bewoners van haar buurt, die ze leerde kennen toen ze
in 2006 verhuisde naar ` Zuid' terwijl  iedereen zei: Dáár ga je toch niet
wonen?!" Een  buurvrouw: Hoe druk ze het altijd wel niet had ze vroeg altijd
naar hoe het ging met ons en onze kinderen." Marco Pastors, ex-politicus en nu
directeur van Nationaal Programma Kwaliteitssprong Zuid: In het  Zuidplein voel
je je altijd welkom. En dat is waarschijnlijk omdat het echt zo is."

Doro Siepel  begon haar loopbaan in de reclamewereld, zelf zei ze dat ze daar
leerde denken in doelgroepen". Ze kreeg er ook een burn-out, op haar 28ste. Ze
wist toen dat ze niet met geld, maar met mensen bezig wilde zijn. In het
theater, haar hobby. Ze kwam als medewerker publiciteit  bij de Nederlandse
Opera, daarna werkte ze als adjunct-theaterdirecteur in Hoofddorp, als directeur
in Wageningen en, tenslotte, in Rotterdam.

Zoals ze in Wageningen zag dat Theater Junushoff te veel vijftigplussers trok -
Wageningen is een studentenstad" - zo begreep ze dat het Rotterdamse Theater
Zuidplein weer een volkstheater moest worden. Ze zette een middagprogramma op
voor mensen die 's avonds de deur niet meer uit durfden, maar vooral paste ze de
programmering aan aan de `nieuwe bewoners' van Zuid, met hun  vele verschillende
etnische achtergronden. Het aantal bezoekers nam prompt toe, tegen de stroom in.
Daar was ze trots op. En  ook op de Hijabi Monologen, gemaakt en gespeeld door
moslima's - Eindelijk gaat het over mij, hoorde je van het publiek".

Op 1 mei ontving Doro Siepel nog uit handen van burgemeester Ahmed Aboutaleb de
Cultuurpenning 2016, voor haar grote bijdrage aan het culturele klimaat en de
theatersector van Rotterdam.

Naam: Doro Siepel (1958-2016)

Geboren te:Groningen

Was:theaterdirecteur

LOAD-DATE: 1 July 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              91 of 146 DOCUMENTS



                                NRC Handelsblad

                              24 juni 2016 vrijdag

Van 'See EU later' tot een  'nachtmerrie';
Persstemmen

BYLINE: Door een onzer redacteuren

SECTION: In het nieuws; Blz. 8-9

LENGTH: 487 woorden


Amsterdam. 'See EU later'. De Britse tabloid The Sun toont daarmee zijn
enthousiasme voor het vertrek van de de Britten uit de EU. De krant, die zich
eerder nadrukkelijk uitsprak voor 'Leave', citeert met instemming Nigel Farage,
leider van de UK Independent Party, die spreekt van een overwinning voor
,,gewone mensen".

De Britse kranten en de BBC proberen deze vrijdagochtend op hun website enige
orde in de chaos te brengen, maar zoals een commentator vanmorgen op de BBC zei:
we bevinden ons in een onontgonnen  gebied, we hebben geen idee wat hiervan de
gevolgen zijn.

Buiten het Verenigd Koninkrijk was vooral sprake van verbijstering. De Belgische
krant De Standaard schrijft: ,,Europa gaat door zijn zwaarste crisis ooit. De
desintegratie is een feit." En De Morgen laat onderzoeker Martijn Huysmans van
de KU Leuven aan het woord, die de schuld zoekt bij het verdrag van Lissabon,
dat een unilateraal vertrek uit de EU mogelijk maakt.

Duitse kranten, pleiten, in navolging van veel Duitse politici, voor een
sterkere Europese Unie. ,,De Britten hebben zich uitgesproken voor een stap
terug in plaats van offensieve verandering", schrijft Die Süddeutsche Zeitung.
,,Dat is een antwoord uit een verkeerde eeuw, de Brexit brengt de interne balans
van de Unie aan het wankelen." Der Spiegel noemt het vertrek van de Britten
,,een tragedie voor Europa". De les die het weekblad eruit wil leren is: ,,De
achterblijvende lidstaten van de gemeenschap moeten nu nog nauwer gaan
samenwerken."

De Frankfurter Allgemeine Zeitung ziet in  de uitslag ,,de nieuwe kracht van het
nationalisme". Volgens de conservatieve krant heeft ,,het gewone volk" met zijn
stem de toekomst van het Verenigd Koninkrijk en van Europa veranderd. De krant
vindt dat Brussel nu alles in het werk moet stellen om ,,mensen terug te winnen.
Dat kan alleen met meer democratie."

In Frankrijk is de toon somber. Libération schrijft: ,,Voor de EU is de
nederlaag schrijnend. Het is niet moeilijk de vernedering te verklaren: een
Europa zonder ziel, zonder een gemeenschappelijk project, zonder een helder
antwoord op de migrantencrisis, zonder een efficiënt plan van aanpak om uit de
malaise te komen, is niet langer in staat om de publieke opinie te bezielen." En
Le Figaro: ,,Het Britse referendum roept de vrees op voor een voortschrijdende
desintegratie van de Europese Unie. In Nederland en Frankijk eisen de
extreemrechtse partijen dat soortgelijke referenda worden gehouden."

The Irish Times ziet eigenlijk alleen maar negatieve effecten. ,,De nachtmerrie
is werkelijkheid geworden", aldus de krant. ,,Door het Britse besluit wordt
Ierland nu geconfronteerd met een reeks gevolgen, en moeilijke keuzes, op korte,
middellange en lange termijn. In de eerste plaats is het duidelijk dat
Groot-Brittannië en Europa beide een periode van economische en politieke
verwarring tegemoet zullen gaan, en dat Ierland daar diep door zal worden
getroffen."

LOAD-DATE: 24 June 2016

LANGUAGE: DUTCH; NEDERLANDS

GRAPHIC: In The Churchill Tavern, een Britse bar in New York, kijken gasten naar
de referendumuitzending van de BBC.

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              92 of 146 DOCUMENTS



                                NRC Handelsblad

                             23 juni 2016 donderdag

Je kunt de Brit wel uit Europa halen, maar Europa niet uit de Brit

SECTION: Opinie; Blz. 1

LENGTH: 1308 woorden


Het is een eeuwenoude les dat de gebeurtenissen  in Europa het Verenigd
Koninkrijk raken en dat het daar dus invloed nodig heeft, schrijft de redactie
van The Economist. ,,Een vertrek zou Europa verzwakken en het VK verarmen."

Het chagrijn van de campagne overschaduwt het belang dat op het spel staat. Het
verlies van een van de grootste EU-leden zal Europa verminken. Nu de Trumps en
Le Pens zo'n voeding geven aan economisch nationalisme en vreemdelingenhaat, zou
het een nederlaag betekenen voor de liberale orde die de grondslag van de
welvaart in het Westen vormde.

Dat is duidelijk niet het argument van de stemmen die tot vertrek oproepen. Als
het VK afscheid neemt van die verkalkte, ondemocratische EU, zo zeggen
Brexiteers, is het vrij om zijn soevereine lot als naar buiten gerichte
mogendheid te herwinnen. Ze zeggen uit naam van het liberalisme te spreken en
scharen zich achter het argument dat vrijhandel tot welvaart leidt. Ze doen de
geëigende uitspraken over een kleine overheid en bureaucratie. Ze zeggen dat ze
niet zozeer uit vreemdelingenhaat tegen onbeperkte EU-migratie zijn, als wel uit
de wens om die mensen te kiezen die het meest te bieden hebben.

De liberale Vertrekkers verkopen een illusie. Zodra hun plannen op de realiteit
van een Brexit stuiten, vallen ze in duigen. Als het VK eruit stapt, zal het
vermoedelijk armer, minder open en minder innovatief worden. In plaats van zijn
mondiale perspectief terug te winnen, wordt het provincialer. En zonder VK is
Europa slechter af.

Allereerst de economie. Zelfs de voorstanders van een Vertrek geven toe dat er
op korte termijn schade zal zijn. Maar belangrijker is nog dat het VK ook op
langere termijn vermoedelijk geen voorspoed zal kennen. Bijna de helft van de
export gaat naar Europa. Toegang tot de interne markt is van levensbelang voor
de City en om buitenlandse investeringen aan te trekken. Maar om die toegang te
behouden, moet het VK de EU-regelgeving in acht nemen, aan de begroting
bijdragen en het vrije verkeer van personen onderschrijven - juist alles waar
het volgens de Vertrekkers van af moet. Het is misleidend om te doen of dit
anders is.

De voorstanders van een vertrek geven hoog op van de kans om gemakkelijker
handel te drijven met de rest van de wereld. Ook dat is onzeker. Europa heeft nu
tientallen handelsverdragen met het VK. Die zouden allemaal vervangen moeten
worden. Het Verenigd Koninkrijk zou een kleinere, zwakkere
onderhandelingspartner zijn. De langzaam malende geschiedenis van de
handelsliberalisering laat zien dat de mercantilisten meestal de overhand
hebben.

Ook zal de bevrijding van het VK uit de EU vermoedelijk geen golf van
binnenlandse liberale hervormingen losmaken. Naarmate de campagne zijn beloop
had, heeft het Brexit-kamp de vooroordelen van de kiezers aangewakkerd en
ingespeeld op een Little England-mentaliteit. Ondanks de vrije markt-retoriek
van de Brexiteers, eisten ze toen een verlieslijdende staalfabriek in Wales
dreigde te sluiten, overheidssteun en tariefbescherming. Dat zou zelfs de
zogenaamd protectionistische EU nooit toestaan.

De stemmingmakerij was nog schaamtelozer bij het onderwerp immigratie. De
Vertrekkers waarschuwden dat straks miljoenen Turken het VK zullen binnenvallen,
iets wat flagrant onjuist is. Ze hebben de druk op openbare voorzieningen als de
gezondheidszorg en het onderwijs aan de immigratie toegeschreven, terwijl de
immigranten, die nettobetalers aan de schatkist zijn, het VK juist uit de brand
helpen. Ze doen voorkomen dat het VK geen moordenaars, verkrachters en
terroristen kan weren, terwijl het dat wel degelijk kan.

De Britten zien zichzelf graag als vrije markt-kampioenen. Ze schuiven hun
narigheid maar al te gauw af op de Brusselse bureaucratie. Maar in werkelijkheid
zijn ze net zo verslaafd aan regelgeving als ieder ander. Veel van de grootste
obstakels voor groei - te weinig nieuwbouw, slechte infrastructuur, tekort aan
vaardigheden - komen voort uit Britse regelgeving. In zes jaar regeren hebben de
Tories deze niet weten te ontmantelen. Een vertrek uit de EU zou dit er niet
gemakkelijker op maken.

Dit alles zou tot een overwinning van de Blijvers moeten leiden. Ook economen,
ondernemers en politici uit de hele wereld hebben in de rij gestaan om het
Verenigd Koninkrijk te waarschuwen dat het verkeerd zou zijn om te vertrekken
(hoewel Trump voorstander is). Maar in de feitenvrije politiek die de westerse
democratieën uit het lood slaat, zijn illusies aanlokkelijker dan gezag.

De Vertrek-campagne doet de alom sombere economische prognoses over de Britse
vooruitzichten buiten de EU dan ook misprijzend af als het werk van
'deskundigen' (alsof kennis een belemmering voor inzicht is). En de Blijvers
worden weggezet als elite (alsof Vertrekkers-boegbeeld Boris Johnson, opgeleid
in Eton en Oxford, de gewone man belichaamt).

De schadelijkste van deze illusies is dat de EU wordt bestuurd door
onverantwoordelijke ambtenaren die de soevereiniteit van het VK met voeten
treden en uit zijn op een superstaat. De EU wordt te vaak gezien door het prisma
van een korte tijd van intense integratie in de jaren tachtig - waarin onder
meer de plannen voor de interne markt en de euro werden vastgelegd. In
werkelijkheid wordt Brussel beheerst door regeringen die angstvallig hun macht
bewaken. Wie wil dat ze meer rekenschap afleggen, heeft het over democratie,
niet over soevereiniteit. Het antwoord is niet om weg te hollen, maar om te
blijven en te werken aan de vorming van het Europa dat het VK wil.

Sommige Britten geloven niet in het vermogen van hun land om invloed op de
gebeurtenissen in Brussel te hebben. Maar het Verenigd Koninkrijk speelde in
Europa een beslissende rol - vraag maar aan de Fransen, die in de jaren zestig
alles in het werk stelden om het buiten de club te houden. Het
mededingingsbeleid, de interne markt en de uitbreiding naar het oosten werden
allemaal door het Verenigd Koninkrijk toegejuicht en zijn ook verregaand in zijn
belang. Zolang het VK niet wegloopt en zich verschuilt, heeft het alle reden om
te geloven dat het een krachtige invloed zal behouden, ook over het netelige
onderwerp van de immigratie.

Natuurlijk, premier David Cameron heeft voor het referendum geen verregaande
hervorming van de Britse betrekkingen met de EU weten af te dwingen. Maar hij
had zichzelf in een zwakke positie geplaatst door op het laatste moment om hulp
te vragen, toen de regeringen met elkaar overhoop lagen over de eenheidsmunt en
de vluchtelingen.

Sommige Britten zien dit als een reden om te vertrekken voordat het gedoemde
bouwwerk instort. Maar het idee dat een vertrek het VK niet zou raken is de
grootste illusie van allemaal. Ook al kan het VK weg uit de EU, het kan niet weg
uit Europa. De les die al eeuwenlang teruggaat, is dat de gebeurtenissen in
Europa het VK raken en dat het daar dus invloed nodig heeft. Als Duitsland te
machtig is, moet het VK samenwerken met Frankrijk om een tegenwicht te bieden.
Als Frankrijk wil dat de EU minder liberaal is, moet het VK samenwerken met de
Nederlanders en de Scandinaviërs om dit tegen te houden. Als de EU welvarend is,
moet het VK in de goede tijden delen. Als de EU mislukt, heeft het er belang bij
dat de brokstukken op de juiste plaats terechtkomen.

Ja, de Europese Unie is een onvolmaakte club, soms om gek van te worden. Maar ze
is beter dan het alternatief. Een vertrek zou een vreselijke vergissing zijn.
Het zou Europa verzwakken en het Verenigd Koninkrijk verarmen en
achteruitwerpen.

Wat is The Economist voor blad?

The Economist is een invloedrijk, magazine uit Londen. Het liberale blad, dat
zichzelf  krant noemt, heeft een oplage van +/- 1,5 miljoen, vooral overzee.
,,We houden van vrijhandel, deregulering en privatisering. Maar ook van het
homohuwelijk, legalisering van drugsgebruik en  afschaffing van de monarchie",
verklaarde 'de krant' eens.

LOAD-DATE: 23 June 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              93 of 146 DOCUMENTS



                                NRC Handelsblad

                             22 juni 2016 woensdag

'Brussel' is efficiënter dan Britse overheid;
Column

BYLINE: Coen Teulings

SECTION: Opinie; Blz. 1

LENGTH: 607 woorden


Rare jongens, die Engelsen. Met nog een dag te gaan tot het referendum, kunnen
we vast terugkijken op de campagne. Voor de liefhebbers van drogredeneringen was
het smullen. Brexiteers brachten naar voren dat Engeland buiten de EU beter af
zou zijn wegens zijn historische banden met de Commonwealth. Buiten de EU zou
het die oude  handelsrelaties weer kunnen aanhalen. Toen Obama liet weten dat
Engeland buiten de EU niet op een voorkeursbehandeling van de VS hoefde te
rekenen, vond Boris Johnson dat deze man niet serieus moest worden genomen. Hij
was immers half Keniaan en had daarom een afkeer van Engeland om het koloniale
verleden. Ziet u de logica? Of neem het interview zaterdag in NRC met Brendan
Simms, hoogleraar geschiedenis in Cambridge. Volgens hem  dacht Europa ten
onrechte dat ze op hetzelfde niveau staat als Groot-Brittannië. Engeland was de
vijfde economie van de wereld, de derde defensiemacht, lid van de
Veiligheidsraad. Zelfs zonder de Schotten stond Engeland nog steeds op een hoger
niveau dan Europa. Niet Engeland, het continent was het probleem. Daar zullen ze
in Berlijn vreemd van hebben opgekeken.

Het valt me als hoogleraar in Cambridge op hoezeer Brexit onder veel van mijn
collega's op sympathie kan rekenen. Het verlangen naar het oude Engeland zit
diep, en echt niet alleen onder de Engelse equivalenten van Henk en Ingrid. Het
merkwaardige effect van zulke drogredeneringen is dat nuchtere analyses in een
kwaad daglicht komen te staan, ook in Nederland. Omdat goede argumenten geen
indruk maken, kunnen ze beter maar niet meer naar voren worden gebracht, lijkt
de redenering. In NRC deed Marike Stellinga een oproep aan economen te stoppen
met Brexitanalyses: ze spraken elkaar toch maar tegen. Gelukkig heeft het CPB
zich van die oproep weinig aangetrokken. In een uitstekende analyse laat het
Planbureau zien wat de betekenis is van een vrijhandelszone, niet op basis van
abstract onderzoek, maar door een beproefde empirische methode: de analyse van
bilaterale handelsstromen. De handel tussen twee landen hangt af van hun omvang,
hun onderlinge afstand, overeenkomst in taal en andere historische banden, en
van het bestaan van een handelsunie tussen beide landen. Toetreding tot de EU
blijkt historisch steeds tot een stijging van de handel met tientallen procenten
te hebben geleid.

Maar als het voornaamste belang van de EU het vrije economische verkeer is,
waarom schaffen we de EU dan niet af? Dan kunnen we toch gewoon een
vrijhandelsverdrag sluiten, zonder die Europese bureaucratie? Zolang er markten
bestaan, zijn er mensen die markten aan banden willen leggen. Een lokale
aanbieder wil zijn lokale markt graag afsluiten van concurrentie van buiten om
zo een lokale monopolist te worden. Goede relaties met de lokale politiek geven
hem alle kans. Juist daarom was de Engelse economie in de jaren voor 1973 zo
hopeloos inefficiënt. De toetreding tot de EU in 1973 heeft daar een einde aan
gemaakt. Een vrije Europese markt vereist Europese regels die het opwerpen van
handelsbarrières onmogelijk maakt. Handhaving van die regels vereist een
Europees Hof dat beslist over geschillen. Aanpassing van die regels vereist een
Europese bureaucratie die met geven en nemen nieuwe regels ontwerpt voor nieuwe
markten.

Cameron beloofde een gemoderniseerde Unie, meer ten dienste van de Engelsen. Het
is niets geworden. Voorspelbaar: her en der zijn vast verbeteringen in Brussel
denkbaar, maar gemiddeld genomen is de Brusselse bureaucratie een wonder van
efficiëntie. De Engelse overheid kan er een voorbeeld aan nemen.

Zolang er markten bestaan zijn er mensen die ze aan banden willen leggen

LOAD-DATE: 22 June 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              94 of 146 DOCUMENTS



                                NRC Handelsblad

                             18 juni 2016 zaterdag

Staatsgeheime e-mails van ClintonOok Hillary is onschuldig tot het tegendeel is
bewezen

BYLINE: Gerard Spong Advocaat Peter van Walsum

SECTION: Opinie; Blz. 1

LENGTH: 536 woorden


Algemeen wordt aangenomen dat Hillary Clinton de aanstaande presidentskandidaat
voor de democratische partij in haar land zal zijn.

In de verkiezingsstrijd wordt haar tegengeworpen dat zij mogelijk tijdens haar
ministerschap als minister van Buitenlandse zaken een strafbaar feit heeft
gepleegd door haar privé-server te gebruiken voor staatsgeheime e-mailberichten.

De FBI zou met verbetenheid op haar jagen en haar republikeinse tegenstrever
Donald Trump laat geen gelegenheid voorbij gaan haar hiermee te confronteren.

Het is verbazingwekkend dit soort verkiezingsretoriek aan te horen in een land
dat zich profileert als de hoeder van de rechtsstaat en het daarbij behorende
eerlijke proces. Want hiermee wordt een van de belangrijkste rechtsbeginselen
geschonden, te weten het onschuldbeginsel. Dit beginsel is reeds terug te vinden
in een omstreeks 1010 uitgegeven decreet van bisschop Burchard van Worms, waarin
verwezen wordt naar een decreet van paus Hadrianus.

Het beginsel heeft dus een religieuze oorsprong. Dat zou de gelovige Amerikaan
toch moeten aanspreken.

De gelovige én de ongelovige Amerikaan zal het verder ook moeten aanspreken dat
de Wetgevende Raad van de door de Pilgrim Fathers gestichte kolonie
Massachusetts dit onschuldbeginsel in klare taal omschreef als 'in the eye of
the law every man is honest and innocent, unless it be proved legally to the
contrary'.

Hillary moet dus vooralsnog voor 'honest and innocent' worden gehouden.

Dat deze rechtshistorie aan de heer Trump voorbij is gedaan is vanzelfsprekend
zeer te betreuren.

Maar dat neemt niet weg dat van een presidentskandidaat mag worden verlangd dat
hij belangrijke rechtsbeginselen in zijn land niet om zeep helpt. Doet hij dat
wel dan is hij voor het strafrecht een wolf in schaapskleren. Voor een
rechtsstatelijke VS is dat een pervers toekomstperspectief.

De president van dit machtigste land ter wereld zweert immers bij zijn
ambtsaanvaarding de grondwet en dus de rechtsstaat te bewaren, beschermen en
verdedigen.

Dit terwijl hij daar, kort tevoren tijdens zijn verkiezingsstrijd, nog maling
aan had.

In populair jargon noemt de gewone man, of zoals de Britten mooi zeggen 'the man
on the Clapham bus', dat oplichterij.

Gerard Spong Advocaat Amsterdam

Oekraïnereferendum

Volksstemming blijft zeuren

In Wandelgangen (15/6) memoreert Mark Kranenburg dat minister-president Rutte
drie dagen na de uitslag van het referendum daar niets over wilde zeggen omdat
hij ,,het debat over wat er moest gebeuren met de uitslag" niet wilde verstoren.

Het is goed om daar nog eens aan herinnerd te worden, want Rutte heeft de
regering met die uitspraak geheel op eigen kracht in de nesten gewerkt.

Hij had toen nog best kunnen citeren uit de onder zijn verantwoordelijkheid
uitgegeven website http://Rijksoverheid.nl, die in de aanloop tot het referendum
steeds was blijven uitleggen hoe de uitslag (welke dan ook) moest worden
verstaan:

,,De uitslag is een advies (raadgevend) en niet bindend. Het verplicht de
regering niet om een wet in te trekken."

Het is nog niet te laat.

De regering is nergens toe verplicht en kan nog steeds besluiten de uitslag van
het referendum van 6 april te negeren.

Peter van Walsum

Den Haag

LOAD-DATE: 17 June 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              95 of 146 DOCUMENTS



                                NRC Handelsblad

                              17 juni 2016 vrijdag

Een moord met 'brede gevolgen'

BYLINE: Door onze correspondentTitia Ketelaar

SECTION: Voorpagina; Blz. 1

LENGTH: 546 woorden


Analyse Verenigd Koninkrijk  Motief van moord op Lagerhuislid Jo Cox nog
onduidelijk, Brexitcampagne stilgelegd.

Een aanslag op de kern van wat Britse parlementsleden doen. Zo moet de moord
donderdag op Lagerhuislid Jo Cox (41) worden omschreven. De Labour-politica werd
neergeschoten en gestoken buiten de bibliotheek in Birstall, een dorp ten zuiden
van Leeds, waar ze haar wekelijkse spreekuur voor inwoners van haar kiesdistrict
hield. Die spreekuren zijn de momenten waarop Britten direct contact hebben met
hun Lagerhuisleden.

De politie van West Yorkshire, die een 52-jarige man arresteerde, gaat nu nog
uit van een ,,opzichzelfstaand incident dat bredere gevolgen heeft". Zij wilde
niet speculeren over motieven, noch maakte zij de identiteit van de dader
bekend.

Sommige ooggetuigen meldden aan Britse media dat de man Britain First of Put
Britain first riep. Het eerste is de naam van een extreemrechtse groep, het
tweede een oproep eerst aan Britten te denken, wat zou kunnen wijzen op haar
werk voor integratie van bevolkingsgroepen, voor Syrische vluchtelingen, of de
campagne om de  Britten in de EU te houden.

Het directe gevolg van de moord is dat de campagne voor het EU-referendum tot in
elk geval zaterdagochtend is opgeschort. En dat een abrupt einde is gekomen aan
een verkiezingsdebat waarvan de toon  steeds  onplezieriger werd  en dat steeds
meer rancune veroorzaakte.

Het is nog te vroeg dit een kantelmoment in de campagne te noemen. Maar het zal
dat zeker zijn voor de gewone dagelijkse politiek. Want ongeacht of de
moordenaar Cox doodde uit politieke overwegingen, zullen de Britten zich nog
lang achter de oren krabben over de vraag of er een causaal verband is tussen
retoriek en actie. Het debat in het Lagerhuis mag dan soms hard klinken, het is
theater en na afloop - wat de kiezers niet zien - is er collegiale vriendschap.

Dat respect ontbreekt op sociale media, en vertaalt zich in (doods)bedreigingen,
die voor politici inmiddels 'gewoon' zijn geworden. De stap tussen dreigen en
daad is gelukkig zeldzaam.

Indirect gevolg van de moord is wellicht dat Lagerhuisleden voorzichtiger zullen
worden. Jo Cox werd vermoord terwijl ze  deed waar burger om vraagt: contact met
de 'gewone man'. Want het kloppende hart van het Britse parlementaire stelsel is
dat Lagerhuisleden elke week - van diegenen op de achterste bankjes tot  premier
Cameron - terug gaan naar de kiezers in hun district. Zij krijgen - of ze nou
wel of niet  op de politicus hebben gestemd  - persoonlijke aandacht en hulp.

Dat doen de Lagerhuisleden zonder noemenswaardige bescherming. Uit onderzoek
begin dit jaar bleek dat 41 procent van hen weleens was bedreigd. Ook Cox: begin
dit jaar deed ze daarvan aangifte. Het zou gaan om een andere man dan de man die
nu is aangehouden.

Aanslagen op Lagerhuisleden zijn desondanks zeldzaam. De laatste moord op een
zittend Lagerhuislid was in 1990, toen Airey Neave door het Ierse Republikeinse
Leger werd gedood. De laatste aanslag had plaats in 2010, toen Stephen Timms
(Labour) in de buik werd gestoken door een 21-jarige geradicaliseerde studente,
die wraak zocht voor de oorlog in Irak.

Donderdagavond kregen alle Lagerhuisleden veiligheidsinstructies. De meeste van
hen houden vandaag gewoon hun openbare spreekuur.

LOAD-DATE: 17 June 2016

LANGUAGE: DUTCH; NEDERLANDS

GRAPHIC: Bij het parlement in Londen is een spontane herdenkingsplek ontstaan
voor het vermoorde Lagerhuislid Jo Cox.

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              96 of 146 DOCUMENTS



                                NRC Handelsblad

                              7 juni 2016 dinsdag

Versiering voor 17de-eeuwse muren

BYLINE: Door onze medewerkerBerthold van Maris

SECTION: Wetenschap; Blz. NH_NL01_019

LENGTH: 622 woorden



          Kunstgeschiedenis

In de Gouden Eeuw zijn in Nederland miljoenen schilderijen gemaakt.
Lopendebandwerk was het, voor gewone mensen.


        Amsterdam. Hoeveel schilderijen zouden er in Nederland in de zeventiende
eeuw vervaardigd zijn? De schattingen lopen uiteen: minstens één miljoen werken,
maar misschien waren het er wel tien miljoen.

Het gros daarvan was vrij goedkoop lopendebandwerk. ,,Bijna iedereen had
schilderijen, het was in de mode", zegt kunsthistoricus Angela Jager, die
vrijdag 3 juni in Amsterdam promoveerde op schilderijen van dertien in een
dozijn, uit de Gouden Eeuw.

Voor een paar gulden had je in die tijd al een aardig schilderijtje. Ter
oriëntatie: één gulden was het bedrag dat een geschoolde arbeider per werkdag
kon verdienen. De prijs van een goedkoper schilderij was dus het loon van een
paar dagen. Dat had de gewone man er blijkbaar ook voor over, in die tijd.

Jager: ,,Sommige schilderwerkplaatsen produceerden zowel duurdere als goedkopere
schilderstukken. De grote werkplaats van Jacob de Wet bijvoorbeeld, die
gespecialiseerd was in scènes uit de bijbel en de klassieke mythologie. Een
schilderij van de hand van De Wet zelf kostte 30 tot 50 gulden. Zijn leerlingen
reproduceerden dezelfde voorstellingen, maar dan iets simpeler, met minder
verflagen, minder details, nauwelijks gezichtsuitdrukkingen, en dat werd dan
veel goedkoper verkocht. In het beste geval voor 8 gulden, meestal voor minder."

Van al die goedkopere schilderijen hebben er maar heel weinig de eenentwintigste
eeuw gehaald. En wat er nog is, is moeilijk te traceren.

Jager was daarom vooral aangewezen op geschreven bronnen, zoals
inventarislijsten van kunsthandelaars en boedelbeschrijvingen van overleden
personen.

Daaruit blijkt dat ook de minder welgestelden vaak vijf, tien of meer
schilderijen in huis hadden.

De scheepstimmerman Jan Hermenszoon, bijvoorbeeld, liet in 1650 een portret van
zijn vrouw na, plus nog elf andere schilderijen, met een geschatte waarde van 13
gulden.

In de boedelinventarissen wordt vaak met een paar woorden beschreven wat er op
de schilderijen te zien was: '1 schilderij van Susanna met swarte ende vergulde
lijst', '1 slecht landschapje' ('slecht' betekende in de zeventiende eeuw nog
'eenvoudig'), 'een schildery van Cleopatra'. Jager vergeleek de boedels van
welgestelde mensen met die van mensen die geleefd hadden van een bescheiden
inkomen.

,,Daarbij bleek dat bij de elite Venus heel veel voorkwam - iedereen had dat -
of naaktschilderijen in het algemeen. In de kleinere boedels kom je dat niet
tegen. Naakten werden in die tijd ook niet geschikt geacht voor de gewone man,
want die had niet de intellectualiteit om daar op een artistieke manier naar te
kijken."

Venus was onderdeel van de elitecultuur. Als iemand in het gegoede milieu ging
trouwen kwam Venus voor in een huwelijksgedicht en werden er schilderijen of
prenten van Venus geschonken als huwelijksgeschenk. Ook dacht men dat als je
naar een mooie naakte vrouw keek tijdens de geslachtsdaad dat je dan ook een
mooi gezond kind zou krijgen.

In de boedels van minder vermogenden zaten veel afbeeldingen van bijbelse
scènes. ,,Dat is eigenlijk ook heel logisch. Die verhalen kenden zij nu
eenmaal." Vooral de gruwelijke bijbelverhalen waren populair: boeiend om naar te
kijken, ook als zij niet mooi geschilderd waren. ,,Mythologische onderwerpen zie
je nauwelijks in die kleinere boedels. Wel bij de elite." Ook de elite had een
hoop van die goedkopere schilderwerkjes aan de muur hangen. ,,Dat waren echt
niet alleen meesterwerken. Dat kan ook bijna niet bij die grote verzamelingen
die ze vaak hadden - soms meer dan honderd schilderijen."

Naakten werden in die tijd niet geschikt geacht  voor de gewone man

LOAD-DATE: 7 June 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              97 of 146 DOCUMENTS



                                NRC Handelsblad

                              3 juni 2016 vrijdag

Ontvoerd door Kim-Jong-il voor zijn one man shows

BYLINE: Casper van der Veen

SECTION: Boeken; Blz. NH_NL03_012

LENGTH: 409 woorden


Bestond er enkele jaren geleden nog maar een handjevol memoires van gevluchte
Noord-Koreanen, inmiddels is het verhaal van de gewone burger in 'het meest
gesloten land op aarde' uitgegroeid tot een volwaardig genre. Maar een van de
absurdste vluchtverhalen van de door dictatorszoon Kim Jong-il (1941-2001)
ontvoerde actrice Choi Eun-hee en regisseur en ex-man Shin Sang-ok was nog  niet
verteld.

Daar heeft filmmaker en debuterend schrijver Paul Fischer met het treffend
getitelde Een Kim Jong-il Productie verandering in gebracht. Het plot lijkt
haast te ongeloofwaardig om waar te zijn. Wanneer de Noord-Koreaanse
filmindustrie in het slop raakt, laat cinefiel Kim Jong-il in 1978 de bekendste
regisseur en actrice van Zuid-Korea ontvoeren om propagandafilms voor de
Kimdynastie te maken.


        Een Kim Jong-il Productie is geschreven als avonturenroman, maar tracht
de werkelijkheid zo getrouw mogelijk weer te geven. Fischer permitteert zich zo
veel ruimte voor historische en maatschappelijke context dat hij niet lijkt te
kunnen kiezen tussen het schrijven van een boek over de ontvoering van Choi en
Shin en een historisch overzichtswerk van Noord-Korea. Daardoor komt het verhaal
pas laat op gang.

Ongeveer halverwege neemt de spanning toe en wordt het een pageturner. Fischer
weet ook het gevoelsleven en de emoties te omschrijven van Choi en Shin én werpt
een licht op de mens achter tiran Kim Jong-il. Hoewel de twee gegijzelden
verschillende vluchtpogingen ondernemen, leggen zij soms een zeker
Stockholmsyndroom aan de dag. Vooral Shin lijkt te genieten van de aandacht,
invloed en  filmprojecten die hij in Noord-Korea mag uitvoeren.

Fischer weet de absurditeit van Noord-Korea voelbaar te maken. Zoals wanneer een
simpel 'goedemorgen' door burgers wordt beantwoord met 'Ja, het is een mooie
dag, dankzij de geniale leer van onze geliefde revolutionaire leider'.

Hoewel Kim Jong-il een gruwelijke despoot was, laat Fischer zien hoe hij en zijn
gijzelaar Shin ook  overeenkomsten vertonen. Beiden zijn regisseur van  alle
aspecten van hun leven en omgeving.  Kim gaat uiteraard nog verder: hij
behandelt heel Noord-Korea als een set voor een continu draaiende
propagandafilm, met slechts één hoofdrolspeler en 25 miljoen figuranten. Ondanks
het instorten van 's lands filmindustrie na de vlucht van Shin en Choi in 1986
en het aantreden van de derde generatie Kim in 2011 is aan die realiteit nog
altijd weinig veranderd.


          3

LOAD-DATE: 3 June 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              98 of 146 DOCUMENTS



                                NRC Handelsblad

                              28 mei 2016 zaterdag

Sporters die wij allemaal kunnen zijn (denken we)

BYLINE: Door onze redacteurenHarry Meijer en Dennis Meinema

SECTION: Sport; Blz. 30-31

LENGTH: 1584 woorden


Topsport

Vier Nederlandse twintigers doen de wereld versteld staan. Wij, de
thuisblijvers, prijzen de nuchterheid en het gebrek aan kapsones van Max, Tom en
Dafne en Steven. Maurits Hendriks, technisch directeur NOC*NSF: ,,We  zijn  een
ambitieus sportland  geworden."

Monaco/Risoul. Ze zijn welbespraakt, zelfbewust en hebben geen  kapsones. Hebben
een hoge gunfactor zoals dat heet. Dafne, Steven, Max  en Tom. Zijn er betere
heelmeesters  denkbaar? Nuchtere sportmensen die  in de eerste maanden van 2016
in staat zijn gebleken de eigenwaarde van een natie  los te koppelen van het lot
van een nationale voetbalselectie. En dan moet de zomer nog beginnen. Van het
Nederlands elftal dat wegzakte, naar een  viertal twintigers dat de wereld  keer
op keer versteld doet staan.

Sinds de grand-prixzege van Max  Verstappen in Spanje struikelt de racewereld
over de superlatieven. ,,Buitengewoon, nog nooit zoiets gezien",  zegt Formule
1-icoon Niki Lauda desgevraagd, terwijl hij  in een slonzige  spijkerbroek in
Monaco  handtekeningen uitdeelt aan bewonderaars. ,,Max  wereldkampioen? Hij is
er natuurlijk  nog niet, maar het kan."

Monaco, waar zondag de grand prix  wordt verreden, zindert van Verstappen, weet
ook zakenman en ex-Formule 1-rijder Michael Bleekemolen  (66) die met zijn
motorjacht in de haven van Monaco ligt, het achterdek naar het circuit toe. ,,We
hebben weer een Cruijff, een Van Gogh. Alles wordt weer opgeklopt."

Zie Steven Kruijswijk (28) een paar  honderd kilometer verderop in zijn
gehavende roze trui van de Giro d'Italia  staan, de trui die hij kort daarvoor
door een valpartij heeft verloren. Ook na de grootste deceptie uit zijn loopbaan
staat hij verslaggevers te woord.  Zij moeten over zijn verlies berichten,
terwijl bijna iedereen hem al de eindzege in de Giro had toegedicht. Tilt
Nederland zijn sporthelden soms niet te snel op het schild?

Tot die desastreuze vrijdag stond hij dagelijks in het middelpunt van de
belangstelling. Gelukkig voor hem deed hij steeds weer alsof hij niet op het
punt stond iets heel groots te presteren. Kruijswijk haalde zijn schouders op
als de Italiaanse media hem saai noemden, een sporter zonder verhaal, niet met
dramatiek omgeven. Hij houdt niet van dat soort aandacht. In de etappe van
dinsdag naar Andalo lachte hij wel breeduit toen een grote groep Nederlanders
,,Stevie, Stevie" riepen. Zijn ouders stonden er  trots naast, vriendin en
zoontje ook.

Cocon

Intussen keken al vijf dagen wereldwijd tachtig miljoen mensen naar een rossige
kerel in de  kracht van zijn leven. Maar hij leek zich  ervan af te kunnen
sluiten, in een cocon van kalm zelfvertrouwen. Als Alejandro Valverde, toch niet
de minste wielrenner, hem op een persconferentie overlaadt met complimenten,
vertrekt Kruijswijk geen spier. Waarom adoreren, vraagt hij zich af. Er is nog
niets binnen, bleef hij wijselijk herhalen. En Max? Die wordt tijdens de grands
prix over de hele wereld door vierhonderd miljoen mensen gevolgd. ,,Mooi toch?",
zal hij  zeggen.

Max Verstappen blijft ondanks al  het succes vooral nuchter. Hij woont  in
Monaco, maar heeft weinig op met  glamour. Terwijl het stadstaatje deze  dagen
dreunt van de beats en de feesten, op de boulevards en op de aangemeerde boten,
zit Max na de race het liefst zo lang mogelijk bij zijn team.

Ook dit jaar loopt hij niet op de catwalk tijdens de jaarlijkse modeshow van
coureurs voor het goede doel (tafeltje: negenduizend euro). ,,Max moet doen waar
hij  zich het prettigst bij voelt. Hij moet  niet gaan acteren, dan verlies je
als  topsporter je geloofwaardigheid",  zegt Raymond Vermeulen, Verstappens
manager,  in de hospitality-ruimte van Red Bull, het team  van Max. ,,Hij moet
gewoon zichzelf  blijven".

Het zijn kinderen van een land  waar soberheid en bescheidenheid  het altijd
wonnen van heroïek. ,,Het  zijn gewone Nederlanders die buitengewone dingen
doen", zegt Maurits  Hendriks, technisch directeur van  sportkoepel NOC*NSF.
,,Dit is wat we  willen zijn. Wij houden in Nederland  niet van sporters die
hard  schreeuwen. Dit zijn mensen van ons  allemaal."

De kans is groot dat Hendriks dit  jaar met een historisch grote olympische
afvaardiging naar Rio gaat. ,,We  zijn een ambitieus sportland  geworden waar
alles wordt gedaan  om talenten vroeg te ontwikkelen en  te begeleiden. We
hebben in veel  sporten heel goede sporters."

Maar zo normaal als ze het doen  voorkomen, is het toch niet, zegt  Maarten van
Bottenburg, hoogleraar  Sportontwikkeling in Utrecht. ,,Nederland is heel breed
op topsportniveau, beter dan we denken. Schippers  en Verstappen excelleren in
wereldsporten. Dat is exceptioneel. Als je het  over de wereldkampioenen in het
schaatsen had, had je het over wereldkampioenen in Nederland. We  zijn na Fanny
Blankers-Koen op de 100 meter nog nooit in de  buurt van de top-acht geweest. We
hebben ook nooit serieuze kandidaten in Formule 1 gehad. Jos verstappen maar een
beetje. Dit is echt heel  bijzonder. Dit soort uitzonderlijke talenten maak je
niet, die ontstaan."

Het valt Van Bottenburg op hoe  professioneel de jonge succesvolle sporters met
publiciteit omgaan. ,,Er is in de begeleiding veel  aandacht voor hoe je moet
omgaan, met  publiek en media. De sport vertegenwoordigt ook een commerciële
waarde. Via de sport kun je je toekomst  veiligstellen. Het valt me op hoe ze
bewust met hun situatie omgaan. Ze ondergaan het niet, maar geven er sturing
aan."

Steven Kruijswijk is een doodgewone Brabander die toevallig heel  hard kan
fietsen, en nu  de hele wereld iets van hem moet, gaat hij zijn inborst niet
veranderen. Integendeel. Hij blijft liever weg van alle poeha, van historische
vergelijkingen  met Grote Nederlanders, van journalisten die hem woorden willen
ontlokken. Hollandse nuchterheid in optima forma. Tom Dumoulin poogt dat ook te
doen. Hoewel hij alweer iets  uitgesprokener is dan zijn collega  Kruijswijk.

Hetzelfde zie je terug bij Max Verstappen. Met driehonderd kilometer  per uur
achternagezeten door een  tweevoudig wereldkampioen, bleef  Verstappen in
Barcelona kouder dan  The Iceman Kimi Räikkönen zelf. Bij  de huldiging straalde
de blijdschap  ervan af, natuurlijk, maar een paar  dagen later zat hij op een
stoel bij Jeroen Pauw om nuchter uit te doeken te doen waarom hij  is wie hij
is.

Girl next door

En Dafne Schippers, regerend wereldkampioene op de 200 meter  sprint, favoriet
voor de olympische titel op die afstand in Rio, over drie  maanden. Ze is de
girl next door die ook heel hard kan rennen. Naar de buitenwereld nuchter, kalm,
in control. Ze doen waar ze goed in zijn, in totale focus.

Wat ze delen is een goede opleiding, stelt Van Bottenburg vast. Het  klopt:
Kruijswijk scoorde op zijn Cito-toets de maximale score van 550 en  doorliep
daarna het vwo probleemloos. Schippers deed havo en  startte daarna op de pabo,
maar  maakte dat vanwege haar sportcarrière niet af. Tom Dumoulin rondde het
gymnasium af en werd uitgeloot voor de studie geneeskunde. Max Verstappen deed
in België een internetopleiding op vwo-niveau. Maar, vult sporthistoricus Jurryt
van der Voorn, aan:  ,,Max heeft een universitaire opleiding van zijn vader
gehad. Die autocoureurs reproduceren zichzelf."

Volgens Van der Voorn moet topsport tot in de kleinste details geregeld zijn,
daar ligt op hoog niveau de  winst.  Uit onderzoek van de Rijksuniversiteit van
Groningen is gebleken  dat ongeveer zeventig procent van de  toptalenten een
schoolopleiding op  havo- of vwo-niveau volgt, aanmerkelijk meer dan het
landelijk gemiddelde (44 procent).

Van der Voorn: ,,Je  moet kunnen anticiperen, tijdens de  wedstrijd, strategieën
ontwikkelen.  Ik vond iemand als Anton Geesink bijzonder intelligent. Judo is
ook een filosofie, hij haalde er de een na hoogste graad in. Dat gaf respect bij
de Japanners, niet omdat hij zoveel spieren had. Voetballers lijken niet te
kunnen switchen van strategie. Het mannenvoetbal is eigenlijk een hele domme, in
zichzelf gekeerde sport. Van Basten kan heel denigrerend zeggen: we dreigen af
te zakken naar handbal, terwijl handbal verder is qua psychologie."

De historicus ziet juist geen enkele  causaliteit in de prestaties van de
'grote vier' Schippers, Dumoulin,  Kruijswijk en Verstappen. ,,Ja, ze hebben een
Nederlands  paspoort en ze winnen. Verschil met  vroeger is dat de maatschappij
steeds  meer waarde aan topsport hecht. We  leven in een tijd dat we van
topsport  houden, om er naar te kijken, te juichen, boos te zijn."

Dat was dertig jaar geleden wel anders, zegt Van der Voorn. ,,Toen was  een
topsporter iemand die in zijn  eentje tot een prestatie kwam, geholpen door
mensen om hem heen. Er was weinig maatschappelijke waardering, zoals voor
wetenschappers."

De waardering voor topsport is de  afgelopen twee decennia toegenomen,
constateert Van der Voorn. Heldenverering mag, er is zelfs een  glossy voor.
,,Vroeger zaten we allemaal in de kerk, nu kijken we naar  een man in een roze
trui. Maar als je harder kunt  dan de rest, ben je  dan een held?

Buitengewoon, nog nooit zoiets gezien

Niki Lauda over Max Vertsappen

Kruijswijk is een doodgewone Brabander, die  liever wegblijft van alle poeha,
en historische vergelijkingen

Verstappen blijft ondanks al  het succes vooral nuchter. Hij woont  in Monaco,
maar heeft weinig op met  glamour

Schippers is de girl next door die ook heel hard kan rennen. Naar de
buitenwereld is ze nuchter, kalm, in control

Dumoulin is ook van de Hollandse nuchterheid,

al is hij iets  uitgesprokener

dan zijn collega  Kruijswijk

LOAD-DATE: 27 May 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              99 of 146 DOCUMENTS



                                NRC Handelsblad

                             26 mei 2016 donderdag

300 pagina's aan feiten,  en toch weer tal van vragen

BYLINE: Door onze redacteur Annemarie Kas

SECTION: Binnenland; Blz. 6-7

LENGTH: 665 woorden


Commissie-Oosting

Nieuw rapport, nieuwe vragen over de Teeven-deal. Wat was nu écht de rol van
Rutte, van Blok, van Van der Steur?

Den Haag.  Sommige politici moesten even zin maken, woensdag.  Bonnetjesmoeheid.
Het electoraat vindt de Teeven-deal ook niet meer interessant, geloven ze. ,,De
gewone burger  op straat wordt hier cynisch van", zei bijvoorbeeld Gert-Jan
Segers (ChristenUnie). ,,Die denkt:   zie je wel, ze houden elkaar allemaal de
hand boven het hoofd, daar in Den Haag."

Toch komt,  nu de commissie-Oosting haar tweede rapport heeft gepresenteerd, het
lezen en speuren naar losse eindjes op gang. En naast de inmiddels bijna
traditionele kritiek op het rommeltje dat het ministerie van Veiligheid en
Justitie heet, liggen er nog genoeg vragen open. Ondanks de belangrijkste
conclusie van oud-ombudsman Marten Oosting  dat ,,geen sprake is geweest van een
doofpot", omdat het ministerie volgens hem te klungelig opereerde om zoiets
überhaupt georganiseerd te krijgen.

Bemoeide premier Mark Rutte zich toch met het al dan niet instellen van een
onderzoek door de Algemene Rekenkamer naar de deal, in april 2014? Volgens het
eerste rapport-Oosting en hemzelf niet, en de Rijksvoorlichtingsdienst ontkende
woensdag dat Rutte ermee van doen had gehad. Maar in het nieuwe rapport staat
een korte passage dat wordt afgezien van zo'n onderzoek na ,,goed overleg" met
het ministerie van Algemene Zaken en de minister-president. Hoe zit dat, zal de
oppositie willen weten.

Blok las een 'relevant' memo

Zo'n vraag kun je ook over Stef Blok stellen, de VVD'er die tijdelijk waarnam op
het ministerie van Veiligheid en Justitie toen Ivo Opstelten opstapte.  Hij las
een volgens Oosting ,,zeer relevant" memo dat de commissie pas bij dit tweede
onderzoek te zien kreeg. Voor Blok was het een ,,onbegrijpelijk" verhaal, hij
keek er ,,niet meer dan dertig seconden" naar. Toevallig stond er wel precies in
wat tv-programma Nieuwsuur begin dit jaar onthulde.  Dat al in juni 2014 bekend
was dat er misschien wél bestanden met het afschrift van de schikking met Cees
H. waren.

Waarnemend minister Blok vond dat het ,,niet op zijn weg lag om met zijn
'volkomen volgeramde' agenda daar nog eens uitgebreid studie naar te doen", zei
hij tegen de commissie. Die verbindt daar geen oordeel aan, terwijl ze over
topambtenaar Pieter Cloo wel uitweidt waarom híj dat belangrijke stuk aan de
commissie had moeten geven. Woensdagavond noemde Oosting in Nieuwsuur  het
handelen van Blok ,,adequaat".

Van der Steur en Opstelten

Evident was woensdag dat huidig minister Ard van der Steur (VVD) in het debat
over het onderzoek - nog onduidelijk wanneer dat is - aan zijn oud-collega's
uitleg mag geven over de adviesrol die hij voor minister Opstelten vervulde. Die
bleek vrij groot.

In het gespreksverslag tussen Van der Steur en de commissie staan de drie
criteria waaraan Van der Steur de Kamerbrieven van Opstelten toetste, vóórdat
zijn collega's die te lezen kregen: ,,Begrijp ik wat er staat, roept het vragen
op die niet door de tekst worden beantwoord en klopt het met hetgeen eerder aan
mij als Kamerlid is meegedeeld?" Zoals CDA-leider Sybrand van Haersma Buma
samenvatte: ,,Hij zat er als Kamerlid tot over zijn oren in."

Pijnlijk is ook dat Van der Steur in het debat over het vorige rapport van
Oosting juist de ICT'ers de schuld gaf van het onvindbaar blijven van het
afschrift. Hij zei dat het bonnetje al in 2014 gevonden had kunnen worden ,,als
ze de juiste mensen voor de ICT hadden gehad". Die hádden ze dus.

De coalitie is duidelijk ,,klaar met dit dossier", in de woorden van
justitiewoordvoerder Jeroen Recourt (PvdA). ,,We zijn weer 300 pagina's feiten
verder. Ik geloof niet dat hier sprake is geweest van een doofpot."

Zijn collega's uit de oppositie weten het zo net nog niet. Gert-Jan Segers trekt
de belangrijkste conclusie van de commissie voorzichtig in twijfel: ,,Het lijkt
erop dat het de top van het ministerie wel heel goed uitkwam om iets niet meer
te weten."

LOAD-DATE: 26 May 2016

LANGUAGE: DUTCH; NEDERLANDS

GRAPHIC: Voormalig Nationaal Ombudsman Marten Oosting bij de presentatie,
woensdag, van zijn tweede rapport over de Teeven-deal.

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              100 of 146 DOCUMENTS



                                NRC Handelsblad

                              25 mei 2016 woensdag

Waarom heet het salaris van bankiers eigenlijk beloning?

SECTION: economie; Blz. NH_NL02_004

LENGTH: 546 woorden


Wekelijks rekent Japke-d. Bouma  af met jeukwoorden op kantoor.

Mijn baas zegt altijd, dat ik een schop onder mijn kont verdien. Maar verder
verdienen de meeste mensen die ík ken, een salaris voor wat ze allemaal doen op
kantoor. Behalve topmannen. En dan vooral die bij de banken. Die verdienen geen
salaris, die krijgen een 'beloning'. De Engelse variant is ook mooi,
'compensation'. Alsof ze iets afschuwelijks moeten doen elke dag op kantoor en
daarvoor compensatie behoeven. De rest van het land werkt voor een loonstrookje,
van leraren tot verpleegsters en van filiaalchefs tot de opperbevelhebber van de
Nederlandse strijdkrachten. Maar topbankiers worden beloond.

Die zijn blijkbaar bijzonder.

Want gewone stervelingen krijgen pas een beloning als ze grote daden verrichten.
Een oud dametje redden uit een sloot bijvoorbeeld.  Of als ze een portemonnee
vinden en die naar de politie brengen zonder het papiergeld eruit te halen.Nu
kan het natuurlijk dat het afzien is, als je topbankier bent. En dat je daarom
beloond moet worden. Al die spreadsheets de hele dag, de strijd om de  corner
office. De lakgeur die opstijgt van je schoenen en je notenhouten bureau. De
banale conversaties met je privéchauffeur. Of dat je humidor niet de juiste
vochtigheidsgraad heeft. Dat zou kunnen.

Het kan ook dat we het salaris van topbankiers beloning noemen, omdat belonen
bij deze mensen gewoon heel goed werkt. Bij kleuters zie je het bijvoorbeeld ook
veel. En bij honden. Die beloon je voor goed gedrag. Dat is misschien de reden
dat we bankiers belonen. Zodat ze het geld van andere mensen niet wegspeculeren,
dat ze de tent niet laten affikken, dat ze hun cliënten geen poot uitdraaien en
dat ze geen giftige producten 'in de markt'  zetten.

Wat ook kan, is dat we ze moeten belonen, omdat ze anders niet in Nederland
blijven, maar naar The City vertrekken, dát zou erg zijn!!!! En dan is er ook
nog ,,het afbreukrisico". Dat schijnt enórm te zijn, voor die arme topbankiers.
Ik snap zelf niet waarom bankiers een groter afbreukrisico zouden hebben dan,
zeg, journalisten, of notarissen, en zelfs áls bankiers ontslagen worden, kunnen
ze altijd gewoon weer verder bij een woningcorporatie of bij de NS, maar dat zal
ik wel weer fout zien.

Je zou denken dat we gestopt zijn met bankiers belonen toen de banken een paar
jaar geleden zo lek als een mandje bleken en omvielen, als  mussen van het dak.
Je zou denken dat wíj, hardwerkende Nederlanders, een beloning verdienen omdat
we ze gered hebben, van onze belastingcenten. En tóch heet het nog overal
beloning, het salaris van topbankiers; is het 'beloningsmanagement' nog steeds
een aparte afdeling bij de banken, en is iedereen er   weer lekker legaal aan
het belastingontwijken. Wat mij daarom zo'n leuk experiment lijkt, is als we
bankiers eens een salaris zouden geven, we stoppen met ze te belonen en ze ook
eens te gaan straffen als ze iets fout doen. Nu krijgen ze  alleen maar
'beloningen' en nooit  eens een corrigerende tik.

Dokter Spock had het fout toen hij zei dat 'belonen werkt' Elke ouder weet dat
belonen alléén werkt, als er ook ergens een stok achter de deur staat - het
kapitalisme, zeg maar. En de geneugten van het kapitalisme: die zouden we onze
topbankiers toch niet moeten willen onthouden.

LOAD-DATE: 26 May 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              101 of 146 DOCUMENTS



                                NRC Handelsblad

                              20 mei 2016 vrijdag

Brieven

BYLINE: H.J. van den Berg

SECTION: Rotterdam; Blz. NH_NL05_006

LENGTH: 213 woorden


Cruisen in de milieuzone

Goed om in mijn Rotterdam- NRC een tegengeluid te lezen voor de triomfantelijke
score van 62 bezoeken van cruise schepen aan onze havenstad. Er moet geld bij,
belastinggeld dus. Maar kijk eens goed naar de fraaie foto van het m.s.
'Rotterdam', prachtig in beeld naast die andere Rotterdam en de iconische Zwaan.
Een fraaie pluim uitlaatgassen verlaat daar de trotse schoorsteen, het afval van
een kleine energiecentrale die hier onvervaard zijn schadelijke stoffen in het
Rotterdamse milieu dumpt. Maar wacht eens, ligt dat schip niet midden in de
Rotterdamse milieuzone? Ja zeker, daar waar Jan-met-de-Pet met zijn oude benzine
of diesel auto de toegang ontzegd is. Verwijs die schepen naar de Maasvlakte
(daar is nog plek genoeg!); voor het weigeren van 62 dagen de uitstoot van een
energiecentrale midden in de stad kunnen we die paar auto's van hobbyisten of
minima wel weer de stad  in laten, zij betalen wel de juiste belasting,
parkeergeld en kopen misschien nog iets kleins in de stad op de koop toe. Zo
anders dan die cruiseboten, kosten alleen maar geld. Overigens zou  ik niet
graag in die Rotterdam willen wonen, met 62 dagen per jaar een dampende
energiecentrale onder, voor of boven mijn balkon. Maar dat is weer een ander
verhaal.

Heerjansdam

LOAD-DATE: 20 May 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              102 of 146 DOCUMENTS



                                NRC Handelsblad

                             19 mei 2016 donderdag

Het trucje dat Rutte en Sylvana delen;
Column

BYLINE: Tom-Jan Meeus

SECTION: Binnenland; Blz. 8-9

LENGTH: 407 woorden


Het fijne van moderne politiek is dat de mogelijkheden om nieuws te maken in
feite oneindig zijn. Als je Sylvana Simons een verkiesbare plaats gunt, zit je
als partij meteen in de best bekeken talkshow - zelfs als je nog nooit een zetel
won. Als je de premier omringt met mal geklede partijgenoten op een avondje van
De Toppers, ben je verzekerd van aandacht in alle media.

Het is de paradox van de openheid. Burgers willen steeds meer weten van
politici, en het antwoord van politici is dat zij steeds vaardiger openheid
poseren. Zij komen graag in beeld - maar zeggen vooral wat ze vooraf bedacht
hebben. In reclametaal - die de taal van de woordvoerder geworden is: zij dragen
hun kernboodschap uit.

Het fijne hieraan is dat elke politicus, en elke partij, zo óók kan poseren wat
hij (m/v) niet is. De mensen van Denk leverden woensdag een knap staaltje. Zij
hadden geen tijd voor het Kamerdebat over Ebru Umar, en presenteerden Sylvana
Simons met een video waarin zij het belang van verbinding benadrukt.

Jazeker: Denk benadrukt het belang van verbinding. Alleen dus niet met Umar.
Niet met nabestaanden van de Armeense genocide. Niet met Erdogan-critici. Denk
is zo ontdaan over de verruwing en verrechtsing in deze maatschappij dat de
partij zich eerst van die maatschappij isoleert en dan verbinding zoekt.
Verbinding als pose.

Het bezoekje van Rutte aan de Toppers, dit is het interessante, bevatte in
essentie hetzelfde trucje. Zo'n premier is voortdurend in beeld met lui die tot
de elite gerekend worden. Dasdragende maatpakken. Hij doet er weinig aan. Maar
als je electoraal concurreert met Wilders is het geweldig óók op het gala van de
gewone man gezien te worden, in een setting van veelkleurige smakeloosheid:
schitterende pose.

In de nieuwe tijd van doelgroepen en gedisciplineerde kernboodschappen is dit
wat politiek leiders vanaf een jaar voor de verkiezingen allemaal nodig hebben.
Hun imago spiegelen. Zijn wat je niet bent en toch je geloofwaardigheid
behouden.

Reken maar dat we dit de komende tijd meer zien. Het risico van de verkeerde
keuze zal enorm zijn. Een Henk Krol op de surfplank. Een Jesse Klaver aan het
bier met hardrockers.

Maar dit gevaar illustreert ook hoe groot het probleem is: de poses van de
politicus zijn zo doordacht geworden dat hij alleen nog genoeg kiezers bereikt
wanneer hij de grens van het onwaarachtige opzoekt.

Alle politiek leiders moeten   de grens van het  onwaarachtige opzoeken

LOAD-DATE: 19 May 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              103 of 146 DOCUMENTS



                                NRC Handelsblad

                             12 mei 2016 donderdag

'Mozart bereikt  het kind in ons'

BYLINE: Door onze redacteur Mischa Spel

SECTION: Cultureel Supplement; Blz. 6-7

LENGTH: 950 woorden


Interview Iván Fischer

Iván Fischer dirigeert nog zo weinig mogelijk 'normale' concerten. Zijn Budapest
Festival Orchestra ziet hij als een proeftuin. In het Concertgebouw dirigeert
hij deze week Mozarts 'Requiem' en 'Die Zauberflöte'.

Vorige maand bespeelde hij een Alpenhoorn. Om het (nieuwe) publiek van de serie
Essentials van het Concertgebouworkest te laten horen dat Brahms het in zijn
Eerste symfonie ook ergens vandaan haalde. Dat was koud twee dagen nadat hij de
abonnementshouders van de reguliere concertseries had opgeschud door Bachs
Magnificat in te bedden met Gregoriaanse antifonen. ,,Op zich ben ik er niet
tegen in rokkostuum een conventioneel concert te dirigeren", zegt hij. ,,Maar
liefst zo min mogelijk. Mijn agenda is nu voor negentig procent gevuld met meer
experimentele concertvormen. Die vind ik interessanter."

Fischer - die een zangerig, vloeiend Nederlands spreekt met slechts af en toe
een exotische klemtoon - heeft nog altijd een huis in Amsterdam, rudiment uit de
tijd dat hij hier een gezin had. Nog steeds is hij er regelmatig, met name voor
concerten met het Concertgebouworkest. Maar het gros van zijn tijd verdeelt hij
over Berlijn, waar hij chef is van de Berliner Symfoniker, en zijn eigen orkest
in Budapest.

Fischer richtte zijn Budapest Festival Orchestra (BFO) in 1983 op als proeftuin.
Musici spelen vanaf het eerste uur ook kamermuziek, inmiddels moeten ze soms ook
zelf zingen, en staan óók barok en Transsylvanische volksmuziek op het
programma, vertelt Fischer. Het BFO speelt concerten om middernacht (voor
jongeren), kinderconcerten met warme choco, zitzakconcerten waarbij je tussen de
musici op het podium mag zitten en concerten in bejaardenhuizen. Talrijk zijn
ook de experimenten met muziektheatrale presentatievormen (legendarisch
voorbeeld: een bolero van Ravel  waarbij een danseres uit een kookpot omhoog
kroelde).

Volgende week is Fischer met zijn orkest voor twee concerten in Amsterdam. De
tweede avond is gewijd aan het Requiem, de  eerste aan een semi-scenische
uitvoering  van Mozarts opera Die Zauberflöte.  ,,Maar noem het niet
semi-scenisch", nuanceert hij, de lichtgrijze ogen in citrusstand. ,,Als een
zanger al maar een beetje toneel speelt, is er sprake van theater. 'Semi'
suggereert halfbakken, terwijl ik juist denk dat dit soort experimenten zeer
waardevol is. De bloeitijd van operaregisseurs die het zoveelste 'concept'
verzinnen, is bezig aan zijn laatste stuiptrekkingen.  De toekomst ligt in een
hernieuwde focus op de essentie."

Bijvoorbeeld?

,,Er zijn talloze voorbeelden,  ook buiten de opera. Je kunt een passie van Bach
uitvoeren, maar waar gaat die muziek over? Lijden is niet het exclusieve domein
van Christus, het is van alle tijden. Dan dirigeer ik liever een programma
waarin ik excerpten uit Bachs passie koppel aan nieuw gecomponeerde muziek van
bijvoorbeeld Syrische of  Armeense  componisten. Zo'n brug naar het heden maakt
het betekenisvoller en interessanter."

U koppelt nu Die Zauberflöte aan het Requiem. Welk idee zit daar achter?

,,Beide ontstonden in Mozarts laatste levensjaar, waarin hij een nieuwe
componeerstijl toont. Ik vraag me af welke muziek zou zijn ontstaan als hij nog
dertig jaar langer had geleefd. Wat als hij de Romantiek had meegemaakt? De
overgang van een objectieve bon gout naar een individueler, vrijscheppend elan ?
De superieure eenvoud en creatieve vrijheid van Die Zauberflöte geven een notie
van wat het antwoord op die vraag had kunnen worden."

Maar in de Da Ponte-opera's - Le Nozze, Don Giovanni, Così - worden toch ook op
superieur invoelende wijze grote emoties bezongen?

,,Zeker, maar Mozart zelf blijft daarbuiten. Zijn hofopera's zijn
Shakespeareaans: alle personages zijn geloofwaardig, begrijpelijk en menselijk,
maar wat vindt Mozart nou echt van Don Giovanni's veroveringen en moraal? Daar
kom je niet achter.

,,Die Zauberflöte  is van een andere orde. Niet beter; er is geen noot te
verbeteren aan Don Giovanni. Wel fundamenteel anders.  Ik zie gewoon voor me hoe
Mozart en zijn librettist Schikaneder tijdens een potje biljart plannen smeedden
voor een spektakelopera voor de gewone man. Wat stoppen we er allemaal in? Een
koningin die uit de hemel komt! Wijze kinderen! Beesten! En dan ook nog, en wel
zeer precies, de vrijmetselaarsrituelen én een liefdesintrige én een
humanistische boodschap. De eenvoud en het naturel die lagen tot uitdrukking
worden gebracht, en dan ook nog met ernst én humor, is zeer gewaagd en
baanbrekend."

U kiest zelf voor een benadering met zangers op het podium, orkest in een
geïmproviseerde bak en een diavoorstelling met eenvoudige tekeningen. Hoe doet u
die gelaagdheid dan recht?

,,In essentie is Die Zauberflöte een sprookje. Maar er zit zoveel wijsheid in
dat het ook volwassenen raakt, en het kind in ons bereikt. Dát is het genie! En
daarom wilde ik dat de enscenering zelf ook een sprookjesboek zou zijn, naïef
maar met oog voor de complexe wijsheid. Ik heb zeer veel Zauberflötes gezien die
of serieus, of komisch, of magisch, of kinderachtig waren. Maar het gaat juist
om de combinatie."

En u wilt niet hineininterpreteren.

,,Ik zie interpretatie überhaupt niet als iets persoonlijks. Hopelijk weet en
begrijp ik nu meer dan veertig jaar geleden, en zal ik de componisten wier
werken ik uitvoer over tien jaar nog weer verder kunnen benaderen dan nu. Maar
met 'mij' heeft dat niets te maken, het is een kwestie van steeds dichterbij
begrip van de bron komen, en die recht willen doen.

,,Persoonlijk is voor mij wel dat ik me in de late Mozart herken, me aan hem
verwant voel. Ik herken zijn uitbraakneigingen. Weg van de conventies, naar de
mensen toe."

Wat als Mozart tijdens de Romantiek had geleefd

LOAD-DATE: 12 May 2016

LANGUAGE: DUTCH; NEDERLANDS

GRAPHIC: De Hongaarse dirigent Ivàn Fischer: ,,In essentie is Die Zauberflöte
een sprookje."

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              104 of 146 DOCUMENTS



                                NRC Handelsblad

                              7 mei 2016 zaterdag

Het boek van Pepijn 'Vossius': fictie of politiek pamflet?;
De ombudsman Sjoerd de jong

BYLINE: Sjoerd de jong

SECTION: Opinie & Debat; Blz. 10-11

LENGTH: 1206 woorden


Aan het begin van de single 'Diamond Dogs' (1974), zijn visie op een
postapocalyptisch Manhattan, krijst David Bowie: ,,Dit is geen rock-'n-roll! Dit
is genocide!" Maar het was natuurlijk wél rock-'n-roll - en hele goeie ook.

Is het boek van Pepijn van Houwelingen, Oneigentijds, ook zoiets, maar dan
omgekeerd? Geen persoonlijke, sinistere spierballenfantasie van de auteur zelf,
maar louter een literair verzinsel?

En is een humoristische column, waarin gevarieerd wordt op antisemitische
clichés zelf géén antisemitisme omdat de auteur het niet zo heeft bedoeld?

Eerst Van Houwelingen. In een reactie op het onthullende artikel over zijn boek
in NRC Handelsblad van Wilmer Heck en Derk Stokmans (De machtsfantasie van een
referendumactivist, 10 april) schrijft hij: ,,Mijn schrijverschap staat volledig
los van mijn eigen (al dan niet politieke) opvattingen."

In dat opzienbarende stuk tonen Heck en Stokmans aan dat Van Houwelingen, een
van de initiatiefnemers van het Oekraïne-referendum, de auteur is van
Oneigentijds, dat in 2010 verscheen onder het pseudoniem Vossius. Twee
wandelaars becommentariëren in dat boek, in een dialoog vol reactionair
revisionisme, de noden van de moderne, decadente samenleving.

Nou ja, dialoog. Tegenover een tegensputterende 'Jan Jansen' komt het hoogste
woord voortdurend van Vossius zelf, die fulmineert tegen de
politiek-bestuurlijke elite, ,,de incestueuze kliek"  die de fatsoenlijke,
hardwerkende burger heeft ,,verraden".

Niet alleen dat, Vossius wandelt door een ware  catalogus van rechts-radicaal
revisionisme over slavernij, nazisme, Holocaust,  ontaarde kunst, een rassenleer
als ,,cultuurfundament" dat in staat is om  ,,een enorme vitaliteit en energie
op te wekken", et cetera. Hij pleit voor hernieuwde ,,morele moed" om te
discrimineren, mobilisering van het ,,gezonde volksgevoel" en uiteindelijk een
bewapende burgerij.  Aan het slot van het boek krijgt de onnozele modernist Jan
Jansen een stichtelijk leeslijstje mee.

Van Houwelingen schreef het boek naar eigen zeggen om ,,de grenzen van het
toelaatbare, het redelijke en het menselijke te onderzoeken". Met als doel het
leven ,,gelouterd, wijzer  en milder" te bezien.

Het stuk leidde tot een stormpje van kritiek. De krant werd een ,,hetze" tegen
de bedenkers van het referendum verweten, alsmede  een oliedomme ,,klassieke
fout", het verwarren van auteur en personage. Van Houwelingen zelf vond het ook
,,erg triest en jammer" dat hij werd vereenzelvigd met een fictief personage uit
zijn ,,filosofisch-literaire dialoogroman". Een lezer vroeg zich af of de krant
dit  ,,in opdracht"  had gedaan.  Er kwamen  overigens ook reacties binnen van
lezers die blij waren met het inkijkje.

Wat die 'hetze' betreft: Heck en Stokmans liepen tegen het  door Aspekt
uitgegeven boek aan, en vonden het relevant. Voor de meest wantrouwigen: ze
kregen er geen ,,opdracht" of zelfs maar subsidie voor van BuZa, EU, VN of
andere perfide organisaties.  Ze zochten vervolgens herhaaldelijk, vijf dagen
voor publicatie, contact met Van Houwelingen, die uiteindelijk erkende de auteur
te zijn en een reactie gaf.

Maar dit is literatuur!

Ja, maar dat  is geen verzekeringspolis die je naar believen kunt trekken als de
grond te heet onder je voeten wordt. Ten eerste: Heck en Stokmans vereenzelvigen
de auteur nu juist niet met de inhoud van het boek. Integendeel: ze onderzoeken
óf er overlap bestaat tussen de ideeën van 'Vossius' en die van Van Houwelingen.
Dat is  een vraag die je helemaal niet hoeft te stellen als je een auteur
simpelweg identificeert met een personage.

Bovendien, een schrijver valt niet samen met zijn personages, maar die zijn toch
ook geen boze geesten die plotseling, uit het niets, bezit van hem nemen. Een
boek zegt per definitie iets over de interesses en denkwereld van de schrijver.
Je kunt als amateurtuinier ook gerust een leuke dialoog schrijven tussen twee
tuinmannen, bijvoorbeeld een classicistische Fransman en een Japanse Zenmonnik,
maar vervolgens volhouden dat het resultaat he-le-maal niets te maken heeft met
je opvattingen over tuinieren, het lijkt me lastig.

Ten tweede: dat geldt a fortiori voor een boek dat geen roman is (dat staat ook
niet op het omslag), maar een ,,ideeënboek", al is het dat bij monde van
fictieve personages. Van Houwelingen is een politiek geëngageerd burger en
activist - en dus is een ideeënboek van zijn hand interessant. Zeker als dat
uitmondt in een pleidooi voor referenda als middel om de zittende macht te
breken, waar hij zich in de echte wereld voor is gaan inzetten. Dat wil niet
zeggen dat hij alles vindt wat er aan huiveringwekkends  in staat - maar dat
beweren Heck en Stokmans ook niet. Hun stuk was overigens  juist geen recensie -
voorzien van ballen of sterren -  maar een feitelijk nieuwsverhaal.

Sterker, wat ik hooguit miste in hun ernstige, gepantserd opgeschreven  artikel
was nu net een recenserende analyse: een plaatsbepaling van dit  boek in de
Europese cultuurkritiek en intellectuele geschiedenis sinds, waarom ook niet,
Plato.  Van Houwelingen plaatst zich toch niet voor niets, zoals hij zegt,  ,,in
de traditie van De Maistre, Maurice Joly, Nietzsche, Gabriele d'Anunzio, Dante,
Adorno en Foucault - met een vleugje Malaparte en Norbert Elias".

Misschien kan NRC-criticus Arnold Heumakers, met zijn kennis van radicaal
gedachtengoed,  hier zijn licht nog eens over laten schijnen?

Alle gekheid op een stokje.

Was dit karaktermoord?  Nee. Een geëngageerde auteur die in een boek met
filosofische pretenties op deze manier  ,,de grenzen van het toelaatbare"
opzoekt, moet niet gek opkijken als hem om een toelichting wordt gevraagd.    Je
handen heffen en ,,literatuur" roepen, is geen panacee.

Trouwens, ,,column!" roepen  ook niet altijd.

In een column voor nrc.next trok schrijver Ilja Pfeijjfer van leer tegen Leon de
Winter, die zich  verzet tegen de uitgave van een boek van de Arabische activist
Abou Jahjah bij de Bezige Bij.  Klap op de vuurpijl: als alle Joden zo waren als
De Winter, zou Pfeijffer  de ,,redelijkheid van het antisemitisme inzien".

Pardon? Zijn uitleg: dat is een grap, in een column over een auteur die zelf
overdrijving en grote woorden ook niet schuwt. En hij begrijpt het antisemitisme
dus juist niet, want niet alle Joden zijn zoals De Winter.

Ja, maar al zouden 'ze'  wel 'zo' zijn - wat een  antisemiet toch al zal denken
- is het  grappig om te beweren dat antisemitisme dan ,,redelijk" zou zijn?

Schrijver en dichter Pfeijffer is geen antisemiet -  dat  moeten opschrijven is
al ongemakkelijk. Maar goede intenties maken zulke variaties op racisme nog niet
onschuldig. Een individu nemen als exemplaar, al dan niet als representatief,
triggert het antisemitische stereotype.  Zie het repertoire van Theo van Gogh,
die al jaren geleden, onder het mom van strijd tegen schijnheiligheid van De
Winter, grappen meende te kunnen maken over de gaskamers.

Inderdaad, heel veel, zo niet alles moet gezegd kunnen worden. Humor kan grof,
zwart of ziek zijn. Maar het is naïef en ahistorisch om te denken dat je niet
aangesproken kan worden omdat je politiek radicalisme verpakt in  fictie, of
omdat je maar een  grap maakt.

Het gaat om een 'ideeënboek' en ja, dan zijn de ideeën van de auteur relevant

LOAD-DATE: 6 May 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              105 of 146 DOCUMENTS



                                NRC Handelsblad

                              7 mei 2016 zaterdag

Mooie auto voor kleine voortuin;
Autotest

BYLINE: Bas van Putten

SECTION: Lux; Blz. 19

LENGTH: 867 woorden


De Hyundaiman is een echt mens die de rekening zelf betaalt. Hij heeft geluk met
de  i20, vindt Bas van Putten, want die is niet middelmatig.

Een anekdote over uitstraling. Mijn reisgenote stapt in de parkeergarage
blindelings op de verkeerde auto af. Wat ze dacht te herkennen als de onze bleek
een VW Golf Estate, ook grijs, ook met wreed vette velgen. De testcombi van
dienst, twee vakken verder, was een Audi. ,,Goh", zegt mevrouw, ,,ik dacht echt
dat hij van jou was."

Daar heb je het in vol ornaat, het drama dat design heet. Beide merken - uit
hetzelfde huis, dat wel - gaan prat op hun unieke stamina. Maar voor de leek is
ontwerptaal A slechts een dialect van stijl B. Ze zenden namelijk exact
hetzelfde signalen uit: niet voor de poes. En stoer is altijd hetzelfde lied,
Bokitowielen en een blinkend smoelwerk.

,,Wees blij dat ik je niet in een Hyundai heb ontvoerd", zeg ik, ,,die had je
zonder mij nooit teruggevonden."

Maar die valt wél op, zo blijkt - door zijn schokkende discretie. Wat krijgen we
nou? Een gewone auto! Met plastic wieldopjes en een klef burgerstofje op de
stoelen. De brave kost die echte mensen kopen, mensen die in showrooms hun
verstand laten beslissen.

Dat maken we in de branche maar zelden mee. Ik heb een abonnement op testauto's
met led-lijntjes en chroompiercings en glimmend sadoleer, tierelantijnen die de
Hyundaimens streng afwijst. Terwijl de leasepakken die wij aldus met sensuele
prikkels dienen op te geilen nog met één been in de schitterende schijnwereld
van voor de crisis staan, betaalt hij de rekening immers zelf.

Eindelijk hebben we hem, de modale burgerauto uit de andere wereld van de
vaderlanders die in Radar komen klagen dat ze zijn genaaid, maar niet met deze.
De Hyundai i20 kan zo in een Flevolandse nieuwbouwwijk, op het parkeervak van
een rijtjeshuis met pompoenen op het steigerhouten bankje voor het keukenraam,
dat beeld van Hollandse gezelligheid. Ik stap in de keiharde realiteit van de
hardwerkende burger.

De slotsom van mijn antropologische verkenningen is  verheugend nieuws voor
aanhangers van eerlijk delen: de gewone man heeft het voor 18.000 zuurverdiende
euro's zo beroerd nog niet. Hyundai is het Koreaanse Opel, dat de onhippe maar
oerdegelijke waar op smaak brengt met een toefje leuke dingen voor de mensen.

Bucket list

De i20 is een auto in het zogenaamde B-segment. Bij Opel had hij Corsa moeten
heten. Hij ziet er ongeveer net zo uit. Met zijn nondescript moderne lijnen is
hij zo uitwisselbaar als praktisch alle kleine middenklassers uit Europa. Plak
er een Corsa-grille op en de Opel-marketeers kunnen de ,,volwassen uitstraling"
en de ,,sterke persoonlijkheid", die de trotse Koreanen roerend in hun schepping
loven, zonder mankeren naar hun eigen kleine middenkader toevertalen. Anderzijds
is hij goed afgewerkt en heeft hij de perfecte maten voor dit land. Niet te
groot, niet te klein, het one-size-fits-all voor particulieren die het niet
breed kunnen laten hangen maar wel net genoeg bestedingsruimte hebben voor de
kleine, menselijke dromen op hun bucket list.

Om dit paradijs te beërven, hoeven ze niet meer uit te geven dan 15.000 voor een
driedeursje met airconditioning. Omdat het zelfs in Lelystad een onsje meer mag
zijn, komen we uit bij de drie mille duurdere i-Motion met Comfort-pakket. Het
feestvarken gaat all the way met automatische klimaatregeling,
stuurwielbediening van audio en telefoon, elektrisch inklapbare buitenspiegels
en het navigatiesysteem met achteruitrijcamera waar de BMW-rijder vroeger de
kleine man mee opnaaide. Naar wens draait Hyundai helemaal door met een
Premium-pakket dat je autootje over de 20 mille-grens tilt met privacy glass,
schuif/kanteldak, led-achterlichten en twintig pk meer uit de driecilinder
turbomotor die er in mijn testauto al honderd produceert. Maar waarom zou je?
Het basisblikje haalt al bijna 190.

Het leuke is; hij is niet middelmatig. Het is een handzaam hatchbackje dat
achterpassagiers opvallend veel bewegingsvrijheid biedt en beschikt over een
heel aardige kofferruimte van 325 liter. Hoewel het nuchtere, door plastic
overheerste dashboard de designhipsters van Audi zou doen walgen, zijn de
bedieningsvriendelijkheid en het navigatiesysteem voortreffelijk. En al liepen
de Koreanen niet voorop in het downsizingproces, hun nieuwe, redelijk zuinige
eenliter is als vervanger van de doodse viercilinders in de roos. De alleen in
de duurste versie leverbare zesbak zou de snelwegtoerentallen weliswaar nog iets
drukken, rumoerig wordt het met één versnelling minder niet en het motortje
klinkt aangenaam.

Wat een aandoenlijke gedachte tenslotte, dat de i20 wordt gebouwd in Turkije,
waar de monteurs hun arbeidsplaatsen danken aan wat Rutte onze stijl van leven
noemt, een kofferbak vol bier en knakworst. Economie, de grote gelijkmaker.

Hyundai i20 1.0 T-GDI 100 Comfort

Motor driecilinder turbo,  998 cc

Vermogen 100 pk bij  4.000 toeren

Koppel 171 Nm bij  1.500 toeren

Aandrijving voor

Transmissie handgeschakeld, 5 versnellingen

Topsnelheid 186 km/u

Acceleratie 0 - 100  10,8 seconden

Verbruik gemiddeld 4,5 l/ 100 km (fabrieksopgave)

CO2-uitstoot 99 g/km

Energielabel B

Vanafprijs i20 13.995 euro

Prijs testauto 17.995 euro

LOAD-DATE: 6 May 2016

LANGUAGE: DUTCH; NEDERLANDS

GRAPHIC: De Hyundai I20 bij Autobedrijf Noteboom Rotterdam b.v.. Op de foto,
rechts: directeur van Noteboom Arie Hartog.

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              106 of 146 DOCUMENTS



                                NRC Handelsblad

                              4 mei 2016 woensdag

'Lyin Ted' begon te laat met campagne tegen Trump

BYLINE: Door onze correspondentGuus Valk

SECTION: In het nieuws; Blz. 2-3

LENGTH: 528 woorden


Ted Cruz Conservatieve kandidaat dacht dat tijd rijp was voor een geharde
ideoloog aan het roer van Republikeinse Partij.

Ted Cruz zag zichzelf als de redder van de Republikeinse Partij, als een tweede
Mozes. Hij, en alleen hij, bezat de Stenen Tafelen met conservatieve principes.
Alleen die konden de dolende partij weer in de goede richting helpen.

Maar Republikeinen, gelijk het volk Israël, aanbaden het Gouden Kalf.

Cruz  zette lang stug door. Hij was de laatste Republikein die de nominatie van
Trump nog kon tegenhouden, al was die kans klein. Maar  na zijn nederlaag in
Indiana stopt hij.

Trump voerde een felle aanval  uit op Cruz. Eerder waren Jeb Bush en Marco Rubio
zo al bezweken. Trump bombardeerde  'Lyin' Ted' met vuiligheid. Hij betrok Cruz'
vader zelfs bij de moord op John F. Kennedy.

Cruz, die zelden emoties toont, oogde de laatste dagen   gebroken. Hij noemde
Trump een ,,narcist" en  een ,,rokkenjager". Cruz deed op het nippertje wat hij
altijd had vermeden: hij ging echt campagne voeren tegen Trump. Maar toen was
het al te laat.

Ted Cruz (45),  zoon van een Cubaanse vader en Amerikaanse moeder, dacht dat de
tijd rijp was voor een geharde ideoloog aan het roer van de Republikeinse
Partij. De voormalige advocaat-generaal van Texas maakte de afgelopen jaren een
stormachtige politieke  carrière. Hij profiteerde van de onrust in conservatieve
kring na de overwinning van  Obama in 2008. De Tea Party kwam op, die alles
verwierp waar Obama voor stond, en de eigen partij wantrouwde.

Juist na groot verlies, zei Cruz, moet een partij terug naar de ideologische
wortels. Rechtlijnigheid wordt uiteindelijk beloond, aldus Cruz, want de kiezer
wil duidelijkheid.

In 2013 belandde Cruz namens Texas in de Senaat - tot schrik van de
Republikeinse partijelite. Samenwerken met de Democraten zat er niet meer in.
Cruz beloofde Obama's nieuwe zorgstelsel te saboteren. Hij zette de federale
overheid wekenlang op slot. Tot woede van veel partijgenoten werd Cruz een
conservatieve showman, die de aarde verschroeide.

Hij maakte van die massale Cruz-haat juist een sterk punt: als de elites mij
haten, was de boodschap aan de gewone man, dan moet ik wel deugen.

Professionele campagne

Cruz verwierp het homohuwelijk, klimaatverandering, en een hervorming van het
migratiestelsel. Hij weigerde strengere wapenwetten. Cruz bakte in een tv-spotje
zelfs ham op de hete loop van een machinegeweer.

Cruz pleitte voor lage belastingen, en een overheid die zich op alle fronten uit
het leven van burgers zou terugtrekken. Onder president Cruz, zei hij, hoefden
schoollunches niet langer gezond te zijn. ,,Kinderen gaan weer patat eten."

Ted Cruz verraste met een professionele campagne. Zijn team bouwde een fijnmazig
netwerk op. De man die zich als buitenstaander verkocht, wist precies hoe de
partij werkte.

Maar Cruz begreep de Republikeinse kiezer net niet goed genoeg. De woede groeide
inderdaad, maar dat vertaalde zich niet in een wens om terug te keren naar oude
idealen. Veel kiezers radicaliseerden nog verder, naar het post-ideologische
wereldbeeld van Donald Trump.

Ted Cruz is  nu weer de partijmelaatse die hij altijd was.

LOAD-DATE: 4 May 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              107 of 146 DOCUMENTS



                                NRC Handelsblad

                             30 april 2016 zaterdag

De machtsfantasie  van  een referendumactivist

BYLINE: Door onze redacteurenWilmer Heck en Derk Stokmans

SECTION: In het nieuws; Blz. 8-9

LENGTH: 1332 woorden


Ideoloog SCP-ambtenaar Pepijn van Houwelingen was medeorganisator van het
Oekraïnereferendum. Als Vossius schreef hij een duister boek vol bewondering
voor  geweld en discriminatie. Het is ,,ideeënkunst", aldus de schrijver.

Den Haag.  Zweepslagen voor iemand die mensen lastigvalt op straat. Bankiers
ophangen wegens wanbeleid, ,,onder luid gejuich van de bevolking". Discriminatie
van etnische minderheden om het groepsgevoel bij de meerderheid te bevorderen.

Het staat allemaal in Oneigentijds, een roman van een zekere Vossius - in 2010
verschenen bij uitgeverij Aspekt.

In het boek staat ook dat Europa verziekt en verzwakt is door ,,het mekkeren"
over mensenrechten als vrijheid en gelijkheid. En er staat ook dat het Derde
Rijk te verkiezen is boven onze samenleving, omdat het, hoe grotesk ook,
tenminste nog een hoger doel diende, en daarmee vitaliteit en kracht losmaakte.

Achter het pseudoniem Vossius gaat de politieke activist  Pepijn van Houwelingen
schuil. Van Houwelingen werd bekend als een van de bedenkers van het
Oekraïne-referendum. Hij is onderzoeker bij het Sociaal en Cultureel Planbureau,
waar hij zich toelegt op 'burgerparticipatie'.

Na een eerste ontkenning bevestigt Van Houwelingen schriftelijk dat hij de
auteur is. Maar de politieke vergezichten daarin  hebben niets te maken met wat
hij echt denkt, zo legt hij uit. Het is ,,ideeënkunst" bedoeld om ,,de grenzen
van het toelaatbare, het redelijke en het menselijke te onderzoeken. Om
uiteindelijk gelouterd, wijzer en milder naar het leven te kunnen kijken."
Daarom, stelt Van Houwelingen, schreef hij het boek onder pseudoniem: ,,Mijn
schrijverschap staat volledig los van mijn eigen (al dan niet politieke)
opvattingen." Een verdere toelichting wenst hij niet te geven.

Zeggen de 220 pagina's maatschappijkritiek -  vol geweldsromantiek en
vijandenken - dan in geen enkel opzicht iets over de 'echte' Van Houwelingen?

In het werk dat Van Houwelingen onder eigen naam publiceert is van
extremistische en gewelddadige gedachten geen sprake. Maar ,,volledig los" van
zijn eigen opvattingen staat het boek niet - zo blijkt uit een vergelijking met
zijn publicaties en uitlatingen.

Vitale samenleving

Oneigentijds leest eerder als een politiek essay dan een roman. Vossius is niet
alleen de schuilnaam van de auteur maar ook van het enige relevante personage.
Van Houwelingen laat deze Vossius oreren tegen een Jan Jansen. Slechts
sporadisch door hem onderbroken, fulmineert Vossius over de gebreken van de
huidige maatschappij, de oorzaken daarvan en  analyseert hij de mogelijke
oplossingen.

Sommige uitlatingen van Vossius lijken op een sterk geradicaliseerde versie van
de standpunten van zijn geestesvader Van Houwelingen. En er zijn momenten dat
Van Houwelingen en zijn personage samenvallen. Zo is de lijn van een opiniestuk
uit 2013 in de Volkskrant over topinkomens in de publieke sector bijna geheel
terug te lezen in het boek, inclusief  historische verwijzingen en anekdotes.

Van Houwelingen en zijn personage Vossius delen ook het oordeel dat de Europese
Unie de bron van veel kwaad is. Beiden verwijten een verraderlijke elite dat ze
voor hun eigen gewin macht hebben afgedragen aan de Europese Unie. In de ogen
van zowel de auteur als zijn  alter ego is échte democratie alleen op lokaal
niveau levensvatbaar - en dus streven ze naar zoveel mogelijk directe democratie
en burgerparticipatie. Alleen dan kan een vitale samenleving herrijzen.

Dit alles willen zowel Van Houwelingen als Vossius via referenda realiseren.

Van Houwelingen

In een interview met NRC over het Oekraïnereferendum eind maart erkenden Van
Houwelingen en Arjan van Dixhoorn al dat Oekraïne ze niets kan schelen. Hun doel
was het beschadigen van de EU. Duidelijk is dat dit referendum slechts een
eerste stap was. Samen met jurist en historicus Thierry Baudet - die al jaren
met het Burgercomité optrekt en het gezicht van het Oekraïnereferendum werd -
zijn alweer nieuwe referenda bedacht, bijvoorbeeld over het Europese
immigratiebeleid en nieuwe steun aan Griekenland.

Het 'probleem' van de Europese Unie is volgens Van Houwelingen de schuld van de
'elite'. Hij verklaarde vlak voor het Oekraïnereferendum de leden van de Tweede
Kamer op dit punt niet meer te vertrouwen. ,,Dat is de kern van de zaak", zei
hij tegen NRC.

Op het anonieme twitteraccount van het mede door Van Houwelingen bestuurde
Burgercomité EU, zijn de verwijten een stuk vijandiger. De Nederlandse elite
wordt van ,,Nederlanderhaat" beticht. De Unie wordt een ,,bezettingsmacht"
genoemd, en politiek Den Haag een ,,gevaar voor democratie en rechtstaat". We
worden ,,verkocht en verraden door ons kabinet voor 30 zilverlingen". En:
,,Onder leiding van de EU zijn we op alle fronten maar vooral moreel diep
gezonken en afgegleden. Wij willen ons land terug!"

Maar in de ogen van Van Houwelingen is de 'elite' voor nog veel meer
verantwoordelijk, zo blijkt uit het artikel in de Volkskrant. ,,Ze zijn met hun
gedrag medeverantwoordelijk voor het cynisme, de onvrede en het wantrouwen dat
heerst onder een substantieel deel van de Nederlandse bevolking. De oude
regenten die Nederland groot hebben gemaakt, zouden zich vast in hun graf
omdraaien als ze wisten hoe hun ereambten tot zulke tollenaarsposten zijn
verworden."

Decentralisatie, directe democratie en meer referenda zouden voor veel problemen
een oplossing zijn, meent Van Houwelingen. Hij is een aanhanger van het
Zwitserse model, waar democratie zo lokaal en direct mogelijk is. Zo pleit hij
als SCP-onderzoeker voor een ideale gemeenteomvang van tussen de 10.000 en
100.000 inwoners.

Vossius

Dan het boek. Van Houwelingen laat Vossius de huidige maatschappij beschrijven
als een decadente, doelloze, energieloze ,,catastrofe".

Vossius idealiseert oude stadstaten - hij verwijst naar de oude Grieken, Italië
en het Holland uit de Gouden Eeuw.   Hij hamert op de noodzaak van geweld en
discriminatie, onderdrukking van vrouwen en het afschaffen van mensenrechten.

Alleen op die manier kunnen waarden, tradities en gemeenschapszin volgens
Vossius worden gevormd en levend gehouden. ,,Een cultuur wordt verdedigd door
straf, minachting en discriminatie, met andere woorden door het begaan van een
groot aantal kleine wreedheden in plaats van alleen maar prediken van normen en
waarden". De verdediging van het eigene verschaft samenlevingen energie en een
hoger doel.

In de ogen van Vossius is de stadstaat - maximaal 100.000 inwoners - waar de
volkswil regeert de oplossing voor alle problemen veroorzaakt door
mensenrechten, de elite en de Europese Unie. Er hoeven maar een paar stadstaten
te ontstaan die, ,,bevrijd van het dode gewicht van de parasitaire staat" zo
,,succesvol, vitalistisch en krachtig zullen zijn dat ze de waanzin van de
moderne hypercentralisatie meedogenloos zullen aantonen".

Maar daarvoor moet eerst de heersende elite uit de macht worden gezet. Over hen
zegt Vossius in het boek: ,,De kliek waar we het nu mee moeten doen, reken ik
niet eens tot de menselijke soort."

Burgerij bewapenen

Het recept om van ze af te komen? ,,Het is noodzakelijk keer op keer de
integriteit en legitimiteit van de hypocriete en incestueuze kliek van
bestuurders, ambtenaren en politici waardoor de fatsoenlijke hardwerkende burger
wordt verraden, onderdrukt en uitgeperst aan te vallen door deze kliek als
belachelijk, laf, parasitair, arrogant en decadent neer te zetten."

Daarvoor is het erg effectief ,,en dus legitiem" propaganda te bedrijven en ,,op
de zogenaamde onderbuik in te spelen" Het ,,gezonde volksgevoel" kan vervolgens
via referenda worden ,,verzilverd".

Het boek eindigt met deze uitspraak van Vossius: ,,Tenslotte dient, zodra deze
mogelijkheid zich voordoet, de burgerij zich zo snel mogelijk te bewapenen omdat
in laatste instantie alleen een bewapende en georganiseerde burgerij voldoende
zekerheid biedt tegen hypercentralisatie, staatsterreur en onderdrukking."

Een cultuur wordt verdedigd door straf, minachting en discriminatie

Uit het boek van Vossius

LOAD-DATE: 29 April 2016

LANGUAGE: DUTCH; NEDERLANDS

GRAPHIC:  / Van Houwelingen

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              108 of 146 DOCUMENTS



                                NRC Handelsblad

                             26 april 2016 dinsdag

MH17-onderzoeker en acteur onderscheiden

SECTION: In het nieuws; Blz. 2-3

LENGTH: 360 woorden


Lintjesregen  Dit jaar zijn 2.755 burgers gedecoreerd met koninklijk lintje.

Amsterdam. Televisiepresentatrices Natasja Froger en Loretta Schrijver, topkok
Robert Kranenborg en acteur Thom Hoffman hebben deze dinsdag een koninklijke
onderscheiding gekregen. In totaal kregen dit jaar ter gelegenheid van
Koningsdag 2.755 personen een lintje: 83 minder dan vorig jaar. 35 procent van
de onderscheidingen is dit jaar voor een vrouw. De lintjes zijn in de meeste
gevallen een bekroning voor 'gewone' Nederlanders voor hun bijzondere
verdiensten voor de samenleving.

Dertien mensen werden deze dinsdag opgenomen in de Orde van de Nederlandse
Leeuw, die exclusiever is dan de Orde van Oranje-Nassau en bedoeld is voor
mensen met een bijzonder talent. Acteur, fotograaf en documentairemaker Hoffman
is één van hen, die de hoge onderscheiding krijgt voor het meespelen in zeventig
Nederlandse en buitenlandse films en zijn inzet voor onder meer het Museum
Volkenkunde.

Andere bekenden aan wie onderscheidingen in de Orde van Oranje-Nassau worden
uitgereikt zijn radiopresentator Govert van Brakel en Ron Smits, technisch
adviseur van de Onderzoeksraad voor Veiligheid. Smits krijgt een lintje omdat
hij ,,onder buitengewoon moeilijke omstandigheden" een ,,cruciale bijdrage"
leverde aan het onderzoek  afgelopen jaar naar de toedracht van de ramp met
vlucht MH17 in Oost-Oekraïne.

Qua regionale spreiding werden dit jaar in de provincie Zuid-Holland de meeste
mensen gedecoreerd: 506. In het Caraïbische deel van het koninkrijk ontvingen 33
personen een  onderscheiding. De oudste gedecoreerde  is mevrouw
Woelinga-Rodbard (1919) uit Uithoorn, die sinds 1965 actief is als vrijwilliger
voor onder meer Amnesty. De jongste  is  C. Willemstijn (36)  uit Den Haag, die
zich inzet voor de Nederlandse Stomavereniging.

Iemand voordragen kan bij  de Kanselarij der Nederlandse Orden.
Achtereenvolgens de burgemeester en de commissaris van de koning  kunnen dan een
positief advies geven aan  het Kapittel voor de Civiele Orden, die het laatste,
zwaarwegende advies geeft. Dat gaat naar de minister in kwestie. Bij een
hoogleraar is dat bijvoorbeeld de minister van Onderwijs.

LOAD-DATE: 26 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              109 of 146 DOCUMENTS



                                NRC Handelsblad

                             22 april 2016 vrijdag

brieven

BYLINE: Joost Dirkzwager

SECTION: opinie; Blz. NH_NL01_016

LENGTH: 447 woorden



        Kwestie Böhmermann

Cultuurgebonden humor

Diegenen die menen dat de Turkse premier Erdogan niet moet zeuren over het
optreden van Jan Böhmermann gaan voorbij aan het gegeven dat humor
cultuurgebonden is (NRC 20 april).

Satire is alleen leuk en doeltreffend als het slachtoffer de geestigheid kan
onderkennen en weet dat hij ook gelachen zou hebben wanneer een ander het
doelwit zou zijn geweest. Het humoristische aspect van de satire verdwijnt zodra
de grens van de eigen cultuurkring wordt overschreden.

Dat Erdogan de woorden van Böhmermann kwetsend vindt, moet daarom gerespecteerd
worden, ongeacht wat we verder van hem mogen vinden.

De Tweede Kamerleden die het wetsartikel dat belediging van een vreemd
staatshoofd strafbaar stelt nu willen afschaffen, menen dat deze bepaling niet
meer van deze tijd is. Dat is niet alleen te eng nationalistisch gedacht, want
wat in ons land niet meer van deze tijd is kan in andere landen nog steeds de
maatstaf zijn, maar gaat ook voorbij aan het eigenlijke doel van die bepaling.

Die is er niet om de gekwetste persoonlijke gevoelens van het buitenlandse
staatshoofd te ontzien, maar vindt zijn rechtvaardiging in het beperken van de
mogelijkheid voor een individueel staatsburger om het buitenlands beleid van
zijn land te doorkruisen.

Staatshoofden zijn niet op één lijn te stellen met gewone burgers, want zij
hebben in het volkenrecht een uitzonderingspositie. Zolang onze waarden
verschillen van die van andere landen is het wel zo handig om de mogelijkheid te
hebben om grappenmakers als Böhmermann te corrigeren.

Daarnaast is het voor de Nederlandse plaats in een geglobaliseerde wereld als
ook voor de samenhang binnen onze eigen multiculturele samenleving van belang
dat we proberen wat meer respect voor de ander te tonen.

Met het vergroten van de vrijheid om te kwetsen is niemand gediend.


        Joost Dirkzwager
        Zoetermeer


        Correcties en aanvullingen

Topinkomens

In De (on)maakbaarheid  van topinkomens in de publieke sector  (13/4, p. 6/7)
staat dat een topinkomen 179.000 euro is, exclusief pensioenpremie. Dat is
inclusief pensioenpremie.

Verder staat bij de grafiek dat  sprake is van overschrijdingen van  de
Balkenendenorm van 179.000 euro. Dat moet zijn: overschrijdingen  van de
toepasselijke norm, die voor  de sectoren wonen, gezondheidszorg, cultuurfondsen
en onderwijs  uit een reeks van uiteenlopende bedragen bestaat.

Den Bommel (Z-H)

In de kaart bij het artikel Zachte g, harde criminelen  (16/4, p. 26-29) over de
onderwereld in Noord-Brabant wordt  gemeld dat de plaats Den Bommel in  de
provincie Zeeland ligt. Dat is onjuist: Den Bommel ligt in de provincie
Zuid-Holland.

LOAD-DATE: 22 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              110 of 146 DOCUMENTS



                                NRC Handelsblad

                             20 april 2016 woensdag

Merkel moet voor  het vrije woord staan

BYLINE: Gideon Rachman

SECTION: opinie; Blz. NH_NL01_018

LENGTH: 1025 woorden


Bescherming van de persvrijheid gaat de Europeanen contracten en geld kosten,
voorziet Gideon Rachman.

De omgang van de pers met politieke leiders markeert een essentiële scheidslijn
tussen vrije en autoritaire landen. In een autoritaire staat eisen en ontvangen
presidenten en premiers een eerbiedige behandeling. In democratische landen
weten de politieke leiders dat ze voorwerp van satire - en hatelijke en soms
oneerlijke kritiek - zullen zijn.

De zaak van de Duitse satiricus Jan Böhmermann vormt een poging om autoritaire
praktijken naar het democratische Westen te exporteren. Afgelopen week
verklaarde de Duitse regering dat ze de vervolging van Böhmermann zal toestaan
wegens belediging van de Turkse president Recep Tayyip Erdogan.

Deze hele zaak kan natuurlijk als een eenmalige rariteit worden beschouwd; een
gevolg van de botsing van een archaïsche Duitse wet tegen de belediging van
buitenlandse leiders met een lichtgeraakte Turkse leider en een regering in
Berlijn die juist nu behoefte heeft aan samenwerking met Turkije in de
migrantencrisis.

Maar in werkelijkheid is de zaak Böhmermann eerder een voorbode van wat nog
komen gaat dan een incident - en daarom heeft de Duitse bondskanselier Angela
Merkel een vergissing begaan door vervolging van Böhmermann toe te staan.

De tijd is voorbij dat de Europese regeringen rijk, machtig en trots genoeg
waren om dreigementen van landen als Turkije, Saoedi-Arabië, Rusland of China
eenvoudig weg te wuiven. De economische en politieke macht van Europa neemt
relatief af. Daardoor zijn de EU-landen kwetsbaarder voor druk van buitenlandse
leiders om de Europese media in toom te houden. Of anders de economische en
strategische gevolgen te aanvaarden.

De dreiging van internationale incidenten door toedoen van de westerse media
wordt versterkt door het internet, waardoor een artikel dat ergens verschijnt
meteen aan de andere kant van de wereld te lezen is. De Turkse regering heeft al
meer dan 1.800 zaken wegens belediging van president Erdogan tegen Turken
aangespannen. Maar Erdogan zou liefst ook zijn buitenlandse critici intimideren
en bestraffen.

Als de Europeanen denken dat Turkije zich alleen maar door de
vluchtelingencrisis in een machtige positie bevindt, moeten ze eens stilstaan
bij de mogelijke invloed van China, dat in heel Europa regeringen paait met
beloften van handel en investeringen.

Sinds president Xi Jinping aan de macht kwam, zijn tientallen Chinese
journalisten gevangen gezet. De laatste tijd richt Peking zich ook op kritische
schrijvers en journalisten in de rest van de wereld; soms door de arrestatie van
familieleden die in China wonen. Ook westerse kranten hebben kennis gemaakt met
hardhandig ingrijpen van Chinese functionarissen die zich stoorden aan artikelen
over uiteenlopende onderwerpen, van Tibet tot ambtelijke corruptie. Naarmate de
economische invloed van China groeit, zal ook zijn macht toenemen om direct en
indirect druk op de westerse media uit te oefenen.

Een ondermijning van het westerse vermogen om de persvrijheid te beschermen
dreigt niet alleen door economische druk, maar ook door de politieke
ontwikkelingen en morele verwarring binnen Europa. De onafhankelijkheid van de
media is al ernstig beknot in Hongarije, waar Viktor Orbán een bewonderaar van
het Aziatische autoritarisme is. Bij de uitreiking van Europese persprijzen,
vorige week in Praag, toonden journalisten uit Polen, Slowakije en Tsjechië zich
bezorgd over de bedreiging van de persvrijheid in hun land, waarbij ze wezen op
een mengeling van overheidsdruk en de aankoop van kranten door  oligarchen.

Na de moordzuchtige aanslag op het weekblad Charlie Hebdo in Parijs, denken tal
van redacteuren uit angst voor gewelddadig jihadisme ongetwijfeld twee keer na
over het soort materiaal dat ze publiceren. Intussen ondervindt de persvrijheid
ook de gevolgen van de verraderlijke druk op universiteiten in Groot-Brittannië
en elders om 'veilige ruimten' in te richten waar de studenten worden beschermd
tegen opvattingen die ze kwetsend vinden. Tegen het soort schunnige retoriek van
mensen als Böhmermann zou ongetwijfeld geen enkele 'veilige ruimte' bestand
zijn.

In Duitsland en elders is hier en daar te horen dat Böhmermanns satirische
aantijging dat Erdogan van kinderporno houdt inderdaad onaanvaardbaar is, zoals
het ook taboe zou zijn om racistische scheldwoorden tegen Barack Obama te
gebruiken. Het is waar dat de persvrijheid nooit absoluut is, ook niet in
Europa. Als kritiek op een politieke leider overgaat in regelrechte leugens,
kunnen politici altijd een aanklacht wegens smaad indienen, een mogelijkheid die
in Duitsland ook voor Erdogan open staat. Maar het is onaanvaardbaar dat leiders
een bijzonder soort wettelijke bescherming genieten die voor gewone burgers niet
beschikbaar is.

Ook de meeste Europese landen beschouwen racistische uitspraken als taboe en in
extreme gevallen reden tot vervolging. Maar er is een wezenlijk verschil tussen
de aanval op een persoon of groep om wie ze zijn en kritiek of satire op
bepaalde opvattingen of overtuigingen. Het is onaanvaardbaar om iemand simpelweg
aan te vallen omdat hij moslim of jood of homo is. Maar het recht tot kritiek op
godsdienstige of politieke opvattingen dient te worden beschermd, ook al zullen
sommigen zich daar onvermijdelijk aan storen.

De komende jaren zal de bescherming van de persvrijheid de Europeanen
vermoedelijk contracten en geld gaan kosten. Het zal tot diplomatieke hoofdpijn
leiden en soms ook gevaarlijk zijn. Als de Europeanen buigen en met fundamentele
vrijheden marchanderen, levert dit misschien geld en een rustig leven op, maar
uiteindelijk zullen ze  hun zelfrespect en ook het respect van de wereld
verliezen.

Het is waar: persvrijheid is nooit absoluut, ook niet in Europa

Bondskanselier Angela Merkel krijgt donderdag in Middelburg de Four Freedoms
Award 2016, een internationale prijs genoemd naar de historische Four Freedoms
speech van de Amerikaanse president F. D. Roosevelt in 1941: de vrijheid van
meningsuiting en van godsdienst, de vrijwaring van gebrek en de vrijwaring van
angst. Eerdere winnaars waren o.a. Nelson Mandela en Kofi Annan (VN).

LOAD-DATE: 20 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              111 of 146 DOCUMENTS



                                NRC Handelsblad

                             19 april 2016 dinsdag

RODDELS, LEUGENS EN JATWERK ;
Hoe Daily Mail de wereld verovert

BYLINE: Door onze correspondentTitia Ketelaar

SECTION: Media; Blz. 1

LENGTH: 1613 woorden


Tabloid De Mail Online, de website van de Daily Mail, is   de best bezochte
Engelstalige krantensite ter wereld.  Belangrijkste verkooptruc: onethische
clickbaitjournalistiek.

Op YouTube is een filmpje te vinden waarin het komische duo Dan & Dan een
parodie op Daily Mail-koppen zingt. ,,Verbied deze homo-smerigheid / Ik ben geen
racist, maar kijk / messentrekken, auto's jatten / Hang de overspelige vrouw op
/ popsterren snuiven drugs op / Brussel wil een verbod op onze ale / En het is
absoluut waar, want ik las het in de Daily Mail", zingen ze.

Overdreven? Niet helemaal.

De Daily Mail (opgericht in 1896) is een moraalridder, het preutse zusje onder
de Britse tabloids. Volgens de journalisten die er werken een tabloid voor
,,conservatief denkende lezers", een ,,krant die de wereld beter maakt". Volgens
critici ,,een vod" voor Engelsen die van ,,achter hun vitrage angstig gluren
naar buren" die anders zijn dan zij, en haar lezers ,,nog banger" maakt voor het
onbekende.

Maar wee diegene die Daily Mail louter een grap vindt. De tabloid is de
invloedrijkste krant van het Verenigd Koninkrijk, gelezen door politici en
topmannen - gevreesd door politici en topmannen. Het bereik van de doordeweekse
Mail en de zondagse Mail on Sunday is bijvoorbeeld 2,6 keer groter dan dat van
The Guardian en zondagskrant The Observer. En online is Mail Online de meest
bezochte Engelstalige krantensite ter wereld, met 214 miljoen unieke bezoekers
per maand. Dat zijn er meer dan The New York Times krijgt, of The Washington
Post.

Vorige week werd bekend dat eigenaar Daily Mail & General Trust de
internetactiviteiten van Yahoo wil overnemen. Tot gisteren konden
belangstellenden zich melden.

Twee volledig gescheiden redacties

Als de overname lukt - er zijn meer gegadigden - groeit het internationale
online bereik van de Mail nog verder. En dat is nodig, want de Britse markt is
verzadigd, zegt Thomas Caldecott van mediaonderzoeksbureau Enders Analysis. ,,De
snelle groei van de vijf jaar tot 2013 is afgekalfd, en daarmee ook de
advertentie-inkomsten." In het vierde kwartaal van 2015 groeiden die weliswaar
met 27 procent - maar twee derde van die groei kwam uit de VS.

Een van redenen voor dat online succes buiten het Verenigd Koninkrijk is dat de
website in niets op de krant lijkt. De Daily Mail kopte zaterdag op de
voorpagina 'Big Brother bekijkt je bankrekening'. De Mail Online: 'Eggheads
quizshowster CJ onthult dat hij de BBC-ster is die door politie wordt
ondervraagd over aanranding van man, 23' (Britse versie) en 'Vrouw van vermoorde
ex-Saints-speler Will Smith bekijkt zijn kist vanuit de rolstoel, de eerste keer
dat ze gezien wordt sinds ze in beide benen werd geschoten na ruzie die haar man
dood achterliet' (Amerikaanse editie).

Conservatieve familiewaarden op papier voor een Engels publiek, roddel over
sterretjes online voor een internationaal publiek. Gemaakt door twee volledig
gescheiden redacties die onder één merknaam het tegenovergestelde doen.

Op papier is er nog aandacht voor nieuws en politiek. Online nauwelijks: daar
vechten honderden koppen - zo geschreven dat je onmiddellijk nieuwsgierig wordt
- op één lange, chaotisch aandoende homepage om aandacht. De bovenste veranderen
voortdurend. En dat strandjurkje dat presentatrice Tess Daly draagt tijdens haar
'make or break' romantische vakantie met een collega, of de witte jurk die Kate,
hertogin van Cambridge bij de Taj Mahal aanhad zaterdag? Klik op het labeltje op
de foto, een gesponsorde link, en zie waar je ze kunt kopen. Zo  onder meer
verdient de Mail Online geld.

Het succes maakt critici bang

De beslissing papier en online volledig te scheiden werd in 2006 gemaakt. Tot
die tijd had de Mail wat artikelen achter een betaalmuur staan. Internet werd
niet echt belangrijk gevonden. Op de kerstborrel van de krant in 1999 zei
hoofdredacteur Paul Dacre, de langst dienende hoofdredacteur in het Verenigd
Koninkrijk,  nog: ,,Veel mensen zeggen dat internet  de toekomst van kranten is.
Ik zeg:  bullshit.com".

De Daily Mail doet geen uitspraken over redactioneel beleid, noch geeft de
hoofdredactie of uitgever commentaar aan media die niet uit doelgebieden komen.
De cijfers spreken voor zich, zegt men:  omzet 572 miljoen pond (715 miljoen
euro), oplage 1,6 miljoen, advertentie-inkomsten in het laatste kwartaal van
2015 gestegen met 27 procent, tien prijzen bij de laatste Britse avond voor de
journalistiek.

Dat succes maakt critici bang. Want vooral online zijn er vragen te stellen bij
de journalistiek van de Mail. Zoek op  Daily Mail op de website van het
gerespecteerde Amerikaanse media-instituut Poynter en de eerste hits zijn:
'Daily Mail biedt excuses aan aan J.K. Rowling', 'Daily Mail publiceert fictief
verslag van echte rechtszaak', 'Daily Mail jat nieuwsbericht van Yahoo'.

Dat laatste slaat op het feit dat de Mail Online zelden aan bronvermelding doet,
nauwelijks links naar andermans verhalen. 'Witwassen' wordt de praktijk genoemd:
met één extra citaat, foto of grafiek een scoop eigen maken.

Op entertainmentwebsite Gawker legde oud-redacteur James King vorig jaar uit dat
dit standaard was. ,,Ik zag journalistieke normen en ethiek achteloos en
routinematig genegeerd worden. Ik zag hoe het werk van andere publicaties in
zijn geheel werd gejat. Ik zag hoe de journalisten bij de meest bezochte
Engelstalige krant ter wereld informatie publiceerden waarvan ze wisten dat die
fout was." De Daily Mail heeft Gawker aangeklaagd wegens smaad.

Vernietigend was ook de kritiek van George Clooney. De Mail beweerde dat zijn
toen toekomstige schoonmoeder tegen het huwelijk was omdat de acteur geen
'druus' was, lid van een kleine religieuze Midden-Oosterse gemeenschap. In USA
Today schreef hij: ,,Ik ben natuurlijk gewend aan het feit dat de Daily Mail
verhalen verzint - dat doen ze meerdere keren per week - en het kan me niks
schelen. Als ze verzinnen dat Amal zwanger is, of dat het huwelijk op de set van
Downton Abbey plaatsvindt, of dat ik president wil worden, of enig idioot
verzinsel dat ze achter hun computer maken, het kan me niets schelen." Maar dit
verhaal zette aan tot rassenhaat: ,,De onverantwoordelijkheid om heden ten dage
religieuze verschillen uit te buiten waar die niet bestaan is op zijn minst
nalatig, en toepasselijker: gevaarlijk." De Daily Mail bood excuses aan.

Mail Online heeft geen moraal

Eenzelfde klacht was ook te horen op een debatavond, onlangs in Londen gehouden,
met als titel 'Het probleem van dit land [het Verenigd Koninkrijk] is de Daily
Mail'. Guardian-columniste Zoe Williams betoogde daar dat de ,,achteloze
demonisering van minderheden" van de Mail aanzet tot xenofobie. Dominee Richard
Coles, voormalig lid van de band The Communards, zei dat de tabloid
,,journalistiek bedrijft op de grens van fictie" en een ,,werkelijkheid creëert
die niet spoort met de realiteit". ,,Engeland is toleranter dan de Mail denkt."

Tegen de motie pleitten Roger Alton, in de directie van de Daily Mail, en Peter
Oborne, politiek columnist van de krant. De eerste zei dat de tabloid sprak
,,namens de gewone man die buiten de circle line [van de Londense underground]
woont", en die ,,de staat wantrouwt".  Het is de enige krant die door meer
vrouwen dan mannen wordt gelezen, conservatief maar niet pro-premier Cameron.
Het lijkt erop dat de Mail zich in de komende maanden voor een Brexit, een Brits
vertrek uit de Europese Unie, zal uitspreken.

Volgens Oborne is de lezer middle class en let hij ,,op iedere penny". Het grote
verschil met een column schrijven voor The Daily Telegraph, waar hij tot 2015
voor werkte, en de Mail is dat hij nu niet hoeft   ,,op te schrijven welke
moeilijke boeken ik heb gelezen". Xenofobisch? Oborne: ,,Mail-lezers ervaren de
druk die immigranten betekenen voor lonen en banen." En ook was er geen enkele
reden laatdunkend te doen over de familiewaarden die de krant promoot: ,,Een
gezin met moeder en vader werkt nu eenmaal beter."

Beiden wezen op de succesvolle campagnes die de krant voerde: om de daders van
de moord op de zwarte tiener  Stephen Lawrence uit 1993 opgepakt te krijgen, om
de laatste Brit uit Guantánamo Bay vrij te krijgen, om geld in te zamelen zodat
de nabestaanden van de bomaanslag in Omagh een proces konden beginnen. Als de
Mail zijn tanden in een zaak zet, gaat daar ook veel aandacht en geld naar toe.

,,De Daily Mail is een vreselijk morele krant", zei Roger Alton. Maar tekenend
is dat hij, gevraagd  naar het verschil tussen papier en online, antwoordde dat
ze ,,overwegend geen banden" hebben. Slechts 15 procent van de kopij overlapt
volgens hem. En: ,,De Mail Online heeft geen moraal. Dat is waarom men ervan
houdt."

Op papier is er nog aandacht voor nieuws en politiek. Online nauwelijks

Overname Interesse in Yahoo

De Daily Mail & General Trust, eigenaar van de Daily Mail, de Mail on Sunday en
de Mail Online, maakte vorige week bekend dat het de internetactiviteiten van
Yahoo wil overnemen.

Het gaat al lange tijd niet goed met Yahoo. Adverteerders kiezen steeds vaker
voor rivalen Google en Facebook, die een groter marktaandeel hebben in de
advertentiemarkt. De omzet daalt dit jaar naar verwachting weer met 15 tot 20
procent. Eerder dit jaar schrapte het al 15 procent van zijn personeelsbestand,
1.700 van de 11.000 werknemers. De aandelenkoers van Yahoo kelderde sinds eind
2014 met zo'n 30 procent.

Met DMGT gaat het daarentegen goed. Mail Online - dat een Britse, Amerikaanse en
Australische versie heeft - is de meest bezochte Engelstalige krantensite ter
wereld.

De deal is nog lang niet rond. DMGT is niet de enige belangstellende, in totaal
hebben zich meer dan veertig gegadigden gemeld voor Yahoo, waaronder Google, CBS
en Verizon.

LOAD-DATE: 19 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              112 of 146 DOCUMENTS



                                NRC Handelsblad

                             16 april 2016 zaterdag

Je hoort ze niet, omdat ze druk zijn met  vluchtelingen integreren

BYLINE: Caroline de Gruyter

SECTION: Opinie & Debat; Blz. 8-9

LENGTH: 1612 woorden


Europese burgers doen wat veel politici nalaten: werken aan integratie. ,,Zelfs
sceptici rollen de mouwen op en gaan aan de slag", schrijft

Caroline de Gruyter.

Inwoners van het Oostenrijkse dorp Gutau hebben een systeem van microkredieten
opgezet om vluchtelingen te helpen bedrijfjes op te zetten en huizen te huren.
Nieuwkomers, zeggen zij, integreren sneller met praktische assistentie dan met
medelijden. Een restauranthouder in Salzburg traint asielzoekers en neemt ze in
dienst. Hij pusht collega's om hetzelfde te doen. En in het dorp
Kaltenleutgeben, ook in Oostenrijk, nemen inwoners vluchtelingenfamilies mee
naar het museum of koken ze samen.

Oostenrijk heeft de grenzen praktisch gesloten. Het land kreeg in 2015 90.000
asielaanvragen; in de media en het parlement praat iedereen over muren, grenzen
en 'maximumaantallen'. En toch - als je het land intrekt en met Oostenrijkers
praat, merk je dat velen die discussie niet meer volgen en allang bezig zijn met
de volgende fase: integratie. De Willkommenskultur lijkt onder politici sneller
te verdampen dan onder de bevolking. Veel burgers zeggen dat ze zich dat domweg
niet kunnen permitteren. Integratie móet lukken, anders hebben ze ook zichzelf
ermee. Dus rollen zelfs de sceptici de mouwen op en gaan aan de slag.

Dit gebeurt niet alleen in Oostenrijk, maar ook elders in Europa. Kranten
berichten over varkenskoppen bij een asielcentrum, brandstichtingen in Duitsland
of over de vraag of moslims in een leegstaande kerk mogen slapen. Na de
aanslagen in Brussel roepen sommigen om grote hekken om Europa. Maar
burgemeesters zijn met andere dingen bezig. In Nederland heeft een aantal van
hen laatst de overheid gevraagd om minder te praten over 'nul migratie' en meer
over concrete stappen die integratie makkelijker maken. Veel burgemeesters
hebben gebouwen leegstaan, zeker op het platteland, waar zo honderd tot
tweehonderd  asielzoekers in kunnen. Kennelijk hebben ze geen probleem om
vrijwilligers te vinden voor Nederlandse les of voetbaltoernooien met
vluchtelingen. Amsterdam zoekt zelfs, tegen de regels in, werk voor asielzoekers
die nog in de procedure zitten.

In Duitsland: zelfde verhaal. Volgens de Robert Bosch-stichting heeft 7 procent
van de Duitse gemeentes serieuze problemen met de opvang van vluchtelingen. De
rest regelt het gewoon. En meer dan dat. Leden van het Freiburgse Barokorkest
geven klassieke muziekles aan vluchtelingenkinderen. In Beieren, waar premier
Horst Seehofer kanselier Angela Merkel verzoekt om de grenzen te sluiten, loopt
vrijwilligerswerk als een Zwitsers uurwerk. Met excelsheets kunnen ze zien welk
dorp kleurkrijtjes nodig heeft voor vluchtelingenkinderen, waar mensen nodig
zijn voor de nachtdienst of auto's om vluchtelingen naar de dokter te brengen.
Ngo's, kerken en burgers werken samen. ,,Als we het niet doen", zegt een
gepensioneerde vrouw die Merkels 'opendeurpolitiek' maar niets vindt, ,,zitten
we zelf met de gebakken peren". Zij wil Duitse les geven, maar staat al maanden
op een wachtlijst. Teveel aanmeldingen, zegt ze.

In haar stem klinkt iets van spijt door. Is dat omdat haar dorp collectief iets
beleeft waar zij buiten staat? Integratie als sociale lijm in de hyper
geïndividualiseerde samenleving - wie had dat gedacht.

Veel vrijwilligers zijn doeners, geen dromers. Hun apolitieke aanpak staat haaks
op de politieke gloom die Europa doordesemt. Uit angst om de macht te verliezen
nemen regeringen steeds meer het discours van extremistische en populistische
partijen over.

Landen als Duitsland, Zweden, Oostenrijk en Nederland hebben eerder mensen
opgevangen die oorlogen en onderdrukking ontvluchtten: Hongaren in 1956,
Vietnamezen in de jaren zeventig, ex-Joegoslaven in de jaren negentig. Ditmaal
zijn Europeanen meer gereserveerd. Ze zijn murw en onzeker na jaren van
eurocrisis. Na de aanslagen in Brussel en Parijs zijn ze doodsbang voor
terrorisme en twijfelen ze over meer moslims in hun dorp of stad.

Daarom hielden velen in Arnhem hun hart vast toen er in september 400
vluchtelingen in een lege gevangenis werden gehuisvest: hoe zou de buurt
reageren? Maar buurtbewoners kwamen hun huizen uit met speelgoed en kleren, en
boden spontaan hulp aan. Een Arnhemmer zei: ,,Ineens werden de vluchtelingen,
meervoud, Tarik uit Homs en Yasmin uit Aleppo."

Tijdens een lunch met vrouwen uit goede Oostenrijkse families, laatst, bleek dat
ze bijna allemaal vluchtelingenwerk doen. Eén van hen probeert diploma's van
Syrische artsen sneller erkend te krijgen. Zij beaamde: er hangt een negatieve
stemming in het land, deels veroorzaakt door bureaucratische chaos uit de
begindagen die al voorbij is. Net als in Nederland verdeelt de staat
asielzoekers over provincies. Net als in Nederland boden provincies lege
gebouwen aan, maar wilde de staat alleen praten over enorme groepen, van duizend
of meer. Veel Oostenrijkse provincies weigerden dat aanvankelijk. Uiteindelijk
duwde Wenen hen de asielzoekers door de strot. Wat deden sommige provinciale
gouverneurs toen? Die stuurden de asielzoekers rechtdoor naar gemeentes waarvan
de burgemeester een andere politieke kleur had.

Zo sliepen er in een Habsburgse kadettenschool in Traiskirchen, ooit gebouwd
voor 500 man en 110 paarden, vorige zomer bijna 5000 mensen. De burgemeester is
een socialist, de gouverneur een conservatief. Het was complete chaos, die beide
partijen gebruikten om punten te scoren. Asielzoekers sliepen op straat. Douches
deden het niet. Extra bedden werden niet geplaatst vanwege ,,gemeentelijke
verordeningen". Burgers brachten eten, telefoonkaarten, kleren. Amnesty
International noemde de toestand ,,schandalig". Dit is allang voorbij, maar de
dagelijkse tv-journaals erover zijn iedereen bijgebleven.

Volgens Kilian Kleinschmidt, een Duitser die het allergrootste vluchtelingenkamp
voor Syriërs in Jordanië heeft gerund (80.000 mensen), kunnen 500 miljoen
Europeanen makkelijk 1,5 miljoen nieuwkomers opnemen. ,,Vliegvelden verwerken er
dagelijks meer. Je moet het alleen wel willen."

Kleinschmidt is bijna dagelijks op de Duitse televisie en houdt vaak TedTalks.
Hij brengt softwareontwikkelaars, planologen en venture capitalisten in contact
met energieke Syriërs die handig zijn met computers en (te)veel vrije tijd
hebben. Zo ontstaan bloeiende netwerken als Techfugees, die ingenieurs en ngo's
gebruiken in de hulpverlening, en Fab Lab, dat vluchtelingen toegang geeft tot
digitale technologie.

Europa barst van dit soort initiatieven. In Berlijn bijvoorbeeld, volgen
Syrische asielzoekers cursussen op de REDI School for Digital Integration.
Investeerders, die weten dat bijna de helft van startups in Turkije is opgezet
door Syriërs, zitten hier bovenop. Wat opvalt in al deze circuits, is hoeveel
positieve energie mensen halen uit de inzet voor een 'goede zaak' - een gevoel
dat veel Europeanen niet goed kennen, omdat de verzorgingstaat dit altijd voor
ze deed.

Overal groeit de druk om asielzoekers en vluchtelingen sneller aan werk te
helpen. Alexander van der Bellen, één van de kandidaten voor de Oostenrijkse
presidentsverkiezingen in april, bezocht asielzoekers die al maanden op de rand
van hun bed zaten. ,,Ze hadden hun eerste interview nog niet gehad. Dit kan
natuurlijk niet." Friedrich Schneider, expert in de Europese schaduweconomie,
pleitte er laatst in deze krant voor om asielzoekers zwart te laten werken. Geen
slechter begin in een nieuw land, zei hij, ,,dan verveling en frustratie".
Volgens economen van het Weense economische instituut Wifo hebben extra uitgaven
voor vluchtelingen het land al 0,5 procent extra groei bezorgd. Als asielzoekers
zwart werken, spenderen ze meer en wordt dat effect versterkt.

In Europe's World (een publicatie van 150 Europese denktanks) schrijft de
burgemeester van het Duitse Goslar, Oliver Junk, dat zijn stad in tien jaar tijd
4000 van de 50.000 inwoners is kwijtgeraakt. Door vergrijzing. Je kunt óf
scholen, zwembaden en andere openbare voorzieningen sluiten, zegt Junk, óf
zorgen dat je nieuwe mensen krijgt. Woonruimte en werk genoeg. Hij ging voor de
tweede optie. In 2015 kwamen er 1500 asielzoekers. Bedrijven zijn blij. Ze
hadden de burgemeester verteld dat ze weg zouden trekken als ze moeite zouden
houden arbeidskrachten te vinden. Dan zou het ,,einde verhaal" zijn voor Goslar.

Hetzelfde hoor je in de Nederlandse provincie Limburg, waar de bevolking
jaarlijks met 4000 mensen krimpt. Elk jaar worden er 1200 huizen afgebroken. Er
staan genoeg scholen, kerken en kantoorgebouwen leeg om honderd à tweehonderd
asielzoekers te huisvesten. Eerst weigerde Den Haag zulke kleine groepen te
sturen. Het zou te weinig zoden aan de dijk zetten. Mede daardoor verliep de
'distributie' van asielzoekers afgelopen maanden moeizaam en traag. Dit
verandert nu, eindelijk. Asielzoekers komen in kleinere aantallen, gespreid.
Daardoor worden ze makkelijker opgevangen. In Limburg heeft de komst van
Syrische kinderen al een dorpsschool opengehouden - anders had die moeten
sluiten.

Bestuurders hebben geen probleem vrijwilligers te vinden. Onder hen zijn ook
PVV-stemmers. In de Limburgse landbouw zijn dringend arbeidskrachten nodig.
Nedcar zou morgen asielzoekers inhuren als het mocht. Ook hier lijken
bureaucratische starheid en verveling onder asielzoekers grotere obstakels voor
een succesvolle integratie dan een zogenaamde 'onwelkome' houding onder gewone
burgers.

Misschien tijd dat de politici daar wat meer oog voor krijgen.

In Beieren, waar de premier kanselier Merkel verzoekt de grenzen te sluiten,
loopt vrijwilligerswerk als een klok

Caroline de Gruyter is Europacorrespondent van deze krant in Wenen. Dit stuk
verscheen eerder, in iets andere vorm, bij Carnegie Europe.

LOAD-DATE: 15 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              113 of 146 DOCUMENTS



                                NRC Handelsblad

                            14 april 2016 donderdag

De PVV uitsluiten is  een slecht idee

BYLINE: Matthijs Rooduijn

SECTION: opinie; Blz. NH_NL01_016

LENGTH: 1196 woorden


Tom Lanoye pleit in NRC van zaterdag 9 april  voor een cordon sanitaire rondom
Wilders. Maar uitsluiting is politiek onhandig en moreel verwerpelijk, vindt
Matthijs Rooduijn.

Tien jaar geleden dacht ik dat het wel zo'n beetje gedaan was met de groei van
radicaal-rechtse partijen. Maar ik had het mis.  Er was slechts sprake van een
stilte voor de grootste radicaal-rechtse storm tot nu toe. De PVV is - net als
soortgelijke partijen elders  - alleen maar populairder geworden. En zelfs de
landen waar het succes van deze partijen aan voorbij leek te gaan, zijn
uiteindelijk toch bezweken voor de radicaal-rechtse verleiding. Bij de Europese
verkiezingen in 2014 wist de Britse United Kingdom Independence Party (UKIP)
veel meer kiezers dan ooit tevoren aan zich te binden. En nu lijken dan zelfs de
VS (met Donald Trump) en Duitsland (met de Alternative für Deutschland, AfD) in
de ban te zijn geraakt van radicaal-rechts.

Middenpartijen zitten met de handen in het haar. Hoe moeten ze reageren op dit
radicaal-rechtse succes? Afgelopen zaterdag pleitte Tom Lanoye  voor een cordon
sanitaire rondom partijen als de PVV. Is dat een goed plan?

Veel West-Europese middenpartijen (zowel links als rechts) reageren op hun
radicaal-rechtse uitdagers aan de hand van een dubbele strategie van omarming en
afstoting. Ze omarmen radicaal-rechtse partijen door met name op het gebied van
immigratie en integratie (het kernissue van radicaal-rechts) steeds dichter
tegen deze partijen aan te kruipen. Natuurlijk nemen ze de radicale standpunten
niet één-op-één over. Maar onmiskenbaar zijn hun opvattingen op dit vlak steeds
restrictiever geworden. Een mooi voorbeeld in ons eigen land zijn de uitspraken
van VVD-fractievoorzitter Halbe Zijlstra. In een interview met het Algemeen
Dagblad noemde hij de stroom asielzoekers bijvoorbeeld ,,een run op Nederland"
die we moeten stoppen, en hield hij een pleidooi voor het versoberen van de
voorzieningen voor mensen met een tijdelijke verblijfsvergunning.

Tegenover deze omarmingsstrategie staat een tactiek van morele uitsluiting van
dezelfde partijen wier opvattingen in verwaterde vorm worden overgenomen. Neem
de huidige stand van zaken in Duitsland. Veel politici - maar ook journalisten -
behandelen AfD-politici als paria's; ze reageren in het beste geval verbeten en
in het slechtste geval hysterisch op het succes van de partij van Frauke Petry.
Het gezaghebbende tijdschrift Der Spiegel schrijft bijvoorbeeld dat de
toenemende populariteit van de AfD de vraag oproept of Duitsland eigenlijk wel
geleerd heeft van haar naziverleden.

Maar het buitensluiten gebeurt net zo goed in Nederland, waar sommige politici
het ook niet kunnen laten radicaal-rechtse partijen weg te zetten als
extremisten. Denk aan oud-D66-leider Thom de Graaf, die het nodig vond zijn
afkeer van de ideeën van Pim Fortuyn kracht bij te zetten door Anne Frank erbij
te halen. Of denk aan de PvdA, die de PVV uitsluit door te weigeren moties van
die partij te steunen, ook als de sociaaldemocraten het inhoudelijk gewoon met
die moties eens zijn.

Het duidelijkst zien we deze afstotingsstrategie in landen waar een cordon
sanitaire is ingesteld rondom radicaal-rechtse partijen. Bijvoorbeeld  in
België, waar de gevestigde partijen vrijwel iedere vorm van samenwerking met het
Vlaams Belang altijd hebben uitgesloten.

Tom Lanoye pleitte er op deze pagina voor de PVV ook op een dergelijke manier te
benaderen. Dat lijkt mij een uitermate slecht plan. Uitsluitingsstrategieën zijn
namelijk politiek onhandig en moreel verwerpelijk. Politiek onhandig, omdat het
radicaal-rechtse partijen extra munitie geeft in hun strijd tegen de 'politiek
correcte' gevestigde politieke orde. Het bevestigt hun boodschap dat de
bestaande politieke klasse alleen maar met zichzelf bezig is en de zorgen van de
gewone burger negeert.

En de afstotingstactieken zijn moreel verwerpelijk omdat ze radicaal-rechtse
partijen wegzetten als illegitiem. Dit is onterecht, aangezien ze op een
essentieel punt verschillen van de fascistische, nazistische en andere
extremistische partijen waarmee ze vaak worden vergeleken: Fortuyn, Wilders, Le
Pen en  andere leden van de radicaal-rechtse partijfamilie verafschuwen geweld
en bewegen zich binnen de kaders van de democratie.

Maar hoewel radicaal-rechtse partijen functioneren binnen de kaders van de
democratie, staan hun ideeën op gespannen voet met een aantal van de meest
fundamentele principes van onze liberale rechtsstaat. Zo staan radicaal-rechtse
populisten negatief tegenover minderheidsrechten en het sluiten van politieke
compromissen (die ze vereenzelvigen met verderfelijke achterkamertjespolitiek),
en hebben ze een broertje dood aan checks and balances (ze willen het liefst zo
direct mogelijk zelf de knopen doorhakken zonder lastig te worden gevallen door
allerlei 'bemoeizuchtige' institutionele tussenlagen).

Hoe dan wel om te gaan met de radicaal-rechtse uitdaging? Aan de ene kant moeten
middenpartijen radicaal-rechtse partijen accepteren als volwaardige deelnemers
aan het politieke debat - hoe moeilijk dat soms ook is met notoire
confrontatiezoekers zoals Wilders. Tegelijkertijd dienen middenpartijen veel
duidelijker afstand te nemen van opvattingen die op gespannen voet staan met de
rechtsstaat.

Helaas durven veel partijen uit angst voor zetelverlies een dergelijke strategie
niet aan. Hun angst is echter een slechte raadgever. Ten eerste klopt het onder
politici en journalisten wijdverspreide idee dat de gemiddelde kiezer steeds
meer richting het radicaal-rechtse gedachtengoed is bewogen niet. Hoewel veel
mensen die sowieso al vatbaar waren voor de retoriek van radicaal-rechtse
partijen steeds radicaler werden,  is er tegelijkertijd  een tegenbeweging
gaande: mensen aan de andere kant van het politieke spectrum zijn óók radicaler
geworden, maar dan in tegengestelde richting. Er is, met andere woorden,  geen
sprake van verrechtsing, maar van polarisering. Dit betekent dat er ook een
grote groep kiezers is die zich absoluut niet kan vinden in de opvattingen van
radicaal-rechtse partijen. Zij zullen zeker niet negatief staan tegenover een
stevigere aanpak van het radicaal-rechtse gedachtegoed.

Ten tweede getuigt de angst voor de kiezer van een ongezonde visie op hoe
politiek bedreven zou moeten worden. Het adagium 'de klant is koning' zou niet
moeten gelden in de politiek. Het is de taak, en ik zou zeggen zelfs de morele
plicht van middenpartijen om op te komen voor institutionele checks and
balances, een lans te breken voor het sluiten van compromissen, en pal te  staan
voor de rechten van minderheden.

Middenpartijen moeten, met andere woorden, veel meer leiderschap tonen en de
radicaal-rechtse kiezer van het belang van deze rechtstatelijke principes
overtuigen. Dat is zeker geen onmogelijke taak. Kiezers veranderen wel vaker van
mening. En bovendien is, ironisch genoeg, leiderschap precies waar deze
radicaal-rechtse kiezers naar op zoek zijn.

Middenpartijen kruipen dicht tegen hun rechts-radicale uitdagers aan


          Matthijs Rooduijn  is politiek socioloog en werkt als postdoctoraal
onderzoeker en docent Politicologie aan de Universiteit van  Amsterdam.

LOAD-DATE: 15 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              114 of 146 DOCUMENTS



                                NRC Handelsblad

                             13 april 2016 woensdag

De plicht om voor  rede vatbaar te zijn;
Column

BYLINE: Coen teulings

SECTION: Opinie; Blz. 18-19

LENGTH: 605 woorden


Welaan, de uitslag is binnen. Ik was niet verrast, u ongetwijfeld ook niet. Maar
nu het officieel is, ontkom ik niet meer aan de vraag wat ik ervan vind. Is het
erg? Volgt Nederland de Britten, een toekomst in splendid isolation? Of is er
misschien reden voor een meer opgeruimd gemoed?

Ik ben het eens met Jeroen Dijsselbloem: referenda zijn prima, we moeten alleen
leren ze te winnen. Er zullen er ongetwijfeld meer volgen. Uiteindelijk is er
voor democratische politici maar één weg: overtuig de kiezer. Gemorrel aan de
regels verandert daar niets aan.

Belangrijker is het onderwerp: wel of geen verdrag met  Oekraïne. Vrijhandel is
een zegen, voor iedereen, een enkele niet onbelangrijke uitzondering
daargelaten. Daarover bestaat geen twijfel. Handelsverdragen zijn daarvoor
cruciaal. Het Brexit-referendum heeft in Engeland tot potsierlijke redeneringen
geleid. Fijn dat we de Noordzee hebben, een mooie verdedigingslinie tegen dat
soort onzin. Maar er zijn ook strategische aarzelingen. Is het verstandig van
Europa om Oekraïne zo zichtbaar los te willen weken van Rusland? Misschien is
het signaal van de kiezer niet eens verkeerd, te meer daar het praktisch effect
van de uitslag beperkt zal zijn.

De echte zorg is vanzelfsprekend een volgend referendum, over Nexit. Het
interview met de initiatiefnemers van het referendum in deze krant liet daarover
geen twijfel bestaan: Oekraïne kan ons niets schelen, het gaat om de EU. Nexit
zou een ramp zijn. Zoals gezegd, die onzin laat ik liever aan de Britten over.

Toch ben ik redelijk optimistisch. We klagen over Henk en Ingrid. Ze zouden boos
zijn en niet voor rede vatbaar. Is dat zo? De Volkskrant hield afgelopen
zaterdag een kleine inventarisatie van hun mening. Voor wat het waard is: handen
af van de verzorgingsstaat? 60% eens; meer of minder vluchtelingen? 42% meer,
26% evenveel (!); legalisatie van softdrugs? 58% voor; terug naar de gulden? 61%
tegen. Ach, hier kan ik best mee leven. Henk en Ingrid lijken voor rede vatbaar.
Eerlijk gezegd denk ik dat ons probleem niet ligt bij Henk en Ingrid, maar bij
Albert-Jan en Marie-José. Ik kom in mijn omgeving veel boosheid tegen, maar niet
louter bij Henk en Ingrid. De intelligentsia kan er ook wat van. Het recht op
boosheid wordt in Nederland met verve verdedigd, zie in deze krant de columns
van Bas Heijne. Er zijn soms vast goede redenen voor boosheid. Het recht daarop
staat echter op gelijke hoogte met de plicht om voor rede vatbaar te zijn. De
simpele tweet: 'Dat is mijn mening', schiet tekort.

Afgelopen zaterdag hield Tom Lanoye Nederland de spiegel voor. Mark Rutte en
Maxime Verhagen spraken bij de vorming van het kabinet met de PVV als
gedoogpartner laatdunkend over het Belgische cordon sanitaire rond het Vlaams
Belang. In Nederland gaan we die uitdaging aan! Kijk terug. Is dat nu echt een
succes geweest? Afgaande op het publieke debat lijkt me van niet.

Genoeg over het referendum, terug naar mijn column van twee weken terug. Ik
schreef over het mooie onderzoek van Jaap Dronkers, dat islamitische kinderen
door de bank genomen beter af zijn op islamitische scholen. Ik kende Jaap al
dertig jaar. Ik had hem mijn column vast gemaild, in blijde afwachting van zijn
ongetwijfeld kritische commentaar. Dat is nooit gekomen, hij is op die dag
overleden. Een bizarre ervaring. Toen ik directeur van het CPB was kwam Jaap
daar een aantal jaren wekelijks als adviseur van de onderwijsgroep. Zijn stijl
van onderzoek, relevante vragen, maar laat de data spreken, is een lichtend
voorbeeld. Zijn overlijden is een groot verlies.

Henk en Ingrid boos?  Albert-Jan en Marie-José kunnen er ook wat van

LOAD-DATE: 13 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              115 of 146 DOCUMENTS



                                NRC Handelsblad

                             11 april 2016 maandag

Rol in Panama Papers raakt Cameron,  elf   weken voor het Brexit-referendum

BYLINE: Door onze correspondentTitia Ketelaar

SECTION: Voorpagina; Blz. 1

LENGTH: 895 woorden


VK Vier dagen draaide hij over zijn financiën. Elke Brit weet nu weer: de
premier is een telg uit een vermogende familie..

Het was zaterdag nog lang geen 'IJsland' voor de deur van 10 Downing Street, de
ambtswoning van David Cameron. Demonstranten gehuld in bermudashorts en
panamahoeden eisten, net zoals in IJsland was gebeurd, het vertrek van de Britse
premier vanwege zijn rol bij belastingontwijking. Het duurde een half uur,
daarna vertrokken ze - deels naar een andere locatie, deels naar huis.

Het opstappen van de premier mag dan ver weg lijken, de demonstratie is een
signaal van een groter probleem: Cameron ligt al weken onder vuur. En dat is een
slecht teken voor diegenen die willen dat de Britten lid blijven van de EU. Over
elf weken stemmen zij over hun lidmaatschap. De 'gemiddelde' peiling (opgesteld
op basis van verschillende peilingen) wijst nu op 51 procent voor Blijven, 49
procent voor een Brexit, een vertrek uit de EU.

Cameron is hét gezicht van Blijven. Hij heeft het gewicht van zijn ambt achter
zich, is de bekendste politicus in dat kamp. Oppositieleider Jeremy Corbyn is
geen overtuigd EU-voorstander. Liberaal-Democraat Tim Farron wel, maar hij is te
onbekend. Schots premier Nicola Sturgeon bereikt voornamelijk Schotse kiezers.

Hoe kwetsbaarder Cameron, des te kwetsbaarder dus de campagne om EU-lid te
blijven. En referenda gaan altijd over meer dan de vraag op het stemformulier.
Ongenoegen met de regering - niet gek na zes jaar bezuinigingen - kan een van de
factoren worden. Net als groeiende ontevredenheid over de premier.

Hij heeft meer problemen

En Cameron heeft een slechte week achter de rug. Maandag bleek dat zijn vader de
Panamese juridisch dienstverlener Mossack Fonseca gebruikte bij het opzetten van
een investeringsfonds in de Bahama's. De premier deed niets illegaals. Maar vier
dagen gedraai over de vraag of hij zelf investeerde in het fonds - met
uiteindelijk 'ja'  als antwoord - heeft zijn geloofwaardigheid geen goed gedaan.
Cameron wordt toch al gezien als een rijkeluiszoon, die geen idee zou hebben hoe
de gewone man leeft. De publicatie zondag van zijn belastingaangiften bevestigen
dat beeld. Hij kreeg een gift van 200.000 pond van zijn moeder om successierecht
te ontlopen.

Donderdag bleek bovendien dat Cameron in 2013 een brief stuurde naar toenmalig
EU-president Herman Van Rompuy om te voorkomen dat Europese transparantieregels
voor belasting ook voor offshorefondsen zouden gaan gelden. Terwijl hij
ondertussen, ook vrijdag nog in gesprek met studenten, zegt dat het Verenigd
Koninkrijk er alles aan doet belastingontwijking tegen te gaan. Vandaag zou hij
met een nieuwe wet komen die het strafbaar maakt voor bedrijven
belastingontduiking mogelijk te maken.

De Panama Papers zijn echter niet zijn enige probleem. Ondertussen suddert er
een ruzie over een pamflet met EU-feiten dat de regering voor 9,3 miljoen pond
(11,8 miljoen euro) gaat verspreiden. Propaganda, brieste het Brexit-kamp. En
,,oneerlijke concurrentie", omdat de kiescommissie een limiet van 7 miljoen pond
had ingesteld voor de campagnegroepen, waartoe de regering niet behoort.

In een land waar het nog altijd draait om fair play, eerlijk spel, valt dit
slecht. Nu het Lagerhuis deze week weer terug is van paasreces zal Cameron zeker
worden ondervraagd over het pamflet - door zijn eigen Conservatieve collega's.

Weinig steun in eigen partij

En dat terwijl de premier net hersteld is van de vorige tweespalt in de
Conservatieve partij. De week voor Pasen stapte zijn minister van
Werkgelegenheid op. De bezuinigingen waar hij met zijn vertrek tegen
protesteerde, werden daarop haastig teruggedraaid. Maar ergens moet daardoor nog
2 miljard pond (2,5 miljard euro) aan andere besparingen worden gevonden. Die
klap valt dus nog ergens anders de komende maanden.

En dan is er ook nog Port Talbot, de Welshe staalfabriek die door eigenaar Tata
gaat worden verkocht, wat vermoedelijk het einde van de Britse staalindustrie
zal zijn. Terwijl Labour naar India vloog in een poging de fabriek te redden,
duurde het dagen voor de regering in actie kwam.

Bovendien bleek zij in Brussel actief te hebben gelobbyd om te voorkomen dat er
maatregelen werden genomen om het dumpen van Chinees staal op de Europese markt
te bemoeilijken. Juist de concurrentie van dat goedkope staal noemt Tata als een
van de redenen waarom het de Britse fabrieken wil verkopen.

Voor het eerst sinds september is de waardering van kiezers voor Cameron lager
dan die voor oppositieleider Jeremy  Corbyn. In andere gevallen zou Cameron op
steun uit zijn eigen partij hebben kunnen rekenen. Maar die is ernstig verdeeld
over het EU-lidmaatschap. Camerons partijgenoten die voor een Brexit zijn, onder
wie vier ministers, een staatssecretaris en 110 Lagerhuisleden, zien hem liever
bungelen.

mini-enquête Panama Kamer wil onderzoek

PvdA, SP en GroenLinks willen, met behulp van een parlementaire ondervraging,
snel betrokkenen bij de onthullingen van de Panama Papers onder ede  horen. Er
is steun van D66, ChristenUnie, de Partij voor de Dieren,  Groep Kuzu/Öztürk en
eenmansfractie Norbert Klein. Hierdoor is er met 77 zetels een krappe
meerderheid. De betrokken Kamerleden  willen met  de parlementaire ondervraging
- een beperkte vorm van een parlementaire enquête - ,,dieper inzicht krijgen in
aard en omvang van internationale  fiscale constructies".

LOAD-DATE: 11 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              116 of 146 DOCUMENTS



                                NRC Handelsblad

                             11 april 2016 maandag

Laat de burger  er nou ook eens over meepraten

BYLINE: Floor Rusman Foto's Olivier Middendorp

SECTION: Binnenland; Blz. NH_NL01_008

LENGTH: 1642 woorden



          Democratische vernieuwing Waar een referendum verdeelt, zoals
afgelopen week bleek, zou een G1000 moeten verbinden. Burgers bedenken samen
oplossingen voor de politiek, dat is het idee. Superpositief hoor, maar: ,,Je
kunt niet alles bij de burger leggen."

De democratie schijnt in een crisis te verkeren, maar daarvan is deze zonnige
zaterdag in de Fit Academie Bokkeduinen in Amersfoort niks te merken. Verspreid
door de enorme sporthal delibereren 430 burgers in groepjes over lokale
politiek. Terwijl ze eendrachtig woorden en pijlen op papier zetten, verschijnt
op een groot scherm een word cloud - de  woorden 'betrokkenheid', 'ontmoeting'
en 'verbinding' lichten op.

De Amersfoorters zijn hier voor de G1000: een vorm van deliberatieve democratie
waarbij een groep burgers samen ideeën ontwikkelt voor de politiek. De
achterliggende gedachte: gewone burgers komen sneller tot constructieve ideeën
dan politici, die vanwege partijpolitiek en de wensen van de achterban niet vrij
kunnen spreken. ,,De politiek is gericht op het vergroten van de verschillen",
zegt Harm van Dijk, een van de initiatiefnemers. ,,We hebben het in Nederland te
weinig over wat we met elkaar delen." Wat dat betreft is de G1000 de tegenpool
van het referendum van vorige week: stonden daar voor- en tegenstanders
tegenover elkaar, bij deze bijeenkomst zoekt men de verbinding.

Het idee van de G1000 komt van de Vlaamse schrijver David Van Reybrouck. Vijf
jaar geleden bracht hij in Brussel 704 burgers samen om oplossingen te bedenken
voor de Belgische politiek, die toen in een impasse zat door een ellenlange
kabinetsformatie. Om de groep representatief te laten zijn, was van deelname
geloot. Wie een uitnodiging had gekregen, kon zich aanmelden. Deze groep zou
door vreedzame deliberatie tot oplossingen moeten komen waartoe de politiek niet
meer in staat was.

Harm van Dijk zag David Van Reybrouck op tv, raakte enthousiast en besloot de
G1000 naar Nederland te halen. In maart 2014 was het zover: de eerste
Nederlandse G1000 vond plaats in Amersfoort. Er volgden er meer, dit voorjaar
alleen al organiseren vijf gemeenten een G1000. Amersfoort is nu aan de tweede
toe.

Plannen smeden

De Amersfoortse versie wijkt af van die van Van Reybrouck. Volgens het
oorspronkelijke idee zou de G1000 een burgerraad zijn die delen van de taken van
de politiek overneemt. Een andere variant is de burgertop: die functioneert niet
in plaats van, maar naast de politiek. Burgers verzinnen samen ideeën die zij
vervolgens zelf uitvoeren. De politiek heeft hooguit een faciliterende rol.

In Amersfoort heeft men gekozen voor een tussenvorm. Burgers kunnen
beleidsaanbevelingen doen, maar ze mogen ook plannen smeden die buiten de
politiek om worden uitgevoerd.

Van de 10.000 gelote burgers komen er deze zaterdag 430 opdagen. 's Ochtends
bedenken ze in groepjes welke thema's behandeld moeten worden, 's middags werken
ze die uit in concrete ideeën.

Haastig flansen de groepjes 'Prezi's' in elkaar die op schermen worden vertoond,
Amersfoorters krioelen door elkaar om de presentaties te bekijken en op de beste
te stemmen. Met de tien winnende plannen, variërend van ontmoetingsplekken tot
pogingen om Amersfoort energieneutraal te maken, gaat een deel van de aanwezigen
de komende tijd aan de slag.

Grotebekkendemocratie

Bij het borreltje na afloop hangt een vrolijke sfeer. De vraag is: hoe duurzaam
is dit enthousiasme? Wat levert zo'n G1000 concreet op?

Politicologen van verschillende universiteiten hebben het fenomeen onderzocht,
met als resultaat de onlangs gepresenteerde bundel G1000. Ervaringen met
burgertoppen. De conclusie: het is een interessant experiment, maar het heeft
nog wat mankementen.

Een van de problemen is de gebrekkige representativiteit van de G1000. Van de
ingelote mensen meldt slechts een klein deel zich aan, en dit zijn veelal witte,
hogeropgeleide vijftigplussers. ,,De participatie-elite", in de woorden van
Evelien Tonkens, hoogleraar actief burgerschap aan de Universiteit voor
Humanistiek.

Bij de presentatie van de bundel uitte zij kritiek op deze gebrekkige
representatie. Tonkens hoopte zelf ook dat loting dit zou doorbreken, maar
constateert dat het tot nu toe niet is gelukt. Door de zelfselectie van
deelnemers dreigt de G1000 te ontaarden in een 'grotebekkendemocratie', waarin
toch weer de fortuinlijken het voor het zeggen hebben, aldus Tonkens.

De organisatie is zich hiervan bewust en heeft haar best gedaan om minderheden
te lokken, maar dit is niet helemaal geslaagd. Jongeren en etnische minderheden
zijn zaterdag nauwelijks aanwezig. Jerphaas Donner, een van de initiatiefnemers,
ziet het glas graag half vol. ,,Er zijn deze keer bijvoorbeeld meer
gehandicapten",  zegt hij terwijl achter hem een oudere man op een scootmobiel
langszoeft.

In de zaal erkennen mensen het probleem. ,,Ik vind het jammer dat er weinig
mensen uit andere culturen waren", zegt Dorinde van der Hiel (64) na afloop. Ze
staat te praten met tafelgenoot Mariëlle van Rooij (38), die eveneens erkent dat
het gezelschap vrij homogeen was. ,,Het zijn allemaal sociaal betrokken,
bevlogen mensen." In hun groepje ging het over vluchtelingen, iedereen stond te
springen om iets voor ze te doen. Tegenstanders van vluchtelingenopvang waren er
niet.

Het tekent de sfeer van de dag: mensen zijn positief, ze denken met elkaar mee
in plaats van in discussie te gaan. Dat is ook de bedoeling van de G1000, zegt
Peer Smets, socioloog aan de Vrije Universiteit en nu aanwezig als 'waarnemer'.
Hij doet onderzoek naar de dynamiek aan de tafels. Interpersoonlijke
verbindingen staan daar centraal, aldus Smets. ,,Dat ontstaat wanneer mensen
niet vervallen in intellectuele praatjes of overheidsjargon, maar in plaats
daarvan over hun eigen ervaringen vertellen. Alleen dan krijg je common ground
en gedeeld eigenaarschap."

Gebrekkige invloed

De G1000 is een zoektocht naar wat mensen met elkaar delen, zegt ook Harm van
Dijk. ,,In mijn werk als procesbegeleider heb ik gemerkt dat groepen het in 90
procent van de gevallen met elkaar eens zijn. Omdat bij de G1000 dialoog is in
plaats van debat, wordt altijd consensus bereikt."

Niet iedereen deelt deze zienswijze. ,,Wereldvreemd", noemt Evelien Tonkens het.
,,Over sommige dingen, vluchtelingen of het milieu bijvoorbeeld, denken mensen
wezenlijk verschillend. Dat verdwijnt niet als je elkaar vriendelijk in de ogen
kijkt." Juist het huidige politieke systeem is een manier om die verschillen een
stem te geven, zegt Tonkens. ,,We hebben de politiek uitgevonden om op een
beleefde manier dingen uit te vechten."

Een ander probleem dat de onderzoekers signaleren is de gebrekkige invloed van
de G1000. Omdat de politiek zich niet verbindt aan de uitkomsten, gebeurt er
vaak weinig mee. Dat de Amersfoortse G1000 een combinatie van een burgertop en
een burgerraad is, vergroot de verwarring. Wie is nou verantwoordelijk voor de
uitvoering: de politiek of de burgers zelf? ,,Wij hebben goede ideeën, maar je
kunt niet alles bij de burger leggen", zegt deelnemer Mariëlle van Rooij. ,,Er
moeten ook dingen geregeld worden."

De gemeenteraad heeft deze keer toegezegd de tien uitgekozen plannen te zullen
bekijken. Maar het is nog steeds te vrijblijvend, vindt GroenLinks-raadslid
Hiske Land, aanwezig bij de Amersfoortse G1000. ,,De politiek moet tevoren
aangeven wat ze met de uitkomst doet."

Zelf wil ze graag een gelote burgerraad die over specifieke thema's, zoals
instelling van vuurwerkvrije zones, echte besluiten neemt. In de gemeente Peel
en Maas bestaat zoiets al: daar hebben ze twee keer per jaar een 'sociale raad'
van 50 gelote burgers die beslissen over lokale thema's.

Of zo'n burgerraad er in Amersfoort gaat komen, is de vraag. ,,Veel mensen in de
gemeenteraad zeggen: wij zijn gekozen, dus wij nemen de beslissingen", zegt ze.

Dat is ook wat de onderzoekers concluderen: in theorie zijn politici
enthousiast, in de praktijk geven ze niet graag macht uit handen. Toch gelooft
Land dat dit zal veranderen. ,,Politici groeien langzaam toe naar het idee dat
dit kan en moet", zegt ze. ,,We kunnen het niet meer ontkennen, er zijn dingen
aan het veranderen."

Ik vind het jammer dat  er weinig mensen  uit andere culturen waren

Dorinde van der Hiel deelnemer

De politiek is gericht op het vergroten van de verschillen. We hebben het in
Nederland te weinig over wat we met elkaar delen

Harm van Dijk initiatiefnemer G1000


          Deliberatieve democratie: David Van Reybroucks oplossing voor het
wantrouwen in de politiek


          In 2013, twee jaar na de eerste G1000 in Brussel, kwam schrijver David
Van Reybrouck met zijn boek Tegen verkiezingen. Hierin beschrijft hij het
groeiende wantrouwen van burgers in de politiek. Volgens Van Reybrouck ligt dit
aan de ,,electoraal-representatieve democratie": burgers kunnen eens in de vier
jaar hun stem uitbrengen en moeten vervolgens toezien hoe de gekozen politici
elkaar in de haren vliegen.


          Voor de oplossing liet hij zich inspireren door bestaande ideeën over
,,deliberatieve democratie". Hierin staat niet strijd, maar collectieve
beraadslaging centraal bij de politieke besluitvorming. Wanneer burgers met
elkaar en experts het gesprek aangaan, zullen ze concrete, rationele oplossingen
kunnen formuleren voor maatschappelijke uitdagingen, schrijft Van Reybrouck.
Omdat niet alle burgers tegelijk met elkaar in gesprek kunnen, moet er een groep
worden geloot om een goede afspiegeling van de samenleving te krijgen.


          De G1000 is een voorbeeld van deliberatieve democratie, maar er zijn
ook andere vormen. Van Reybrouck pleitte zelf voor een ,,bi-representatief
stelsel": een volksvertegenwoordiging die door stemming én door loting tot stand
wordt gebracht. Dit systeem bestaat nog niet. Wel zijn er steeds meer
burgertoppen, -raden, -fora en -jury's die een soortgelijke werkwijze hebben als
de G1000.

LOAD-DATE: 11 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              117 of 146 DOCUMENTS



                                NRC Handelsblad

                             9 april 2016 zaterdag

Hoe Paarshaat de verharding en opsplitsing van het land verklaart;
Haagse Invloeden

BYLINE: Tom-Jan Meeus / Illustratie Ruben L. Oppenheimer

SECTION: Weekend; Blz. NH_NL01_016

LENGTH: 1348 woorden


Op wie moet je letten om Den Haag te begrijpen?


          Deze week: Rutte II en de gevolgen van het Oekraïnereferendum.


          Ofwel: Paarshaat en het sluimerende verlangen naar strijd en
tweestromenland.

Tekst Tom-Jan Meeus / Illustratie Ruben L. Oppenheimer

Geen gelegenheid bevattelijker voor misverstanden dan verkiezingsdag. Wat dit
betreft was het inzichtelijkste moment van de referendumavond de aankondiging
van het nee-kamp dat dit nog maar het begin is.

De kloof met de elite, het nieuwe hebbedingetje van de gewone man, werd door
eurosceptici en flankpolitici gevierd als probleem met enorme potentie.

Dus Thierry Baudet begon meteen over nieuwe referenda, bij voorbeeld inzake
immigratie, en hier zag je wat je vaker met hemelbestormers hebt: onderschatting
van de zittende macht.

Raadgevende referenda zijn zoals bekend alleen toegestaan inzake nieuwe
wetgeving die de Kamers recentelijk is gepasseerd.

Dus nu oproepen tot een referendum over immigratie is eigenlijk tegen het
kabinet zeggen: kunnen jullie even voor een nieuw immigratiewetje zorgen?

En het zou zomaar kunnen, beaamde een prominente coalitiepoliticus donderdag
proestend, dat Thierry de komende kabinetten hiermee op een idee bracht: nu elk
nieuw wetgevingsproject getorpedeerd kan worden met zo'n raadgevend referendum,
zal de Haagse belangstelling voor riskante wetgeving - inzake immigratie, de EU,
vluchtelingen etcetera - vanzelf verdwijnen.

Ergo: hier openbaarde een vooraanstaande politicus intuïtief de werkelijke
betekenis van het Oekraïnereferendum: wat deze week gevierd werd als zege voor
de directe democratie, zal uiteindelijk uitmonden in risicomijdend gedrag en
andere behoudzucht door zittende machtspolitici.

Zo werkt Den Haag: de burger mag meer ruimte opeisen, de zittende macht zal zijn
positie altijd proberen te consolideren - desnoods ten nadele van de burger.

Voordat we dat referendum preciezer konden analyseren, moesten we eerst wat
ommetjes maken. De uitslag was nog niet binnen of de oppositie begon
donderdagmorgen aan een volgende poging Ard van der Steur te ondermijnen.

Die slaagde en mislukte tegelijk. In veel debatmomenten oogde de minister zwak.
Inhoudelijk bleef hij overeind, dus zochten oppositiepolitici het in
atmosferische argumentatie: geeft de minister ruiterlijk genoeg toe dat het
beter kon?

Het oogde dramatisch, maar er bleef weinig van over. Bijna alle middenpartijen
gaven ten slotte geen steun aan Wilders' rituele motie van wantrouwen, en
eindigden het debat alleen met een pleidooi voor meer justitiegeld.

Een gemaskeerd zwaktebod, want daar ging het  nooit over: dit ging over de
Brusselse aanslagen.

Toch bleef het ongemak rond Van der Steur hangen, om twee redenen. Ook in zijn
eigen partij is lang niet iedereen overtuigd dat hij zijn geschade imago nog
tijdig kan herstellen.

En nu binnenskamers duidelijk begint te worden welke nieuwe feiten de
commissie-Oosting heeft gevonden over Van der Steurs vroege interne
betrokkenheid bij de afwikkeling van de Teevendeal in 2014, blijft de vrees
bestaan dat hij het einde niet haalt: minister van Veiligheid en Uitstel van
Executie.

Het vervolg van de  regiezitting in de zaak-Wilders, ook donderdag, verliep
ontluisterend. Zijn advocaat Geert-Jan Knoops bracht de media een paar weken
terug op hol met de suggestie dat zijn gelekte concept-pleitnota, die ochtend in
AD, via hacken was verkregen. (Logisch - uit de PVV lekt namelijk nooit iets.)

Op de veel minder drukbezochte vervolgzitting moest Knoops deze week, hoe
gênant, toegeven dat van een hack nooit sprake was geweest: de hele hype was
koude drukte.

Toch zag Wilders nog kans los te gaan op de rechtbank. De weigering van een
rechter zich te verschonen - zij was eerder kritisch over wraking tijdens
Wilders' vorige vervolging - gaf hem ruimte. De ,,PVV-haters in deze
neprechtbank hebben hun vonnis dus al klaar", twitterde hij, zonder feitelijke
basis. Zoals een PVV-kenner me zei: Geert is duidelijk ongerust over de afloop.

Maar goed - het grote verhaal bleef dat referendum. Na enkele dagen praten en
reflecteren viel het me op dat veel analyses bleven hangen bij de bekende
verklaringen inzake euroscepsis - de frustraties over het referendum in 2005, de
Griekse steun, vluchtelingen, de kloof tussen hoog- en laagopgeleiden.

Maar is dit niet groter?

Die opleidingenkloof begint een smoes voor bijna alles te worden. Maar feit is
dat de initiatiefnemer van het referendum, het Burgercomité EU, bestaat uit een
hoogleraar en een onderzoeker van het Sociaal en Cultureel Planbureau. En van
een andere nee-campaigner, Thierry Baudet, kun je ook niet zeggen dat hij gebrek
aan opleiding heeft.

Dus gewone man tegen elite? In feite zagen we de ene elite tegen de andere, met
de gewone man als alibi.

Onderzoek van Ipsos, vrijdag beschreven in deze krant, leerde bovendien dat het
niet de laagopgeleiden waren die relatief het vaakst tegen het verdrag stemden:
dit waren de middelbaar opgeleiden.

Grappig was ook dat dit keer niet boze mannen van boven de vijftig relatief het
meest nee stemden - maar boze vrouwen van boven de vijftig.

Ik vermoed daarom dat die euroscepsis onderdeel van een groter ongenoegen is:
Paarshaat.

De diepe weerzin tegen samenwerking van VVD en PvdA, waarbij partijen, in dit
gepolariseerde klimaat, te veel van hun identiteit inleveren.

Ga maar na. In 1994-2002 leverde de samenwerking onder Wim Kok zeer geslaagd
economisch beleid op - waarna Fortuyn de burger in opstand bracht. Vanaf 2012
leidt de samenwerking onder Rutte opnieuw tot sterk economisch beleid - en komen
opnieuw de contouren van een opstand in beeld.

Vluchtelingen, islam, euroscepsis, Wilders: wie de aanwijzingen niet ziet, kijkt
al jaren geen journaal meer.

Woensdag stemde een meerderheid van de VVD-kiezers zelfs tegen het
Oekraïneverdrag. Dus we hadden deze week niet zozeer een rancunereferendum: we
hadden een Paarshaatreferendum.

De primaire les is hier, denk ik, dat de kiezer klaar is met fuzzy logica van
partijen die eerst campagne tegen elkaar voeren en daarna samen regeren.

Rechtse kiezers willen voortaan dat hun partij met rechts regeert, linkse
kiezers met links. En vervolgens willen ze, via referenda en andere
rechtstreekse inspraak, méér ruimte voor verzet tegen de macht.

Paradoxaal genoeg waren het de huidige coalitieleiders, Rutte en Samsom, die
deze trend in 2012 onbedoeld versnelden: uitgerekend zij wonnen verkiezingen met
een gepolariseerde campagne waarmee ze concurrenten op de flanken (PVV en SP)
wind uit de zeilen namen en de klassieke middenpartijen, CDA en D66, tot
beperkte proporties terugbrachten.

De kiezer gelóófde kortom in de keuze die Rutte en Samsom ze voorlegden -het
gevoel van bedrog is daarna nooit verdwenen. Moedig beleid, sterke
bewindslieden, een vaardige premier: het hielp niet meer.

De consequenties zijn niet gering. Kabinetten zullen het vertrouwen van hun
eigen kiezers voortaan het gemakkelijkst behouden als ze een eendimensionale
signatuur hebben, met als gevolg dat ze heftiger bestreden worden door de
niet-coalitiepartijen en hun aanhang.

Gevolg is ook dat de politiek van nuances en compromissen plaatsmaakt voor een
geharde variant van een regering die uitgaat van het eigen gelijk.

Ik zeg niet dat dit mooi en onvermijdelijk is. Het zou me zelfs niets verbazen
als het bestel ook hiertegen in opstand komt, volgens de logica die de Haagse
binnenwereld altijd heeft gevolgd: als burgers laten merken dat ze andere
politici willen, besluiten politici dat ze de verkeerde burgers hebben.

Maar ik zie ook dat het referendum deze week aantoonde dat we cultureel allang
een tweestromenland geworden zijn. Om niet te zeggen: een referendumland.

Daarom beleefden we woensdag niet alleen een harde uitslag.

Die uitslag onderstreepte ook de meest dominante trend die uiteindelijk ook
greep op de politiek zal krijgen: we zijn een land geworden met een hang naar
meer strijd, en meer verharding.

De Haagse binnenwereld heeft zijn eigen logica: als burgers laten merken dat ze
andere politici willen, besluiten politici dat ze de verkeerde burgers hebben.

LOAD-DATE: 9 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              118 of 146 DOCUMENTS



                                NRC Handelsblad

                             2 april 2016 zaterdag

Het referendum, het ware doel en de ongepubliceerde gevolgen;
Haagse Invloeden

BYLINE: Tom-Jan Meeus / Illustratie Ruben L. Oppenheimer

SECTION: Weekend; Blz. NH_NL01_016

LENGTH: 1343 woorden


Op wie moet je letten om Den Haag te begrijpen? Deze week: Oekraïnereferendum en
het lijden van Van der Steur.  Ofwel:   de volksraadpleging, de verholen
gevolgen en intussen: nieuwe realiteiten in VVD- en PvdA-top.

Tekst Tom-Jan Meeus / Illustratie Ruben L. Oppenheimer

Donderdagmorgen stond ik een paar uur op de stoep bij de Service Apotheek
Woerden. Een versleten winkelpand in het Woerdense Schilderskwartier, de wijk
die ik vaker bezoek - What's the matter with Woerden? - omdat mensen er bijna
altijd volgens het landelijke beeld stemmen.

In Den Haag kon ik maar geen hartstocht over dat Oekraïnereferendum registreren,
dus ik dacht: laat ik het eens in Woerden proberen.

Er was regen en wind voorspeld - maar de zon scheen. Opgeruimde mensen, vooral
ouderen, veel fietsers in windjack, die hun medicijnen in papieren zakjes
meekregen.

Ik kwam tot zeventien gesprekjes, mensen begonnen meestal meteen over Van der
Steur. Ook Wilders kwam veel voorbij, want die durft tenminste.

Als ik het Oekraïnereferendum aansneed - niemand begon hier zelf over - liet
bijna iedereen in het midden of ze gingen stemmen. Het was niet alleen
desinteresse. Ook voelde je angst voor te hoge verwachtingen: ze doen toch wat
ze zelf willen in Den Haag.

Tegelijk leerde wat doorvragen me dat deze mensen in staat waren het ja-kamp
woensdag een verpletterende nederlaag toe te brengen.

Het meest viel op hoe vaak ze een verband legden tussen de Brusselse aanslagen
en Oekraïne. Dit krijg je nou van open relaties met onbekende landen, zei een
vlot dametje van 81.

Als ik argumenten van voorstanders noemde - het gaat om democratie en handel -
had je nog iets waar ik niet op berekend was.

Bedrijven die over de grens hun geld verdienen werden hier standaard ingedeeld
bij ,,de  elite". Niet ,,de linkse elite", maar: de rijkelui die geen idee
hebben van het leven van de gewone man.

Dus als deze mensen gaan stemmen - moeilijk te zeggen - hangt er in Woerden niet
zomaar een neen in de lucht. Dan wordt het een neen tegen al degenen die doen
alsof ze het voor het zeggen hebben in dit land.

Intussen moesten Haagse politici, hoewel ook bezig met dat referendum, deze week
voorrang geven aan gevoeligere zaken.

Zo was er de jongste episode in het langzame sterven van Ard van der Steur als
minister van Veiligheid en Justitie.

Gelukzoeker kun je de man moeilijk meer noemen: hij moest van zijn partij de
rotzooi van zijn voorganger opruimen, onder meer door vervanging van diverse
topambtenaren, en een gevolg is dat hij amper een vertrouwensband met zijn
apparaat heeft gekregen.

Die wederzijdse argwaan blijkt keer op keer als hij over gevoelige zaken
informatie deelt met de Kamer. Hij weet dat een volgende vergissing zijn einde
kan betekenen, en dus speelt hij op safe door informatie van zijn ambtenaren
dubbel te checken en daarna zo steriel mogelijk aan de Kamer te sturen.

Het effect is dat de oppositie een onzekere bewindsman tegenover zich ziet, en
dat zijn ambtenaren steeds schichtiger worden. Een negatieve spiraal die lastig
te doorbreken lijkt.

Voor het eerst merkte ik deze week dat ook VVD'ers  aarzelen of het nog goed
komt. Duidelijk is dat hij de kans krijgt zijn gezicht te redden inzake het
dossier van de Brusselse aanslagpleger die eerder in Nederland verbleef. Maar
tekenend zijn de VVD'ers die opwerpen of het verstandig is met deze verzwakte
terreurbestrijder verkiezingen in te gaan.

In de coalitiepartijen sluimeren intussen ook discussies over de toekomstige
personele bezetting: een vast onderdeel van verkiezingsvoorbereiding.

PvdA'ers spreken, hoe tekenend,  ineens van een 'overgangsfase': lange tijd was
een eventueel vertrek van Samsom onbespreekbaar, nu gaat het uitvoerig over de
tong.

Een optreden van Lodewijk Asscher in Buitenhof, twee weken terug, voedt de
speculaties. Asscher zei steeds dat hij geen PvdA-leider wil worden; in
Buitenhof hield hij die mogelijkheid voor het eerst open.

Zelf vertelde hij me deze week in de wandelgangen dat ik er niets achter moet
zoeken, maar partijgenoten zien het als veelzeggend (en hoopvol) signaal.

In de VVD-top wordt nu als vaststaand aangenomen dat behalve Henk Kamp ook Stef
Blok na verkiezingen uit de actieve politiek verdwijnt. Melanie Schultz van
Haegen, eerder ook tot de afvallers gerekend, heeft nog geen beslissing genomen.
Met Rutte willen Zijlstra, Schippers en Hennis door, al ambiëren de  laatste
drie allemaal een andere functie.

Ook GeenStijl-verslaggever Jan Roos, opponent van het Oekraïneverdrag, kwam twee
weken terug in het nieuws als mogelijk VVD-politicus. De partij hem had gevraagd
voor de Kamer, vertelde hij BNR Nieuwsradio. ,,Ik kan meerdere kanten op."

Navraag bij betrokkenen leerde me dat Roos en Halbe Zijlstra een jaar of twee
terug inderdaad wijn met elkaar dronken; gevolg van een weddenschap die Roos van
Zijlstra won. Het klikte, ze namen een tweede fles, en Roos' mogelijke
Kamerlidmaatschap kwam ter sprake.

Zodoende voerde Roos later een gesprek met de scoutingscommissie van de VVD, die
ook de concept-kandidatenlijst opstelt. Maar daar bleef het bij, vertrouwde
voorzitter Paul Luijten van de scoutingscommissie me deze week toe. ,,Wij zagen
na dit gesprek geen aanleiding voor een vervolgafspraak."

Opponenten van het Oekraïneverdrag laten zich de laatste dagen sowieso van
bijzondere zijde zien. Bart Nijman (GeenStijl) zei vrijdag tegen de Volkskrant
dat het Oekraïneverdrag hem ,,niet zoveel interesseert"; het referendum draait
er voor hem om  ,,mensen een stem te geven die zich ergeren aan het gebrek aan
inspraak, ook over asielzoekers".

En twee bestuursleden van het Burgercomité EU, die het initiatief voor het
referendum namen en dit daarna dankzij GeenStijl tot succes maakten, bekenden
donderdag in NRC  aan collega Wilmer Heck dat ,,Oekraïne ons eigenlijk niets kan
schelen".

Hun ware drijfveer is weerzin tegen de ondemocratische EU, vertelden ze. Wat dat
betreft zijn ze even negatief over Juncker als Poetin.

Het liefst zouden ze ook een referendum over een Nexit afdwingen: een Nederlands
vertrek uit de EU. Maar dat zit er voorlopig niet in en dus ,,grijpen we alle
mogelijkheden aan de relatie tussen Nederland en de EU onder spanning te
zetten".

Democratie in de praktijk: voor zowel burgers in Woerden als de drijvende
krachten achter het Oekraïnereferendum gaat het woensdag dus helemaal niet over
Oekraïne, maar biedt de dag een kans de nationale machthebbers een middelvinger
te geven.

Al is er ook een verschil: in Woerden hoorde ik niemand die een Nexit wenst (het
SCP constateerde deze week krimpende steun hiervoor), terwijl dat dus wel de
onderliggende agenda van het initiërende Burgercomité is.

Het deed me denken aan een kleine pikanterie. Een andere opponent van het
Oekraïneverdrag, Geert Wilders, is óók voorstander van een Nexit. Sterker: hij
publiceerde twee jaar terug een Britse studie, uit subsidie bekostigd door de
PVV, die aantoonde dat zakendoen voor Nederland goedkoper wordt en het
overheidstekort daalt bij een Nexit.

Er zaten ook kosten aan EU-uittreding, maar die waren ,,bescheiden en
beheersbaar", aldus het rapport van Capital Economics van 6 februari 2014.

Het bijzondere was alleen dat dit bureau hierover in zijn onderzoeksopzet
('Business in strict confidence', 21 mei 2013) anders oordeelde: een Nexit kon
in eerste instantie leiden tot een kredietcrisis en nieuwe overheidssteun voor
banken, een herhaling van 2008.

Letterlijk stond er: "Nervoussnes about redenominations risks and capital
controls may lead to a credit crunch, which means the government would have to
support the private sector."

En het interessante was dus dat deze gevolgen van een Nexit - het grote doel van
Wilders en de initiators van het Oekraïnereferendum - nooit in het openbare
rapport terechtkwamen.

Ik heb destijds wel nagevraagd hoe dit kon. Het Britse bureau verwees naar de
PVV; de PVV wilde niets zeggen.

Och, dat begreep ik wel.

De initiators van het Oekraïne- referendum willen uit de EU. Maar ooit schetsten
eurosceptici  heimelijk de mogelijke gevolgen: een nieuwe kredietcrisis

LOAD-DATE: 3 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              119 of 146 DOCUMENTS



                                NRC Handelsblad

                            31 maart 2016 donderdag

Hans Nijenhuis nieuwe hoofdredacteur dagblad AD

BYLINE: Door onze mediaredactie

SECTION: Media; Blz. 16-17

LENGTH: 586 woorden


Kranten

NRC-redacteur Hans Nijenhuis gaat leiding geven aan het AD.  ,,De enige krant
die alle lagen van de bevolking bereikt."

Amsterdam. NRC-redacteur Hans Nijenhuis wordt vanaf 1 mei de nieuwe
hoofdredacteur van het Algemeen Dagblad (AD). Nijenhuis volgt bij het  AD
Christiaan Ruesink op, die in februari bekend maakte te vertrekken naar
tijdschrift Voetbal International.

Het AD is een landelijk dagblad, na de Telegraaf de grootste van Nederland, met
zeven regionale edities. Bovendien deelt de redactie kopij met de regionale
kranten van uitgeverij Wegener (Tubantia, de Stentor, de Gelderlander, de PZC,
Brabants Dagblad, BN de Stem, Eindhovens Dagblad), die vorig jaar door de
Persgroep werden gekocht.

In 2010 verkocht het AD nog 400.000 kranten per dag, nu zijn dat 340.000. De
Telegraaf, de grootste concurrent, daalde in die periode van bijna 600.000 naar
400.000. Met de website erbij claimt het AD een bereik van 5,4 miljoen lezers.
Het AD heeft een redactie van 900 journalisten, de regionale kranten
meegerekend, en is daarmee met afstand de grootste krantenredactie van
Nederland.

Nijenhuis' voorganger Ruesink - hoofdredacteur sinds 2010 -  zette een aantal
veranderingen in bij de krant. Hij nam veel jonge mensen aan, zette veel vrouwen
op leidinggevende posities en verhuisde zijn krant naar het centrum van
Rotterdam. Volgens  Ruesink was het AD lang een ,,vlees-noch-vis-krant", zei hij
in februari in een gesprek met NRC. De focus van het AD verschoof onder Ruesinks
bewind naar een krant voor jonge ouders.

Nijenhuis zegt in een reactie dat hij niet veel hoeft te veranderen bij zijn
nieuwe werkgever.  ,,Het AD is een prima krant met een prima website." Over
bezuinigingen heeft niemand het gehad, zegt hij. ,,Bovenaan mijn lijstje staat:
hoe halen we het beste uit de samenwerking met de regionale titels van de
Persgroep? En hoe krijgen we onze journalistiek via http://AD.nl in de timeline
van de millennials? Hoe zorg je ervoor dat gebruikers op sociale media de
AD-artikelen gaan delen?"

,,Het AD is de enige krant die alle lagen van de bevolking bereikt, en via de
regionale titels ook overal in Nederland", zegt Nijenhuis. ,,Dus niet alleen de
hoogopgeleide Nederlander, of de ontevreden Nederlander, maar de gewone
Nederlander. Dat is best wel uniek, in een tijd waarin iedereen zich terugtrekt
in Whatsappgroepen met gelijkgestemden." Volgens hem is de typische AD-lezer
iemand voor wie het glas altijd halfvol is. ,,Dat is de tegenstelling met De
Telegraaf - daar is het glas altijd halfleeg. Als je De Telegraaf leest denk je:
gaat het zo slecht met Nederland? De AD-lezer is optimistisch gestemd."

Hans Nijenhuis was voor NRC  onder meer correspondent in Moskou en chef van de
buitenlandredactie. Tien jaar geleden zette hij de nieuwe ochtendkrant nrc.next
op. Na een kort avontuur als onderdirecteur bij literaire uitgeverij De Bezige
Bij (2009-2010), keerde hij terug bij NRC als uitgever-directeur. Hierna werd
hij adjunct-hoofdredacteur, hij leidde wederom nrc.next, en sinds vorig jaar de
opinieredactie. Wie Nijenhuis gaat opvolgen als opiniechef bij NRC is nog niet
bekend.

CV Nextchef

1962 Geboren in Badhoevedorp

1981 Studie geschiedenis Leiden

1986 London School of Economics

1987 Verslaggever NRC

1993 Correspondent  Moskou NRC

1999 Chef buitenland NRC

2003 Boek 'Man van beroep'

2005 Chef nrc.next

2009 Onderdirecteur  Bezige Bij

2010 Uitgever-directeur NRC

2012 Adjunct NRC en chef nrc.next

2015 Chef opinie NRC

2016 Hardloopboek 'Run Baby Run' (verschijnt in april)

LOAD-DATE: 31 March 2016

LANGUAGE: DUTCH; NEDERLANDS

GRAPHIC: Nijenhuis zegt dat hij niet veel hoeft te veranderen bij zijn
werkgever.

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              120 of 146 DOCUMENTS



                                NRC Handelsblad

                            31 maart 2016 donderdag

'Oekraïne kan ons niets schelen'

BYLINE: Wilmer Heck

SECTION: In het nieuws; Blz. 6-7

LENGTH: 1626 woorden


Interview Burgercomité EU

Ze zijn de initiatiefnemers van het referendum over  een EU-verdrag  met
Oekraïne. Maar het gaat het Burgercomité EU om iets heel anders.  Door onze
redacteur Wilmer Heck

'Een leuk zomerdingetje." Dat zei redacteur Bart Nijman van GeenStijl tegen de
bedenkers van het plan om een referendum te organiseren over het
associatieverdrag van de EU met Oekraïne.  Dat leuke zomerdingetje, een
initiatief van het Burgercomité EU, leek een onhaalbaar plan. Het kreeg pas
vleugels toen enkele IT-specialisten zich meldden bij GeenStijl en voorstelden
een app te bouwen waarmee mensen digitaal hun handtekening konden zetten. Eind
september hadden meer dan 450.000 Nederlanders dat gedaan. En zo gaan miljoenen
kiesgerechtigden volgende week woensdag naar de stembus.

,,Oekraïne kan ons natuurlijk niets schelen, dat moet u begrijpen", zegt
historicus Arjan van Dixhoorn, voorzitter van het burgercomité. De oprichters
daarvan hebben maar één doel. De Europese Unie kapotmaken, of Nederland uit de
EU drijven, een Nexit dus. ,,Een Nexit-referendum is tot nu toe niet mogelijk.
Daarom grijpen wij alle mogelijkheden aan om de relatie tussen Nederland en de
EU onder spanning te zetten", legt Van Dixhoorn uit.

De ware initiatiefnemers van het referendum laten het campagnevoeren voor een
belangrijk deel over aan anderen. ,,GeenStijl claimt het referendum misschien
wat meer dan terecht is. Maar het is ze gegund, want zonder hun was het nooit
gelukt", zegt Pepijn van Houwelingen, die in overheidsdienst werkt.

Voorafgaand aan het gesprek eisen van Van Dixhoorn en Van Houwelingen expliciet
dat hun werkgever in dit interview niet wordt genoemd, omdat ze zich uitsluitend
als bezorgde burgers inzetten voor het Burgercomité EU. Voor één keer geven de
mediaschuwe oprichters van het comité een interview, op het Plein in Den Haag,
tegenover de Tweede Kamer. Het parlement dat ze zo verafschuwen, omdat het
alleen maar naar Europa zou luisteren en niet naar de burger.

Hoe kwam het referendum tot stand?

Van Houwelingen: ,,Eerst hebben we twee jaar gewacht op de nieuwe referendumwet
die vorig jaar zomer van kracht werd.  Vervolgens hebben we op de website van de
Kiesraad gekeken welke wetten en internationale verdragen referendabel waren.
Een van de eerste was het associatieverdrag met Chili. Toen wisten we dat het
associatieverdrag met Oekraïne, waar toen al veel om te doen was, waarschijnlijk
ook referendabel zou worden. Dat verdrag zou eerst op 30 juni in de Eerste Kamer
worden behandeld. En dan zou het dus, en dit verzin ik niet, net niet
referendabel zijn, want de referendumwet ging op 1 juli in. Dus toen hebben we,
en ik weet tot op de dag van vandaag niet of daar wat mee is gebeurd, een mail
gestuurd naar zowel de SP als de PVV met het verzoek om de behandeling een week
uit te stellen.  En dat gebeurde. Toen dachten we, hé, dit zou weleens wat
kunnen worden. Daarop zijn we bij GeenStijl langsgegaan."

GeenStijl is in eigen woorden 'ongenuanceerd en nodeloos kwetsend'. Vonden
jullie dat een belemmering?

Van Dixhoorn: ,,Nee, juist niet. GeenStijl vind ik het beste journalistieke
medium van Nederland. Veel mensen zijn de nieuwsselectie van de gevestigde media
zat. De woede in Nederland, over de EU, misstanden in de multiculturele
samenleving of gespin door de overheid, is veel en veel groter dan mensen
denken. Ook in intellectuele milieus. Veel van die mensen durven hun mond niet
open te doen, omdat ze bang zijn voor hun reputatie. Wij hebben die angst van
ons afgeschud. Dat gezeur in Nederland over smaakvol of niet, dat maakt ons land
doodziek, omdat je niet meer gewoon je mening kan geven."

Wat is er zo erg aan de EU?

Van Dixhoorn: ,,Nou ja, daar hoeven we maar één ding over te zeggen. Ik was zelf
eurofiel tot 2005. En toen kwam de Europese Grondwet. Er werd een
mastodontenkabinet opgetuigd met Giscard d'Estaing uit Frankrijk en andere
hotemetoten die voor ons die grondwet gingen schrijven. Dat proces was al fout.
En het allerfoutst was, dat ze dan een referendum organiseren, en Nederland
stemt massaal tegen, en dan komt het er toch."

Van Houwelingen: ,,Dat was de 'original sin'. Als er toen ja was gestemd dan had
je ons waarschijnlijk niet gehoord."

Maar wat is er zo erg aan EU-beleid?

,,Eigenlijk is dat niet relevant. Ik was zelf niet tegen de EU, ik was voor, ik
vond het een mooie droom. Voor mij is het inmiddels, omdat de 'original sin'
heeft plaatsgevonden en ik verder ben gaan nadenken over het hele plan, een
steeds slechter idee geworden. Het wordt steeds minder constitutioneel en het
grijpt steeds meer macht. Het idee dat je door het uniformeren van al die
Europese volken, dat je daar vrijheid mee gaat creëren, en welvaart en vrede, we
weten nu dat het een leugen is. Ik geloof best dat het kan, die mooie droom.
Maar dan moet de EU vanaf de bodem democratisch worden georganiseerd, met veel
macht voor de lidstaten en met veel referenda. Het doet nu erg denken aan de
Sovjet-Unie."

Stel dat de huidige EU er niet meer is. Hoe denken jullie dan
grensoverschrijdende problemen als klimaatverandering en terrorisme aan te
pakken?

Van Dixhoorn: ,,Je kunt overleggen met andere landen, daar heb je geen
centralistische EU voor nodig. Daar zijn de staten voor gesticht."

Al die aparte staten hebben tot 1945 wel heel erg vaak oorlog met elkaar
gevoerd.

Van Dixhoorn: ,,Weet je waar al dat bloedvergieten vandaan kwam? Dat kwam door
het imperialisme van Duitsland, van Engeland, of van Italië met zijn pogingen om
tijdens het fascistische regime het Romeinse Rijk in ere te herstellen. Dat is
precies wat de Europese Unie nu ook doet."

EU-landen zullen elkaar toch niet snel de oorlog verklaren?

Van Dixhoorn: ,,Vind jij het prettig dat we in plaats van onderling oorlog te
voeren straks met Rusland oorlog gaan voeren? Want zo is het. Wij hopen dat de
imperialistische Europese Unie in elkaar stuikt. Het is een negentiende-eeuwse
oplossing voor een wereld in de 21ste eeuw."

Waar staan jullie zelf politiek?

Van Dixhoorn: ,,Ik ben begonnen bij het GPV en ben zelfs nog lid geweest van
GroenLinks, dat mag je best weten. Maar tegenwoordig ben ik nergens lid meer
van. Ik ga zelfs niet meer stemmen. Het huidige politieke systeem is failliet.
De Tweede Kamer erkent alleen de EU als de soeverein in plaats van het
Nederlandse volk."

Van Houwelingen: ,,Ik stemde de laatste keer op de Libertarische Partij."

Jullie wantrouwen de Nederlandse 'elite', maar zijn vast wel  blij met de
mogelijkheid van een referendum.

Van Dixhoorn: ,,Nee, want er is een drempel opgeworpen van 300.000
handtekeningen die je eerst moet verzamelen.  Dat is een enorm aantal. Dat heet
window dressing. Zonder die app, waar ze in Den Haag geen rekening mee hebben
gehouden, was dat nooit gelukt."

Het verdrag met Oekraïne, waarom is dat slecht voor Nederland?

Van Houwelingen: ,,Ten eerste maakt het de EU sterker, terwijl wij tegen de EU
zijn. Maar je hebt ook de financiële steun, terwijl we al heel veel geld aan
Griekenland kwijt zijn. En er is de visumvrije regeling, waardoor Oekraïners
straks makkelijker naar Nederland kunnen reizen. Er wordt zelfs gesproken over
militaire steun."

Het verdrag betekent niet dat wij Oekraïne militair gaan steunen.

Van Dixhoorn: ,,Oh, wacht maar af. Die verdragen moet je begrijpend lezen. Jij
begrijpt ook wel, dat als het zover komt, de druk op de EU om te helpen door
zo'n associatieverdrag wel heel groot wordt."

Jullie stellen dat het verdrag ook slecht is voor Oekraïne, omdat het het land
zou verdelen. Toch is het volgens de uitkomst van de verkiezingen de wens van de
Oekraïeners om een Europese koers te varen.

Van Dixhoorn: ,,Jij gelooft toch niet alles wat er over die verkiezingen wordt
gezegd? Denk je nu werkelijk dat de Oekraïeners goed op de hoogte waren van de
inhoud van het associatieverdrag. Daar is toch geen referendum over geweest?"

Wat jullie betreft worden de handelssancties tegen Rusland opgeheven, terwijl
die zijn ingesteld na de annexatie van de Krim. Hebben jullie geen problemen met
die annexatie?

Van Dixhoorn: ,,Dat was geen annexatie."

De 'groene mannetjes', die in februari 2014 het Krim-parlement bezetten, dat
waren toch Russen?

Van Dixhoorn: ,,De Krim is na een referendum aan Rusland toegevoegd."

Dat referendum kwam er toch pas nadat die groene mannetjes de macht hadden
gegrepen?

Van Houwelingen: ,,Ja, maar dat was pas na een coup in Oekraïne."

Als er een probleem is in een land,  hoeft het buurland toch niet binnen te
vallen?

Van Dixhoorn: ,,Je weet toch wat de geschiedenis is van de Krim? Er is daar een
coup geweest en Rusland heeft de Russische bevolking daar gesteund, zo kun je
het ook zien. Wij zijn de oorzaak van die annexatie. Vanwege het
associatieverdrag dat Oekraïne heeft verdeeld."

Beata Supheert schuift aan. Zij bouwt en beheert websites en heeft het comité
daar, naast veel andere werkzaamheden, mee geholpen. Ze zegt teleurgesteld te
zijn in Europa als sociaal project. Rustig legt ze uit dat ze te veel macht voor
de multinationals ziet in de Europese Unie en te weinig voor de gewone burger.
,,De stem van de redelijkheid is aangeschoven", zegt Van Dixhoorn. Supheert:
,,Ik ben overigens niet degene die het minst boos is. Ik kan ook helemaal uit
mijn dak gaan."

Nog even terug naar Poetin. Jullie stellen dat het in eurofiel Nederland
verboden is om iets positiefs over Poetin te zeggen. Dit is jullie kans.

Van Dixhoorn: ,,Er is niets positiefs over Poetin te zeggen. Trouwens ook niet
over Juncker (voorzitter Europese Commissie, red.). Ik zie geen verschil tussen
hen."

Supheert: ,,Het zijn allebei machtswellustelingen."

Toen dachten we, hé, dit zou weleens wat kunnen worden

Pepijn van Houwelingen

Wij hopen  dat de imperialis- tische Europese Unie in elkaar stuikt

Arjan van Dixhoorn

LOAD-DATE: 31 March 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              121 of 146 DOCUMENTS



                                NRC Handelsblad

                             25 maart 2016 vrijdag

Straks moeten de adellijke heren naar België

BYLINE: Door onze redacteuren Hanneke Chin-A-Fo en Merijn Rengers

SECTION: Binnenland; Blz. 16-17

LENGTH: 992 woorden


Reportage Schietvereniging Minerva Het lidmaatschap van Colonel Colt is
goeddeels voorbehouden aan telgen van adellijke families. Maar de regels voor
wapens zijn strenger geworden. Dus waar moeten zij straks met hun zwaardere
wapens naartoe?

Amsterdam. Geheim is het schietgenootschap van het Leidse studentencorps Minerva
zeker. Het staat dan wel ingeschreven in het handelsregister en heeft een eigen
hoekje in de almanak, maar daar houdt het op. De leden - allemaal mannen -
houden graag de mythe in stand. Met hun echtgenotes spreken zij zelden over de
schietclub, en ook op de sociëteit wordt er geheimzinnig gedaan over het in 1853
opgerichte Pistoolschietgezelschap Colonel Colt.

Met de buitenwereld praten de leden al helemaal niet over over de wapenclub, zo
ondervond NRC de afgelopen dagen. De naar de Amerikaanse wapenfabrikant Samuel
Colt vernoemde schietclub ,,bestond niet", of was ,,illuster maar onbekend" -
aldus de door NRC benaderde Leidse alumni.

Het lidmaatschap van Colonel Colt is goeddeels voorbehouden aan telgen van
adellijke families. De leden, bestuurders en oud-bestuurders komen voort uit
geslachten als die van De Nerée tot Babberich, Van Boetzelaer, Boreel, Van
Hövell tot Westerflier, Beelaerts van Blokland en Van Lennep. In de regel zijn
het jonkheren, baronnen en graven; slechts bij uitzondering wordt 'een gewone
burger' als lid gevraagd.

Kalibers zwaarder dan .22

Colonel Colt, niet te verwarren met de Leidse studentenweerbaarheidsvereniging
Pro Patria, heeft anno 2016 een groot probleem, blijkt uit een e-mail die de
23-jarige penningmeester Christiaan van Lennep vorige week verstuurde aan een
tachtigtal (oud-)leden, van wie velen al tientallen jaren geleden zijn
afgestudeerd. Door een wijziging in de regelgeving moet de club een nieuw
onderkomen zoeken voor alle wapens met een kaliber zwaarder dan .22. Het zijn
wapens waar de leden niet graag afscheid van zouden nemen, zoals erfstukken en
oude verzetswapens. Alleen twee lichte pistolen zouden in Nederland mogen
achterblijven.

Tot een half jaar geleden lagen alle wapens van Colonel Colt opgeslagen bij
schietvereniging De Vrijheid in Leiderdorp. Maar dat mag niet meer. De leden
zijn al een half jaar niet meer op de schietclub gesignaleerd, zegt een
woordvoerder. Ook zijn de wapens daar weggehaald. Waar ze nu zijn is onbekend.

Vorige week schreef Van Lennep dat uitwijken naar België ,,de enige mogelijkheid
was om nog legaal met de zwaardere kalibers te kunnen schieten". In de e-mail,
die via de anonieme 'brievenbus' Publeaks aan NRC is doorgespeeld, pleit hij
ervoor het arsenaal onder te brengen bij de Belgische wapenhandelaar Eddy
Podevijn in Zottegem. ,,De delegatie [van oud-leden] en het Colt-bestuur zullen
weldra Podevijn bezoeken om te bezien of deze partij voldoende betrouwbaar en
kundig is om onze wapens toe te vertrouwen. Dit alles in samenwerking met de
Leidse politie en op voorspraak van De Vrijheid."

Dat bezoek is nog niet gepland, zegt Tim Podevijn, zoon van Eddy. ,,Niemand uit
Leiden heeft contact met ons opgenomen."

Wapenhandel en schietstand Podevijn is een begrip in Vlaanderen. Het verzorgt
wapentuig voor televisieseries, heeft de beschikking over vijf schietbanen en
beheert een ,,uitgebreide privéverzameling van historische wapens vanaf 1860".

De wapenhandel bezit volgens Tim Podevijn vergunningen voor ,,alle draagbare
kalibers". Wapens opslaan voor derden doet het bedrijf zelden, maar het kan wel,
voor 10 euro per stuk per week. ,,Als we het doen is het meestal voor
wapenbezitters die in scheiding liggen en hun wapen tijdelijk niet veilig thuis
kunnen stallen, of mensen die niet vaak genoeg schieten om hun vergunning te
behouden."

De Belgische wapenwet is ruimer dan de Nederlandse, zegt Podevijn. Zo mag in
België elke meerderjarige één dag per jaar onder begeleiding schieten zonder
vergunning.

Schietduel met politie

Met de Leidse politie heeft Colonel Colt een oude band, in 2005 beschreven in
het Leidsch Dagblad. Daarin staat dat de als ,,erg goed"  bekendstaande
schutters van Colonel Colt sinds 1956 jaarlijks een schietduel hebben met
medewerkers van de Leidse politie. De wedstrijd werd in 2004 gehouden op de
schietbaan van ,,het regionale trainingscentrum van de politie Hollands Midden
in Alphen aan den Rijn", zo berichtte de krant.

,,Wat in het Leids Dagblad staat klopt", zegt jurist Johan baron van Haersholte,
het enige lid dat openlijk iets wil zeggen over de adellijke wapenclub. Volgens
hem wordt  al geruime tijd gesproken en gemaild over de toekomst van het
wapengezelschap, en is daarbij gebruikgemaakt van een omvangrijk en ,,wellicht
verouderd mailbestand".

Ook beaamt de Haagse jurist dat Colonel Colt ,,al tientallen jaren een goed
contact heeft met de Leidse politie". Een woordvoerder van de politie  wijst
erop dat er ,,geen formele band is" tussen de schietclub en de politie. Van
eventuele informele contacten tussen individuele leden en agenten zegt de
woordvoerder niet op de hoogte te zijn. ,,Agenten die lid zijn van
schietsportverenigingen doen dat als privépersoon."

Een van de deelnemers aan de e-maildiscussie - die tot hilariteit van zijn
clubgenoten de mail ondertekent als ,,Frederik Hendrik Slet" in plaats van zijn
werkelijke naam Sloet - roept zijn clubgenoten op de werkelijkheid ,,onder ogen
te zien" en niet ,,vast te houden aan wensbeelden of misplaatste nostalgie" over
de tijd dat de wapens nog onder handbereik waren.

Alleen twee lichte pistolen zouden in Nederland mogen achterblijven

Christiaan van Lennep, penningmeester van Colonel Colt, richt zijn e-mail aan
een tachtigtal personen, onder wie  Alexander van Randwijck (Van Randwijck
advocaten), Hans de Savornin Lohman (advocatenkantoor de Breij Evers Boon),
Henry van Geen (Allen & Overy), Eppo van Nispen tot Sevenaer (voorzitter CPNB),
Willem Prisse (rechter bij rechtbank Gelderland), Diederik van Wassenaer (jurist
bij ING), Barend Mees (vaatchirurg in Maastricht) en prins Constantijn.

LOAD-DATE: 25 March 2016

LANGUAGE: DUTCH; NEDERLANDS

GRAPHIC: Een man schiet met een revolver op een schietbaan van
schietsportvereniging SV 't Groene Hart in Nieuwkoop.

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              122 of 146 DOCUMENTS



                                NRC Handelsblad

                             23 maart 2016 woensdag

In het spoor van Kevin Spacey en Gene Hackman;
Batman v Superman

BYLINE: Door onze correspondentDiederik van Hoogstraten

SECTION: Film; Blz. 1

LENGTH: 682 woorden


Interview Jesse Eisenberg

Op de persdag bij Warner Bros blijkt Batman humeurig en Superman saai. Meer lol
beleef je met superschurk Lex Luthor, vertolkt door Eisenberg.

Lex Luthor is een van de favoriete filmrollen van Jesse Eisenberg (32). Want als
gezicht van het kwaad is Luthor ,,een sinistere, xenofobe maniak en tegelijk de
zelfverklaarde redder van de mensheid. Een droomrol, toch?"

We kenden de gevoelige acteur als vermakelijk, weifelend en intelligent: een
joodse wise guy in de traditie van Woody Allen. In Batman v Superman duikt een
nieuwe Eisenberg op: nog altijd slim, maar angstaanjagend als hightechondernemer
met grootheidswaanzin - een verre neef van Facebook-oprichter Mark Zuckerberg,
die hij speelde in The Social Network  (2010).

,,Lex Luthor  is irrationeel, wat je als acteur veel ruimte geeft", zegt
Eisenberg tijdens een persdag bij filmstudio Warner Brothers in Los Angeles.
,,Hij is hoogopgeleid en instabiel. De andere personages en het publiek hebben
geen idee wat ze van hem moeten verwachten. Ik wilde hem menselijk maken,
emotioneel en ploeterend. Het is interessanter om gefrustreerd en boos te spelen
dan kwaadaardig. Kwaadaardig moet je zíjn."

Macabere poppenspeler

Luthor is niet onder de indruk van Batman en Superman: als  macabere
poppenspeler zet hij de superstrijders tegen elkaar op. Rood haar, nerveus
lachje, vlot jasje: manipulator Alexander - 'Lex' - Luthor Junior heeft zowel
politici als superhelden in zijn zak.  ,,De rol geeft me de kans te doen wat ik
nooit eerder  deed", zegt Eisenberg. ,,Manipuleren, martelen: dat soort geinige
zaken."

Filmster Ben Affleck komt op deze mediadag gesloten en humeurig over: de rol van
Batman lijkt hem op het lijf geschreven. Ook de gespierde Britse acteur Henry
Cavill blijft vandaag 'in karakter': net als Superman is hij charmant op een
nietszeggende manier. Relaxed en  gevat als een stand-up  komiek doet Eisenberg
het veel beter, net als in de film eigenlijk. Wat hij mist aan spierballen,
maakt hij goed met denkkracht en persoonlijkheid.

Anders dan zijn collega's heeft hij lang nagedacht over zijn rol. ,,Het mooie
vind ik: Luthor is niet zo'n kerel die stiekem mensen vermoordt en ze in de
kelder verstopt. Hij heeft een plan, een doel waarin hij gelooft. Hij meent echt
dat hij de enige is die de mensheid kan redden. Dat probeer ik met overtuiging
te brengen."

De aartsvijand van Superman geldt als  een prestigieuze rol:   eerder vertolkten
acteerkanonnen Gene Hackman (drie maal) en Kevin Spacey de superschurk als een
clowneske intrigant    met grootheidswaanzin: 'het grootste misdaadgenie van
mijn generatie!'

Regisseur Zack Snyder ziet Luthor eerder  als ,,de schurk onder ons, de gewone
man die we allemaal wel horen raaskallen zonder dat we daar echt in geloven. Hij
is een heel ander soort  schurk dat we kennen", zegt Snyder, die als producent
tevens de komende superheldenfilms coördineert die zijn gebaseerd op personages
van striphuis  DC Comics. ,,Deze Luthor is een millennial, een moderne jonge
kerel met een print van Banksy op zijn T-shirt", aldus Snyder.

Superman ontmaskeren

Als Mark Zuckerberg in The Social Network  gaf Eisenberg al  een hint van zijn
duistere kant. Toch putte hij bij Lex Luthor eerder  uit zijn vorige film,
arthouseproject The End of the Tour.  ,,In The End of the Tour speelde ik een
machiavellistische journalist die een schrijver wil ontmaskeren. Nu ben ik een
machiavellist die Superman wil ontmaskeren."

Jesse Eisenberg  maakt tegenwoordig ook naam als toneelschrijver en essayist
voor bladen als The New Yorker. Dat ging allemaal niet vanzelf. ,,Ik ben zó vaak
afgewezen voordat er iets van mij werd geaccepteerd", zegt hij. Om te beginnen
met zijn eerste filmscenario. Eisenberg  schreef een film over zijn grote
voorbeeld Woody Allen, wiens advocaten not amused bleken. De film kwam er niet,
wel belandde hij op Allens radar: binnenkort speelt hij in een (nog ongetitelde)
film van hem. ,,Afwijzing is best goed voor een mens. Het schept een extra laag
om uit te putten", zegt Eisenberg met een glimlach. ,,Een laag van depressie."

LOAD-DATE: 23 March 2016

LANGUAGE: DUTCH; NEDERLANDS

GRAPHIC: Foto Warner Bros. Pictures International Holland / Lex Luthor

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              123 of 146 DOCUMENTS



                                NRC Handelsblad

                             19 maart 2016 zaterdag

Bij de gewonemensenrechter

BYLINE: Folkert Jensma Foto's Lars van den Brink

SECTION: Weekend; Blz. NH_NL01_024

LENGTH: 3324 woorden



          Kantonrechters

De automatisering bij  justitie is bijna opgerukt tot aan de kantonrechtspraak.
Een bedreiging van hun werk, vinden veel rechters. ,,Langzaam aan wordt  de
menselijke maat eruit gezeefd."

Tekst Folkert Jensma Foto's Lars van den Brink

Het is op de zitting van  kantonrechter Marchien Terwee vanochtend druk. Enige
tientallen burgers wachten in een van de  grote rechtszalen van de Amsterdamse
rechtbank op hun beurt. De zaal is hoog en lelijk. Achter de rechter hangt een
non-descript kunstwerk met wat horizontale gele strepen. De muren zijn van
mammoet grinttegels,  gevat in beton.

De meeste wachtenden houden  een plastic boodschappentasje in de hand geklemd.
Daarin zit de dagvaarding - en de administratie. Het tasje wordt steevast op de
tafel van de kantonrechter uitgepakt. Waarna rechter en burger een gedempt
gesprek voeren, dat een paar minuten duurt. Gêne overheerst.  Over schulden
praat niemand graag hardop.

Ik zie een corpulente man op krukken, een moeder met kinderwagen en twee kleine
kinderen. Vrijwel niemand trekt zijn jas uit. Velen kunnen hun schulden niet
meer betalen, anderen vergaten het of zijn het met de rekening oneens. Het
varieert van de luid sprekende, sjofele psychiatrische patiënt die geen eigen
bijdrage wil betalen voor de dagbesteding waar hij niet meer naar toe gaat, tot
de Engelstalige heer in geklede winterjas die zijn tandartsrekening vergat en nu
een onbegrijpelijke dagvaarding voor 'incassokosten' krijgt. Hij is een
uitzondering   -  armoe en onvermogen overheersen.

Ik observeer een week lang de Amsterdamse kantonrechtspraak. Naast rechter
Terwee staat nu nog een tafel met dossiers. Binnen drie jaar moet een groot deel
van de papieren dossiers, dagvaardingen en andere processtukken zijn verdwenen.
De rechters maken zich zorgen - kunnen hun 'klanten' de digitalisering wel aan?
Van een DigiD hebben de meesten nu al nooit gehoord.

Elke dag twee postzakken vol

Ieder jaar ontvangt het Amsterdamse 'team kanton' 40.000 dagvaardingen van
deurwaarders. Iedere werkdag bijna twee postzakken vol.  80 procent van de
burgers verschijnt niet en laat de gevolgen over zich heen komen. De rest stuurt
een brief of  komt op de rolzitting, om uitleg te geven of  uitstel te bepleiten
of te protesteren. De rechter bepaalt hoe snel of langzaam de procedure zal
verlopen.

Het is gewone-mensenrechtspraak. De rolzitting is de intake: de eerste stap van
het proces, vooral bedoeld als inventarisatie, om stukken uit te wisselen.
Erkent de burger de schuld? Dan is de zaak binnen twee weken afgedaan. Of is er
een feit dat de zaak in een ander daglicht zet? Klopt de dagvaarding wel? Heeft
de burger een verweer en is hij in staat dat zelf op te schrijven en in te
dienen? Zo niet, dan dicteert de kantonrechter dat  meteen aan de griffier, die
naast haar zit. De rechter als rechtshulpverlener, nooit eerder zag ik dat.

Vanochtend luistert griffier Angela Garcia mee. Ze tikt de gedicteerde verweren
op, neemt de briefjes van de bode aan met namen van burgers die zijn verschenen
en organiseert de dossiers. Er zitten twee spookzaken in de stapel: daarvan
ontbreken de dagvaardingen. En één geval van persoonsverwisseling; een school
eist inschrijfgeld van de broer, maar het betrof zijn zus, met dezelfde
initialen.

Rechter Terwee is een tengere, kleine vrouw, die er in toga achter de tafel
opeens groter uitziet. Ze staat de klanten kordaat en vriendelijk te woord.
Vanaf de voorste rij kan ik haar nét verstaan. Bent u al bij de schuldhulp
geweest, dat schept namelijk vertrouwen, zegt ze op gedempte toon. Of: heeft u
daar bewijs van? Soms adviseert ze. U kunt degene die u dat toezegde vragen om
als getuige te komen. U kunt ook vragen of ze de telefoonnotities willen
overleggen. Of ze legt uit dat de wet hard is. Nee, op een betalingsregeling
hoeft de  schuldeiser niet te wachten. Uw verhuurder wil vooral een stok achter
de deur - daarom vragen ze  ontruiming. Of: weet u zeker dat u wilt procederen -
dat kan u nog veel geld kosten. Heeft u dat? Eenmaal zegt ze ,,Ik kan niet
helemáál uw advocaat spelen, maar was dat nou wel zo'n verstandig advies?" In
een vorig leven was Terwee inderdaad advocaat, net als veel kantonrechters.

De dagvaardingen komen van verhuurders, verzekeraars, de overheid (eigen
bijdragen), onderwijsinstellingen en bedrijven (telefoon, postorder). Voor de
gas- water- en lichtachterstanden heeft het kantongerecht een aparte zitting -
daar zijn de schuldeisende bedrijven aanwezig en kan ter plaatse een
betalingsregeling worden getroffen.

Ik hoor gefluisterde protesten. Ze willen 600 euro per maand, maar ik kan maar
250! Ik moest cash betalen, anders werd ik in het weekend niet geholpen dus ik
héb helemaal geen bewijs! Sommigen vertrekken opgelucht bij haar tafel, anderen
gefrustreerd. Rechter Terwee krijgt een paar keer een hand. ,,Succes", zegt ze
dan. Of ,,sterkte".

Een cascade aan kosten

Niets is zo duur als niet betalen, zo wordt me snel duidelijk. Er komt een
onbetaalde rekening van EUR42,22 voorbij, die met griffierecht, kosten
dagvaarding en 'salaris gemachtigde' wettelijk is verhoogd tot een schuld van
EUR263,69. En daar valt in beginsel niet aan te ontkomen.  Wie op de rolzitting
aankondigt de vordering te betwisten neemt het risico ook de proceskosten van de
tegenpartij te moeten betalen - dat kan in de honderden euro's lopen, extra.

En dan is er nog het fenomeen van de buitengerechtelijke kosten - het tarief dat
bedrijven en instellingen hun klanten mogen berekenen als ze niet op tijd
betalen. Die opslag mag maximaal 15 procent van de hoofdsom bedragen. Daarvoor
is een aanmaning  voldoende, met de opdracht binnen 14 dagen te betalen. Dan
moet de deurwaarder of dagvaarding dus nog komen.

Niet op tijd betalen brengt een cascade aan kosten op gang, die burgers met een
minimum inkomen snel onder water kan trekken. Marchien Terwee: ,,Hoe groter de
achterstand, hoe groter de kans dat ze nooit meer betalen." Ook die burgers zie
ik die ochtend - ze fluisteren over  ándere schulden, over regelingen en grotere
achterstanden. Terwee hoor ik herhaaldelijk waarschuwen 'niet het ene gat met
het andere dichten, hoor!' Zo bezien is ze net een badmeester die kijkt wie ze
met de reddingshaak nog op het droge kan trekken.

Tegelijk zijn de kantonrechters ook   ferm. In Amsterdam geldt dat een
huurachterstand nooit meer dan drie maanden mag zijn. Wie vier of vijf maanden
niet betaalt loopt bij iedere kantonrechter tegen een uitzettingsvonnis op.
,,Wonen is niet gratis, daar zijn we het allemaal over eens", zegt Terwee, na
afloop. Van feitelijke uitzetting    komt het overigens zelden. In een huurzaak
hoor ik later die week een deurwaarder zeggen dat de wanbetaler van de
woningbouwvereniging nog 'kans op kans op kans' krijgt als het uitzettingsvonnis
is uitgesproken. Deze schuldenaar kon net aan ontbinding van het huurcontract
ontkomen omdat hij z'n lijfrentepolis van 5.000 euro kan verkopen. Hij krijgt
uitstel, maar de rechter waarschuwt dat de woningbouwvereniging een volgende
keer al bij één maand  achterstand uitzetting kan vorderen. En dat ook doet. De
man staat desondanks stralend van opluchting op; hij heeft het weer gered, op
het nippertje.

Leefgeld: 40 euro per week

Wie er financieel helemaal niet meer uitkomt wordt onder bewind gesteld, op
eigen verzoek, van de familie of van hulpverleners. Een bewindvoerder neemt dan
voortaan alle budgetbeslissingen - de burger krijgt 'leefgeld', soms niet meer
dan 40 euro per week. Rechter Ad Ros heeft alleen al 1.500 'bewindzaken' in
portefeuille. Daarnaast doet hij, net als de andere 22 kantonrechters huur-,
arbeid- en strafzaken. Ros is een routinier; tot een paar jaar geleden werkte
hij in het  nog zelfstandige kantongerecht in Hilversum. Hij heeft  een lichte
heimwee naar het fraaie villa-achtige gebouw, waar hij op de fiets naar toe kon.
Het staat nu leeg, en te koop. In Amsterdam  controleert Ros onder meer de
bewindvoerders en beslist over voortzetting van het bewind.  Hij ziet het beroep
op deze vorm van bescherming de laatste jaren toenemen. ,,De mensen komen er
zelf om vragen." En de gemeente moet de bewindvoerder betalen, meestal uit de
'bijzondere bijstand'.

Sociaal zwakkeren, werklozen, migranten, patiënten - vaak zijn ze de weg kwijt
in het ingewikkelde systeem van eigen bijdragen, toeslagen en zelf te betalen
ziektekostenpremies. De neerwaartse spiraal eindigt dan bij de kantonrechter -
die handhaaft, maar reddert en matigt ook. Burgers die hun problemen verdringen
hebben de overhand. Mensen met weinig reserves, marginale banen en lage inkomens
die door ziekte, werkloosheid of persoonlijke omstandigheden vastlopen. Ze
openen hun post niet meer, negeren hun verplichtingen, als ze die al kennen. Het
'systeem' reageert met naheffingen, strafverhoging, incassokosten of juist
strafverlaging.

Soms trapt de kantonrechter  op de rem. Vorig jaar maakten de kantonrechters
landelijk een einde aan de grote aantallen gijzelingen die het OM eiste. Deze
vorm van 'lijfsdwang', opsluiting dus, was bedoeld voor wanbetalers die (bewust)
niet wíllen betalen. Maar op de zittingen verschenen alleen maar mensen die niet
kónden betalen.  Toen is de rechter structureel gijzeling gaan weigeren, en
moest de staat zich aanpassen.

Dreigen er meer rechterlijke acties om de burger te beschermen tegen een te
repressieve overheid? Teamvoorzitter Liedeweijde Voetelink denkt dat er met
maatwerk op individueel niveau nog genoeg kan worden gecorrigeerd. Kantonrechter
Erik Pennink aarzelt. Hij vindt de stapeling van problemen bij steeds dezelfde
burgers wel een probleem worden. Maar: ,,Het is niet onze rol om dat aan de kaak
te stellen." Toch sluimeren er ergernissen bij rechters. De 'bizarre' opslagen
van de Rijksdienst voor het Wegverkeer bij  onverzekerde brommers bijvoorbeeld.
Een burger die  een boete krijgt voor onverzekerd rijden en niet reageert op de
eerste verhoging zit binnen een jaar van 330 euro op bijna duizend. Voetelink
noemt dergelijke opslagen voor de gewone burger ,,niet te doen". Het is een
trend die allen zorgen baart. Wie met zo'n uit de bocht gevlogen boete op
zitting komt en uitlegt waarom het de afgelopen periode niet zo goed ging, treft
een willig oor, althans in Amsterdam. De boetes gaan omlaag of worden geheel of
gedeeltelijk voorwaardelijk.

Pennink meent dat er in het kleine strafrecht een wanverhouding is ontstaan
tussen de aard van de overtreding en de sanctiehoogte. Een boete van 220 euro
voor wie in de metro de deur open houdt om nog net mee te kunnen? 135 euro voor
het niet aanlijnen van de hond? Hij schudt z'n hoofd. Dat is niet goed uit te
leggen.

Zwartrijden en wildslapen

Op 'bulkzittingen' worden tientallen zaken behandeld, soms in niet meer dan vijf
minuten, of hooguit een kwartier per zaak. Er wordt meteen uitspraak gedaan. Ik
maak twee bulkzittingen mee. Eén met hoofdzakelijk parkeerbeschikkingen, onder
leiding van kantonrechter Caspar Inden. En één met  kleine overtredingen als
zwartrijden, wildslapen, rondhangen, beledigen en dronkenschap, geleid door Erik
Pennink. In het gros van de zaken wordt de geldstraf die het OM eist, verlaagd
of omgezet in voorwaardelijk. Geëiste proeftijden worden gehalveerd. Met als
motief veelal het tijdsverloop - de meeste zaken zijn ten minste een of twee
jaar oud. Eén mevrouw komt protesteren tegen een boete voor haar niet
aangelijnde hondje dat al twee jaar dood is.

Caspar Inden laat me een gemiddeld  proces-verbaal zien: dat blijkt te bestaan
uit een rijtje aangevinkte afkortingen. Handhavers met haast, zegt Inden, daar
ben ik kritisch op. Een burger die  daar op zitting een goed verhaal tegenover
zet maakt kans. Zeker als het OM geen aanvullende informatie heeft. Het beroep
is dan gegrond. ,,Veel collega's  denken er zo over. Misschien word je wel eens
gefopt, maar dat moet dan maar."

De kwaliteit van de strafdossiers die de politie instuurt, of handhavers van
gemeente of ov, is matig, zegt Pennink. In ongeveer dertig procent van de
dossiers zit geen wettig bewijs. Of ze zijn zó summier dat onduidelijk is wat er
nu precies is waargenomen. Het hele proces van vervolging bij justitie is
geautomatiseerd. Bij het parket ,,kijkt daar vrijwel niemand meer inhoudelijk
naar", zegt Pennink. De burger die bij de kantonrechter dan bezwaar komt maken,
heeft snel het voordeel van de twijfel. Ook bij de officier trouwens - die eist
soms zelf al vrijspraak, vermindert boetes of vraagt om voorwaardelijke
straffen. De strafzittingen lijken zo net een publieke archiefopruiming van
justitie, met officier en  kantonrechter   die om de beurt trachten vast te
stellen of je dit gedrag nu nog wel laakbaar kan vinden. Als het dat al ooit
was.

Computer says no

Zoveel bagatelzaken en oude kwesties - heeft dit nog wel  zin? Pennink zegt dat
,,voor de manier waarop de staat met mensen omgaat" het in een aantal van
dergelijke zaken veel beter zou zijn als de burger een briefje van justitie
krijgt met een inhoudelijke reactie of de opmerking dat van vervolging wordt
afgezien. Eigenlijk is de overdaad aan irrelevante zaken   een ongewenst
neveneffect van de automatisering bij het OM, begrijp ik. Dat moet, zegt
Voetelink, vooral niet ook gebeuren bij het werk van de kantonrechter.
,,Langzaamaan wordt de menselijke maat eruit gezeefd", zegt ze.

Automatisering, als bedreiging van de kwaliteit van de rechtspraak. Deels is het
vrees voor verlies aan autonomie, voor  verlies van greep op het eigen
werkproces. Voor het fenomeen   'computer says no'  - daar zijn al slechte
ervaringen mee opgedaan.  Glimlachend vertelt Pennink dat hij al ,,sinds
augustus" bezig is om een uitspraak 'het systeem in te krijgen'. De computer
weigert alle medewerking omdat er door het OM per ongeluk een 'sepot'
geregistreerd is. ,,Maar ja, de uitspraak is gedaan, die man was er, en die
rekent nu op zijn vonnis." De IT-experts zijn aan het werk, maar het kan nog wel
een maandje duren. Zo zijn er al meer doodlopende steegjes ontdekt in de
productiesystemen die nu worden getest. Voor straks.

De 'digi-vrees' van de kantonrechters is hoofdzakelijk pure  bekommernis met hún
burgers, stel ik vast. De mensen met de plastic tasjes, die gegarandeerd nooit
de weg naar welk digitaal bezwaarportal dan ook zullen kunnen vinden. ,,Ik krijg
ook de Afghaanse groenteboer op zitting, die zijn 12-jarige zoontje als tolk
meeneemt", zegt Voetelink. Dan vraagt ze het jochie eerst of de juf wel weet dat
hij op de rechtbank moet tolken. En zo niet, dan schrijft ze  eerst een
excuusbriefje voor school.

De kantonrechter  is toegankelijk en dat moet vooral zo blijven. ,,Je moet voor
onze vorm van rechtspraak niet de indruk gaan wekken dat die geheel digitaal zal
worden", zegt Pennink. Dat kan namelijk niet, meent hij. Toegang tot de rechter
is in essentie het recht om op de zitting je verhaal te mogen doen. Maar dan
moet je daar wel de weg naartoe kunnen vinden, zonder al te veel drempels. Nu
kan dat nog met een handgeschreven briefje - de griffie krijgt verweerschriften
in alle soorten en maten. Of mondeling, via de rolzitting. Maar straks?

Eén mevrouw komt protesteren tegen een boete voor haar niet aangelijnde hondje
dat al twee jaar dood is


          wat doet de kantonrechter Hij geeft 'een klap op het dossier'


          De kantonrechter oordeelt altijd alleen, doet veel zaken in korte tijd
af en wordt doorgaans niet tegengesproken door een advocaat (die ook maar zelden
ingehuurd wordt). Je moet op een dossier 'een klap durven geven', heet het
intern. Kantonrechters moeten een beknopt en vlot vonnis kunnen schrijven en hun
'eigen kast' met zaken  kunnen managen. Makkelijk kunnen praten met het publiek
is ook een pre. Zowel de huidige als de vorige 'rijdende rechter' op tv  is
kantonrechter.


          Van de 1,7 miljoen zaken die de rechtspraak in totaal jaarlijks
afdoet, doen kantonrechters er ruim 1,1 miljoen. Kantonrechters houden zich
bezig met zaken op het gebied van arbeid, huur, straf, familie, renovatie,
consument en koop. Soms halen ze het nieuws met uitspraken over effectenlease,
'gratis' telefoons die feitelijk op afbetaling zijn gekocht en het net
vernieuwde ontslagrecht dat in de praktijk juist verstarrend blijkt te werken.


          In 2014 waren er  landelijk 260.000 burgers onder bewind, een
verdubbeling ten opzichte  van 2010. In Amsterdam zijn ruim 14.000 burgers onder
enigerlei vorm van bewind gesteld. Het aantal handelszaken, vooral incasso,
neemt sinds 2011 af. Deels  door de economische crisis, maar ook  door de
verhoging van de griffierechten, de toegangsprijs tot het recht. Om vorderingen
boven de 500 euro voor de rechter te kunnen brengen,  moet een griffierecht van
466 euro worden voldaan.


          Tussen dagvaarding  en uitspraak zit in een kantonzaak gemiddeld 13
weken.


          Voor dit artikel sprak de auteur acht kantonrechters en woonde hij,
gedurende een week, dertien zittingen bij.


          xx xxxx


          Mag moeder  onder bewind?  Op de (besloten) zitting zijn een
maatschappelijk werker, een sociaal verpleegkundige, een familielid (dochter) en
een aspirant bewindvoerder. Moeder is psychotisch,  krijgt dwangmedicatie  en is
nu 'voorzichtig' aan de beterende hand. De huurachterstand is vijf maanden, het
energiebedrijf wil afsluiten, de privéadministratie is een chaos. ,,Mijn moeder
ontkent alle problemen", zegt dochter.  De woning is ontoegankelijk omdat moeder
'verzamelaar' is. De rechter vraagt of mevrouw aanspreekbaar is, haar situatie
begrijpt en hem zou kunnen ontvangen. Het antwoord is nee.


          Oordeel: De rechter staat bewind toe, de financiële situatie duldt
geen uitstel.

De bouwvakker met huurschuld


          De bouwvakker met huurschuld Een Pools stel is gedagvaard door de
woningbouwvereniging. Er was een totale huurschuld van 5000 euro waarvan de man,
bouwvakker, dankzij een recente bouwklus recent 4000 euro afloste. Het restant
zijn hoofdzakelijk proceskosten. De rechter vraagt de deurwaarder of hij 'deze
mensen tegemoet kan komen'. De deurwaarder slikt de proceskosten voor déze
zitting in. Er resteert nu nog 582 euro die de huurder in termijnen van 120 euro
belooft af te lossen.


          Oordeel: de kantonrechter legt de betalingsregeling in het vonnis
vast.


          De man zonder parkeerschijf  Man met nieuwe auto parkeert en ontdekt
dat de schijf ontbreekt. En dus laat hij op het dashboard een briefje achter met
de tekst 'Ik ben hier om 11.00 uur aangekomen'. Het OM vindt de boete 90 euro
terecht. ,,Meneer nam zelf het risico. ,, Oordeel: De kantonrechter matigt de
boete tot 30 euro. Dit was wel fout, maar ook weer niet zó fout.


          De opgevoerde scooter  Een 19-jarige jongen werd twee jaar geleden
betrapt met een scooter die, volgens de rollerbank, 53 km per uur haalde, in
plaats van de toegelaten 25. De officier vindt het feit 'te oud' en eist een
geheel voorwaardelijke boete van 210 euro en een proeftijd van 2 jaar.


          Oordeel: Idem, maar dan met een proeftijd van een jaar.


          Stoeien in het openbaar  Een student is twee jaar geleden 's nachts om
03.15 in een Hilversums horecagebied bekeurd omdat hij met zijn vrienden een
schijngevecht hield en 'een harde klap gaf op een stalen plaat van een urinoir'.
De officier meent dat dit gedrag anderen een onveilig gevoel kan geven. Maar
omdat het zolang geleden is eist ze 200 euro boete, geheel voorwaardelijk, met
twee jaar proeftijd.


          Oordeel: Idem, maar dan met een proeftijd van een jaar.


          De onderbetaalde salesmanager

Een ontslagen verkoopdirecteur in de telecom eist van zijn voormalige werkgever
meer dan een ton aan commissies op opdrachten die hij binnenhaalde. Punt van
geschil: waren dat nieuwe contracten of verlengde 'oude' contracten. En: was dat
een individuele prestatie of een teamprestatie? De kantonrechter stelt  partijen
tientallen vragen, zegt dat er op standpunten juridisch wat aan te merken valt
en stuurt ze de gang op om te schikken. Dat lukt.

LOAD-DATE: 19 March 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              124 of 146 DOCUMENTS



                                NRC Handelsblad

                             15 maart 2016 dinsdag

Alles lukt  bij DWDD - behalve dit;
Waar ging het mis?

BYLINE: Door onze redacteurenJan Benjamin en Lineke Nieber

SECTION: Media; Blz. 1

LENGTH: 1899 woorden


Reconstructie DWDD-restaurant

Afgelopen winter mislukte het pop-up restaurant van De Wereld Draait Door. Niet
alleen het eten was slecht, blijkt uit onderzoek van NRC. Er werden meer dan
eens regels overtreden. En niet alleen bij het restaurant.

Op zondagavond 5 juli om 21.24 uur komt er een e-mail binnen bij  het
Commissariaat voor de Media, de toezichthouder in Hilversum. Een
omroepmedewerker van BNN-VARA  meldt vlak voor zijn vakantie een nieuwe
'nevenactiviteit'. In december wil de omroep een tijdelijk restaurant openen en
een kookboek uitgeven, DWDD kookt met Kranenborg. Restaurant en boek komen voort
uit de kookrubriek van chef Robert Kranenborg in De Wereld Draait Door (DWDD).

Een restaurant? Waarom wil omroep BNN-VARA een  restaurant  beginnen?

Nevenactiviteiten van omroepen worden complexer. De toezichthouder krijgt allang
niet meer louter aanvragen voor de verkoop van sleutelhangers en cd's. Omroepen
moeten geld verdienen, méér geld, zo luidt de opdracht van staatssecretaris
Sander Dekker (Media, VVD).

Het gevolg:  omroepen gaan  meer risico's nemen met geld dat bestemd is om
radio, tv en online producties te maken. Dat de risico's toenemen, illustreert
het pop-up restaurant van DWDD. Afgelopen winter opende BNN-VARA de deuren van
hun tijdelijke restaurant in Amsterdam-West. In plaats van drie weken, moest de
zaak al na twee dagen dicht. Hoeveel verlies wordt geleden, wil BNN-VARA niet
zeggen. Zeker is dat men minstens 240.000 euro misliep: er werden drieduizend
gasten verwacht à 79,95 euro per couvert.

In de dagen rond de sluiting ging het steevast over het menu. De haas, schreef
een recensent van de Volkskrant,  was ,,mythisch gortdroog". Maar achter de
schermen ging ook het nodige mis, blijkt uit informatie die NRC heeft verkregen
na een beroep op de Wet openbaarheid van bestuur (Wob). Veel bedragen zijn
weggelakt in de verkregen documenten, wel wordt duidelijk dat BNN-VARA het
Commissariaat een onjuiste voorstelling gaf van de financiële risico's.

Er werden meer dan eens regels overtreden. En niet alleen bij het restaurant -
ook bij andere nevenactiviteiten gebeurde dat.  Het Commissariaat waarschuwde
ettelijke malen, maar gaf uiteindelijk geen boete. Wel plaatste het de omroep
onder ,,intensief toezicht". Dit kan, zegt het CvdM, alsnog tot een boete
leiden.

Financiële risico's? ,,Die zijn er niet"

Bij de mail over het restaurant, die de medewerker van BNN-VARA in juli stuurt,
zit ook de standaard vragenlijst voor een nevenactiviteit in 'categorie zes': de
'niet-programmatische evenementen'. Een summier ingevuld dossier. ,,De vaste
rubriek uit het televisieprogramma DWDD 'Vergeten Recepten' krijgt een eigen
restaurant", staat er. Het restaurant zou twintig dagen open zijn, van 3 tot en
met 22 december. Er was een optie  op het Machinegebouw, een pand tegenover de
DWDD-studio op het Westergasterrein in Amsterdam. Er zou ,,sowieso" samengewerkt
worden met Kranenborg. En: ,,er zullen gasten uit het programma aanwezig zijn".

Hoe de omroep dat ging bekostigen? De financiële risico's werden rooskleurig
voorgesteld: die zijn er namelijk niet, schreef de medewerker. ,,Nee, we lopen
geen financieel risico omdat we werken met een voorinschrijving." Iedereen die
wilde komen eten, zo was het idee, kon vanaf september vast een plek reserveren.
Zo moest duidelijk worden hoeveel ,,animo" er was en ,,welk budget we te
besteden hebben". En de verwachte concurrentie met andere restaurants in de
omgeving? ,,N.v.t.",  aldus de omroep.

De geldstromen in Hilversum zijn, op papier, overzichtelijk. De publieke omroep
krijgt belastinggeld om programma's te maken. Méér geld daarvoor kunnen de
omroepen verdienen met nevenactiviteiten. Zo is de regel: alles wat de cd's,
dvd's  en sleutelhangers opbrengen moeten de omroepen laten terugvloeien naar
radio- en tv-programma's. En is bij een nevenactiviteit sprake van verlies, dan
moet dat worden opgevangen met de opbrengst uit andere nevenactiviteiten.

Om te zorgen dat dit gebeurt is er het Commissariaat. Dat bepaalt of de
nevenactiviteit er komt -  of niet. Zij geven pas toestemming als aannemelijk is
dat een activiteit kostendekkend is. Er mag geen publiek geld ,,weglekken met
dit soort activiteiten". Tweede eis: 'de relatietoets'. De activiteit moet een
relatie hebben met het programma of de omroep. Ten derde: een activiteit moet
'marktconform' zijn. ,,Partijen die met publiek geld gefinancierd worden,
betreden de private markt", zegt een woordvoerder van het Commissariaat. ,,We
willen er zorgvuldig op toezien dat zij niet de markt verstoren."

Op 22 september, tweeënhalve maand na de eerste e-mail, stemt het Commissariaat
in met het restaurant. Nog diezelfde avond besteedt DWDD daar uitgebreid
aandacht aan. Kranenborg mag uitleg geven over zijn eendenpaté en Matthijs van
Nieuwkerk wijst de kijker de weg naar de site om een reservering te maken. ,,Mag
ik jullie bedanken voor een geweldige paté", zegt hij aan het eind van het item.
,,Kijk voor meer informatie over het  pop-up restaurant op onze site!"

En dat mag nou net niet. Om concurrentievervalsing tegen te gaan, mag de omroep
niet in eigen zendtijd reclame maken. Kijkers beklagen zich  bij het
Commissariaat. Dat grijpt in  -  zonder daar overigens ruchtbaarheid aan te
geven, er volgen geen sancties. DWDD krijgt een (informele) waarschuwing: het
programma mag géén aandacht meer besteden aan het restaurant en kookboek.

Een lichtplan? Niet over nagedacht

Het Machinegebouw is met 330 vierkante meter één van de kleinere gebouwen op het
Westergasterrein, maar fors voor een restaurant. De omroep benadert daarom Petri
Raymakers - eigenaar van Neef Louis, een enorme loods met vintage meubels. Zij
is gewend aan grote projecten,  filmdecors, pop-up winkels   - en ook aan de
constructie: meubels in bruikleen, die je ter plekke kunt kopen.
,,Honderdtachtig stoelen? Ik schrik daar niet voor terug."

Raymakers vindt het Machinegebouw een ,,geweldige ruimte" en DWDD een mooi
programma, bovendien is het niet Jan met de pet die op zo'n restaurant af komt.
Ze zegt toe, maar wel tegen een vergoeding. ,,Lampen, snoeren, tafels,
transport. Ik kán dat niet gratis doen." Ook schuift ze een artdirector naar
voren. ,,Er moest een plattegrond komen. Een lichtplan. Een tentje voor de
ingang, rode loper, een bloemstuk. Daar hadden ze toen nog helemaal niet over
nagedacht."

Hoe krijg je al die stoelen  bezet, als je er geen reclame voor mag maken in het
programma? De omroep ziet een oplossing, blijkt uit de documenten. Eind oktober
benaderen ze het Commissariaat. Als de omroep de winst overmaakt aan een goed
doel - ,,zoals Stichting Vluchtelingenwerk" - mag DWDD dan wel op tv aandacht
besteden aan het restaurant?

Zonder het antwoord af te wachten stuurt BNN-VARA kort daarop een persbericht
uit.  Laatste zin: 'Eventuele winst van het DWDD pop-up restaurant gaat naar de
Antoni van Leeuwenhoek Foundation'.  Het Commissariaat belt direct daarop met de
omroep. Ze zijn ,,verrast"  - ook met een goed doel mag er geen aandacht aan het
restaurant worden besteed. En ze zijn niet eens met de laatste zin. ,,Dit is
niet hoe het werkelijk zal gaan", schrijft de toezichthouder in het
gespreksverslag van het telefoontje met de omroep.   Regel is dat geld dat met
nevenactiviteiten wordt verdiend, terugvloeit naar de programma's.

De omroep had een oplossing bedacht: de winst zou uit eigen middelen, gelden van
de Vereniging VARA, aan het Antoni van Leeuwenhoek worden overgemaakt. Maar ook
dát kan niet zomaar, zegt het Commissariaat. Beslissingen over uitgaven van de
Vereniging moeten passen binnen de begroting van dat jaar en binnen de regels
van de wet. Dat kan het CvdM pas achteraf beoordelen aan de hand van de
jaarrekening. ,,Dat is wat anders dan wanneer de winst gelijk door gestort zal
worden aan het goede doel."

De buitenwereld pakt het nieuws ondertussen op. Niet in het minst omdat  voor
die tijd  kritiek was geweest op de menuprijs (79,95 euro) en de winst.  Het
Antoni van Leeuwenhoek spoort mensen op Twitter actief aan te reserveren voor
het restaurant. BNN-VARA zegt in een reactie dat al vanaf het begin   de
bedoeling was de opbrengst aan het goede doel te schenken.

BNN-VARA heeft echt pijn geleden

Raymakers van meubelzaak Neef Louis trekt ondertussen haar winkel leeg: begin
december laadt ze honderdtachtig stoelen in een vrachtwagen. Vier
tienpersoonstafels en een heleboel kleintjes. Verlichting, snoeren, een bar,
kasten, een voorzetwand, en een opgezette kraanvogel - een knipoog naar de chef.

Drie dagen na de opening komt haar ploeg de hele inboedel weer halen. Jammer.
Balen. ,,Maar bij de omroep hebben ze echt pijn geleden", zegt Raymakers. ,,Ze
hebben hun ziel en zaligheid erin gelegd. Ze zijn hard gestraft."

Toch kan je stellen dat de omroep er bij de toezichthouder genadig vanaf komt.
Want ook bij andere nevenactiviteiten werden regels overtreden. Zo was de
ticketverkoop  voor het festival De Wereld Draait Buiten (2014) al begonnen
,,reeds ruim" vóór het Commissariaat  toestemming had gegeven voor het
evenement. En waren in 2012 al ,,meerdere" cd's en dvd's op de markt gebracht
vóórdat er toestemming was.  Boetes werden overwogen, niet opgelegd. ,,Boetes
zijn geen doel op zich", zegt het Commissariaat.

Vraag je de betrokken partijen naar de afloop, dan zeggen ze, áls ze al willen
praten, dat ze er ,,keurig netjes", ,,fantastisch" zijn uitgekomen met de
omroep. De enige die er echt bij inschoot: BNN-VARA zelf. ,,Het betreft hier een
incidenteel negatief resultaat op een nevenactiviteit", schrijven ze op 8
januari 2016 aan het CvdM over het verlies van minstens 240.000 euro.

,,Overeengekomen financiële verplichtingen met betrokken partijen" zijn voldaan,
schrijft de omroep aan de toezichthouder ,,Bij de start van het restaurant waren
ongeveer drieduizend reserveringen gemaakt. Voor deze omvang heeft BNN-VARA
gerechten afgenomen [...] De drieduizend couverts zijn enkele dagen voor de
opening van het restaurant bereid. Voor het restant van deze voorraad is
BNN-VARA  [...] op  zoek naar partijen die deze gerechten willen overnemen."

Drie dagen na de opening komt haar ploeg de hele inboedel weer halen.

omroepfinanciën BNN-VARA verdient miljoenen met nevenactiviteiten

Inkomsten uit nevenactiviteiten (omroepbladen, cd's, verkoop programma's) worden
belangrijker voor de publieke omroepen. De 'gewone' geldstromen nemen namelijk
af.

Er komt minder geld van het Rijk. Dat schrapte eerst 201 mln euro, een kwart van
het mediabudget. En vanaf 2017 nog eens 50 mln. Omroepen zijn minder verzekerd
van subsidie; koepelorganisatie NPO gaat meer budget verdelen op eigen gezag.

Inkomsten uit 'traditionele' nevenactiviteiten dalen. Oplages en
advertentiegelden van rtv-gidsen krimpen, net als opbrengst van cd's, dvd's.

In 2012 haalden de omroepen 22 miljoen euro winst uit nevenactiviteiten (bron:
BCG). Ondernemen de omroepen niks, dan daalt de winst uit nevenactiviteiten
volgens BCG naar 14 miljoen euro in 2017.

Met nevenactiviteiten haalde BNN-VARA in 2014 een omzet van 13,3 miljoen euro
(VARAgids 10,3 miljoen, overige activiteiten 3 miljoen).  De productiekosten
waren minstens 8,8 miljoen euro.  Dat levert aan alle nevenactiviteiten dus 4,5
miljoen euro op.

In 2014 haalde BNN-VARA een positief exploitatiesaldo (winst) van 4,1 miljoen
euro. De verenigingen BNN en VARA hebben samen een eigen vermogen van 39 miljoen
euro.

LOAD-DATE: 15 March 2016

LANGUAGE: DUTCH; NEDERLANDS

GRAPHIC: Foto Olivier Middendorp / Het DWDD pop-up restaurant in aanbouw op het
Westergasterrein in Amsterdam. Zeker is dat men minstens 240.000 euro misliep.

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              125 of 146 DOCUMENTS



                                NRC Handelsblad

                             14 maart 2016 maandag

Laat Tuffie ons land healen;
foto van de week

SECTION: Media; Blz. 8-9

LENGTH: 836 woorden


Arjen van Veelen schrijft wekelijks over een nieuwsfoto. Vandaag over Tuffie
Vos, de stem van de  NS. Ze werd beroemd toen haar stemcoach dinsdag een filmpje
op Facebook zette.

De stem die de omroepberichten van de NS inspreekt, kreeg opeens een gezicht.
Tuffie Vos heet ze, stemartiest van beroep. Ze sprak reclames in voor Magnum en
Dreft. Als kind al was ze de stem van de sprekende Barbie-pop.  En dus ook van
de NS.

De stem die je vertelt dat je trein vandaag niet rijdt. Die van:
Ding-dong-daaang. Daamus. En. Heerun.

Ze klinkt lijzig en jazzy tegelijk, deftig, maar toch warm. Beatrix met xtc op.

Het stond al jaren op haar Wikipedia- pagina. Daar lezen we ook dat ze op het
goed verstopte Radio 6 een jazzprogramma presenteert. Maar ze werd pas beroemd
toen haar stemcoach dinsdag een filmpje op Facebook zette, waarin Tuffie haar
galmende NS-stem opzet. Dat filmpje ging viraal. Nu weet iedereen hoe ze
eruitziet. En noemt men haar Tuffie, als je beste vriendin.

Het was dus geen nieuw nieuws, maar het werd het wel. 'Dit is de vrouw die jouw
treinvertraging omroept', klonken de koppen. Of: 'De meest gehate stem van
Nederland'.

Ik hield mijn hart vast. In Nederland lijk je tegenwoordig al snel te worden
bedreigd. Laat staan als je het slechte nieuws brengt van de NS.  Elke dag
onheilstijdingen. Van Sappemeer Oost tot Schiphol Airport, van Arnhem Presikhaaf
tot Heemstede-Aerdenhout.

Tot dan toe waren het vooral de treinconducteurs die het moesten ontgelden,
terwijl Tuffie veilig in de geluidsstudio zat. Maar kon ze, nu haar gezicht
bekend was, nog veilig over straat?

De NOS deed er intussen nog een schepje bovenop: 'Stem van de NS baalt van
nationale aandacht'. Dat interview stond overigens prominent op de  website,
weer met het gezicht erbij.  Ik zat al te wachten op het volgende bericht: 'Stem
van NS ontvangt dreigbrief'.

Maar het viel wonderbaarlijk mee. Op de Facebook-pagina van het filmpje was het
merendeel van de berichten positief. Mensen waren blij verrast dat de NS-stem
'gewoon een mens' was, en geen robot. Ook klonk er berouw: 'Hoe vaak ik d'r wel
niet heb uitgescholden als er weer vertraging was. Sorry Tuf!'

Slecht nieuws brengen is moeilijk, zeker in een land met zoveel burgers die al
boos zijn, maar Tuffie Vos kan het kennelijk zo, dat de mensen haar uiteindelijk
weinig kwalijk nemen. Er moet iets zijn met haar stem dat die zo zalvend werkt,
als een kus op je zere knie.

Dat is deels een kwestie van vakmanschap. In een interview dat ze aan Radio 1
gaf, vertelt ze: ,,Er moet gewoon veel lucht in, dat klinkt vriendelijk en
zacht."

Zo brengt ze troost op perrons waar de laatste trein is vertrokken. Kleine
domper: Tuffie spreekt al die berichten niet live in. Kan natuurlijk ook niet,
als je er even over nadenkt. Ze heeft jaren geleden al allemaal losse woordjes
en  stationsnamen ingesproken. Eén dag werk. Een computer maakt daar dan zinnen
van. Het mooie is dat je dus een geluidsarchief hoort, oud als licht van verre
sterrenstelsels. En zelfs dan werkt het.

Toen NS privatiseerde, begon het bedrijf eufemismen te gebruiken voor
vertragingen. Conducteurs kregen cursussen, waar ze leerden dat ze een
vertraging 'extra reistijd' moesten noemen. In dezelfde tijd kwam in de politiek
het  'framen' op: het verdraaien van onwelgevallig nieuws voor het gewone volk.

Dat volk is natuurlijk niet dom, vandaar dat burgers boos worden. Maar dat het
op de NS-stations relatief kalm is gebleven, ondanks al het slechte nieuws daar,
komt vermoedelijk door Tuffie.

De les is: het gaat wel degelijk om de toon waarmee je iets zegt.

Op haar site zegt ze over haar stem:  warm, wendbaar, licht en sprankelend,
levendig en dynamisch, kan worden gebruikt voor hardsell en softsell'.  En ze
schrijft ook dat ze het leuk vindt om meer van zichzelf in haar stem te leggen,
'een subliminaal effect, zeg maar'.

Dat laatste maakt heel benieuwd. Hebben ook haar NS-berichten een subliminale,
verborgen boodschap? En hoe luidt die boodschap?

In datzelfde Radio 1-interview vond ik een aanwijzing. Ze vertelt over haar
passie, naast haar gewone commerciële werk: ze is heel spiritueel, ze doet aan
healing en aura reading. En ze doet ook aan 'soundhealings', waarbij ze haar
stem inzet als een helende klankschaal. Ze is een soort stemgenezeres.

Nu snap ik het. Dat ding-dong-daaang voorafgaand aan de vertragingsberichten is
een soort klankschaal. En  als Tuffie zegt: 'Daamus. En. Heerun' , dan is dat
het begin van haar geleide meditatie.

Het zou goed zijn als Tuffies gave breder ingezet wordt. We zouden speakers
kunnen neerzetten om slecht nieuws eerlijk, maar zalvend, te verspreiden.

Ding-dong-daaang. 'Daamus. En.  Heerun. Uw koopkracht gaat komend jaar met 10
procent achteruit, de zeespiegel stijgt, en in uw dorp komen nog eens 10.000
vluchtelingen.'

Tuffie weet zelfs een vastgelopen supporterstrein na een verloren uitwedstrijd
te kalmeren. Ze kan gemakkelijk heel Nederland healen.

Hoe vaak ik d'r heb uit-

gescholden als er weer vertraging was. Sorry Tuf!

LOAD-DATE: 14 March 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              126 of 146 DOCUMENTS



                                NRC Handelsblad

                             12 maart 2016 zaterdag

En nu  heeft Draghi úw hulp nodig

BYLINE: Door onze redacteurMenno Tamminga

SECTION: Economie; Blz. 5

LENGTH: 1015 woorden


ECB

Consumenten,  werkgevers, werknemers, zzp'ers: na de aankondiging van een
ongekend monetair beleid   ligt de bal bij u.

Amsterdam. Die meneer Draghi in Frankfurt mag dan een grote meneer zijn in de
geldwereld, de   chef van de Europese Centrale Bank (ECB) die met een
handomdraai de rente verlaagt. Maar toch staat hij tamelijk machteloos.

Uiteindelijk moeten hij en de andere centralebankpresidenten maar afwachten.
Afwachten wat ú doet.

De ECB verlaagde donderdag drie rentetarieven, verhoogde het opkoopprogramma van
obligaties met 20 miljard euro tot 80 miljard, gaat óók bedrijfsobligaties kopen
én de ECB   lanceerde een nieuwe maatregel die banken beloont als zij meer
krediet geven aan bedrijven en burgers.

Nu moeten de bankiers  afwachten wat ú doet als consument. Wat ú doet  als
spaarder, als winkelier en als werknemer, zzp'er of werkgever. Wordt u
optimistischer over de nabije toekomst als u leest hoe Draghi het heft in handen
neemt? Denkt u: ja, eindelijk, we gaan wat meer besteden? Stelt u die grote
aankoop niet langer uit?  Of neemt juist de scepsis toe en legt u bijvoorbeeld
nog een extra voorraadje geld aan, thuis. Want de rente op die spaarrekening
gaat maar één kant op. Omlaag.

We staan er niet elke dag bij stil misschien, maar iedereen vervult in de
economie talloze rollen. En soms is wat je in de ene rol heel fijn vindt, zoals
lagere prijzen in de winkel, fnuikend voor uw  positie als werknemer. Als je
werkgever op de fles gaat, zoals bijvoorbeeld  V&D .

Een rijker gevoel

Dat maakt het lastig om de geldpolitiek vanuit de toren van de ECB rechtstreeks
en met stellige zekerheid te vertalen naar de dagelijkse beslommeringen op
straat en aan de keukentafel. Maar toch...

Om te beginnen hoeft u niet meer te wachten op de uitverkoop als u een
koopjesjager bent. En wie is dat niet, van tijd tot tijd? Verlaagde prijzen
worden namelijk een tijdje de permanente trend in Europa. Kijk maar naar de
raming van de inflatie dit jaar: 0,1 procent.

Dat is het gemiddelde van alle sectoren, dus reken er maar op dat in grote delen
van de economie de prijzen dalen. U kunt dus straks voor diezelfde euro meer
kopen.

Geeft u dat een rijker gevoel? Van dat gevoel zult u het de komende tijd vooral
moeten hebben, want die lage rente werkt ook ontwrichtend voor de economie: geld
smelt, bijna letterlijk.

Wie spaart ziet de rente bijna maandelijks dalen. En straks bij het invullen van
de belastingaangifte moet  eenieder die boven de vrijstelling  (van nu nog
21.330 euro per persoon) zit, er na de vermogensrendementsheffing van 4 procent
gewoon geld op toeleggen.

Schrale troost: Draghi brengt een nieuwe aanpassing (de vrijstelling dit jaar is
al verhoogd naar 24.437) dichterbij. Mogelijk gaat-ie straks helemaal overboord
en verzint staatssecretaris Eric Wiebes van Financiën iets nieuws.

Het geld dat letterlijk kan gaan smelten is uw pensioengeld. Vandaar die nieuwe
oproep van de FNV aan het kabinet om dat te voorkomen. De lage rente overweldigt
de pensioenwereld. Allereerst kondigt die  lagere rendementen op hun beleggingen
aan. En omdat ze de komende jaren niet op hoge rendementen kunnen rekenen,
moeten zij nu al extra vet op de botten hebben om later die pensioenen uit te
keren.

Maar dat vet is er niet meer. Dus moeten de fondsen de tering naar de nering
zetten en snijden in de pensioenen. Voor het eerst kan de situatie zo nijpend
zijn voor de pensioenfondsen dat zij hun pensioenuitkeringen (aan ouderen) én
hun toezeggingen (aan werkenden) verlagen. Dat voelt niet rijk. Dat ís niet
rijk.

Even recapitulerend: u voelde zich wat rijker door de prijsdalingen, toen kreeg
u het benauwd van het smeltende geld, maar zit er dan niet een loonstijging in?
President Klaas Knot van De Nederlandsche Bank, óók een centralebankier, hamert
zo nu en dan op loonsverhogingen in specifieke bedrijfstakken waar het goed
gaat. Een bonus voor de hardwerkende Nederlander!

Extra stunten

Helaas. Met de verdwijnende inflatie, de nog altijd  hoge werkloosheid en zo'n
magere economische groei, staan de vakbonden en u niet erg sterk om
loonstijgingen binnen te slepen bij werkgevers. Loonmatiging is de realiteit.
Dat geeft zzp'ers ook geen ruimte om tarieven te verhogen.

Kunt u zich als werkgever dan in de handen wrijven? Nee, niet als u ook te maken
heeft met die dalende prijzen. Dan moet u rap handelen. Nog wat extra stunten
met prijzen om meer klanten te trekken?

Maar er zitten ook positieve kanten aan het verhaal voor werkgevers. U wilt
investeren en denkt 'de bank ziet me aankomen'?    Niet gevreesd, dat  zouden
die banken nu  misschien best graag willen. Een van de maatregelen van de ECB is
een grootscheepse regeling waarbij banken in het beste geval geld kunnen lenen
bij de ECB om dat door te lenen aan bedrijven én daar nog een premie voor
krijgen ook.

Dat is een variant op stimuleringsacties waar de ECB eind 2011 mee begon. Toen
was het vooral een Zuid-Europees bankenfeestje. Maar wie weet zien Nederlandse
banken hier een kans om zich als aanjagers van de economie te profileren.

Nog een gunstig effect,  voor bedrijven die exporteren naar buiten Europa: de
geldverruiming drukt over een langere termijn de koers van de euro. Dat is goed
voor de concurrentiepositie van het bedrijfsleven. En voor meer banen.

Daarnaast kan die lage rente de hypotheekrente nóg verder omlaag brengen, indien
de banken meewerken en er genoeg concurrentie is. Maar verwacht geen wonderen:
de rente is al lang zo laag, maar met enkele uitzonderingen. In  Amsterdam staan
de huizenprijzen nog onder de recordstanden van 2007 en 2008.

Dus, bent u een Amsterdammer met een koophuis uit 1998, een baan in een
exportbedrijf en een partner die iets vernieuwends doet als zzp'er, dan
versterkt Draghi uw positie. Was u werkzaam bij de  V&D  in Doetinchem, met een
partner die in deeltijd werkte bij TSN Thuiszorg en staat uw huis te koop omdat
u kleiner wilt wonen, dan heeft u weinig aan Draghi.

En dan is de slotsom dat de tegenstellingen tussen winnaars en verliezers
vergroot zijn.

Lagere prijzen  zijn fijn, maar niet als je bij  V&D  werkt

LOAD-DATE: 11 March 2016

LANGUAGE: DUTCH; NEDERLANDS

GRAPHIC: Wat in deze toren in Frankfurt door ECB-voorzitter Mario Draghi bedacht
is, moet u nu gaan uitvoeren.

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              127 of 146 DOCUMENTS



                                NRC Handelsblad

                            10 maart 2016 donderdag

Hoe volkswoede  een trucje wordt;
Column

BYLINE: Tom-Jan Meeus

SECTION: Binnenland; Blz. 6-7

LENGTH: 410 woorden


Ik weet niet hoe het u vergaat - maar de meeste mensen die ik ontmoet zijn niet
woedend. Ze hebben soms de pest in. Ze klagen. Ze kijken wel eens bozig. Maar
woedend? Ik zie het ook niet als ik soms  's avonds rondhang op de publieke
tribune van de Kamer. Wat dan vooral opvalt, is de ijver waarmee mensen politiek
volgen. Het maakt ze niet erg gelukkig. Er hangt vaak stille teleurstelling om
ze heen.

Maar woede, echte woede, de vlammende reaguurderswoede van het internet, heb ik
nog nooit bij ze aangetroffen.

Ook breng ik geregeld bezoekjes aan een wijk in Woerden, het Schilderskwartier,
waar de verkiezingsuitslag in 2010 vrijwel overeenkwam met het landelijke beeld.
Echt onheilspellend is dat je daar mensen hebt die voor buitenstaanders
onbereikbaar zijn. Vermoedelijk zijn ze erg woedend, maar daar kom je niet
achter: contact willen ze niet. Bij andere bewoners heb je volop ongenoegen.
Vooral over vluchtelingen. En over veranderingen in het zorgstelsel en de
pensioenen. Maar ik vertrek er nooit met het idee dat de woede hier de overhand
krijgt.

Dus ik denk wel eens: zou het kunnen dat veel woede, de woede die zoveel
politici in beweging brengt, een constructie is?

Woede is het effectiefste politieke communicatiemiddel geworden. Bankierswoede,
Oekraïnewoede, PvdA-woede, vluchtelingenwoede - alle woede werkt. Politici
belonen woede. Woede geeft aandacht, respons, debat. Woede is de win-winsituatie
van de gewone man.

Ik wil niet zeggen dat woede altijd een trucje is. Wie een half jaar geen
persoonsgebonden budget krijgt, heeft reden tot woede. Of iemand die slecht
geholpen wordt door een bank die met belastinggeld is gered.

Het probleem lijkt me alleen dat te veel mensen nu de mechanismen kennen die
woede oproept. Woede kost niets. En iedereen weet, zeker de kaste van
professionele beïnvloeders, dat woede de beste basis voor invloed op politiek
is: wie woede communiceert, zal gehoord worden. Ook als het nepwoede is.

Het ongemakkelijkste hieraan is de behandeling van mensen die bezorgd zijn, maar
nooit woedend doen. De standpunten die zij innemen, en de wensen die zij hebben,
bereiken zelden nog de politiek en het grote publiek. Hetzelfde heb je met
redelijke activisten, redelijke bedrijven of redelijke lobbyisten. Zij krijgen
alleen nog aandacht in hun eigen selfies.

Zij ervaren voor welke keuze dit klimaat ze stelt: gemarginaliseerd worden, of
ook woedend doen.

Politiek anno 2016: verlies alle invloed of word ook woedend

LOAD-DATE: 10 March 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              128 of 146 DOCUMENTS



                                NRC Handelsblad

                            29 februari 2016 maandag

Buitenland bestaat nog niet voor Trump ;
Column

BYLINE: H.J.A. Hofland

SECTION: Opinie; Blz. 16-17

LENGTH: 619 woorden


Op het ogenblik lijkt de opmars van Donald Trump even verrassend als
onstuitbaar. Morgen is het Super Tuesday, voorverkiezingen in twaalf staten.
Blijft hij aan de winnende hand, dan moeten we er ernstig rekening mee houden
dat hij de Republikeinse kandidaat voor het presidentschap zal zijn, en dan
dient zich de volgende vraag aan. Is dit succes voornamelijk een Republikeins
verschijnsel of heeft Trump een algemenere attractie en moeten we er rekening
mee houden dat de wereld na 9 november met president Trump te maken zal krijgen?
Heeft hij denkbeelden, welomschreven plannen voor de buitenlandse politiek? Nee.
Hij wil Amerika weer groot maken en Mexicanen en moslims weren. Dat zijn de
belangrijkste punten.    Een Amerikaanse verkiezingscampagne is nooit een
zachtzinnige gebeurtenis. Denk aan de lawine van verdachtmakingen en
beledigingen die Obama heeft ondergaan. Denk aan de hel die Clinton moest
trotseren, vooral nadat zijn affaire met Monica Lewinsky openbaar was geworden.
In de verkiezingsstrijd mocht al bijna alles. De partijen investeren miljoenen
in hun propaganda, veroorloven zich op de televisie de laagste insinuaties en
het publiek heeft er vrede mee.

Maar in deze campagne is het anders. Jacob Weisberg, biograaf van Ronald Reagan,
schrijft   in de International New York Times dat ,,deze kandidaten de
Republikeinse partij hebben veranderd in een moeras van ideologisch extremisme
en pessimisme" en ,,dat hun campagnes een drama van beledigingen, verraad en
haat zijn". Na de zege van Trump in Nevada schreef NRC-correspondent Guus Valk
dat de Republikeinse partijtop in paniek is.  En er is geen geloofwaardige elite
die de partij tot bedaren zou kunnen brengen.    Hoe komt het dat Trump zo'n
groot succes heeft en dat zijn aanhang zich gestaag uitbreidt? In feite is hij
een tegenstander van de elite der gevestigde orde en hoewel hij miljardair is,
gedraagt hij zich als 'de gewone man', en die voelt zich ook in Amerika
permanent achtergesteld, door de elite verdrukt. In dit opzicht is Trump verwant
aan Marine Le Pen, Geert Wilders en het groeiend Europees populisme in het
algemeen. Steeds meer burgers zijn boos over alles wat de zittende politieke
elite doet en lucht zijn hart in de sociale media. En dan komen de verkiezingen.
Ze zullen die elite mores leren! Het populisme wint. Maar weet het ook een
oplossing? Dat moet nog worden bewezen.

De Amerikaanse gewone burger zit in veel opzichten in de verdrukking. De rijken
worden rijker,  er is een nieuw soort klassenmaatschappij in aanbouw, de
corruptie neemt toe, in de wereld verliest Amerika aan macht, en er is geen
presidentskandidaat die laat weten wat daaraan moet worden gedaan. En dan komt
Trump. Niet alleen belooft hij alles maar hij doet dat in woorden die  iedereen
begrijpt. In dit opzicht is hij voor steeds meer kiezers een  politieke
opluchting. Tegelijkertijd nadert de dag van de waarheid, de verkiezingen op 9
november. De kans stijgt dat Trump de volgende president wordt. Welke gevolgen
zou dat voor de rest van de wereld kunnen hebben?

Over buitenlandse politiek heeft hij zich nauwelijks uitgelaten. Amerika weer
'groot' maken. Hoe? Met Poetin? Korte metten maken met  IS. Hoe? Een koude
oorlog met  China beginnen? Trump is de confrontatie met de gevestigde orde in
eigen land aangegaan. Dat is nog een relatief vreedzame gebeurtenis. In de
buitenlandse politiek stuiten nationale leiders op tegenstanders van een ander
kaliber. Daar zijn  andere technieken en strategieën vereist om het nationaal
belang te dienen. En dan: zou Europa medewerking moeten of willen geven? Daar
hebben we hier  nog niet over  gedacht.

Het populisme wint. Maar weet het ook een oplossing? Dat moet nog worden bewezen

LOAD-DATE: 29 February 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              129 of 146 DOCUMENTS



                                NRC Handelsblad

                           20 februari 2016 zaterdag

Hoezo, de stem  des volks? Weg met dat gezwets;
column Jan Kuitenbrouwer

BYLINE: Jan Kuitenbrouwer

SECTION: Opinie & Debat; Blz. 2-3

LENGTH: 613 woorden


Wij hebben heimwee. Heimwee naar de tijd van vóór Pim. Na veertien jaar open
mike zijn we wel een beetje klaar met het polyfone kabaal. Wij zijn en blijven
Nederlanders, ten diepste houden wij niet van de dissonant. Een gewaagde kwint
hier en daar, prima, maar het moet geen atonale chaos worden, daar worden wij
nerveus van. Zoals Simeon ten Holt de Canto Ostinato schreef, dát is Nederland:
vrijheid in gebondenheid, ruimte voor individuele expressie, maar in een strakke
structuur. En om de zoveel tijd een heuse melodie, die we samen kunnen
meezingen. Ten Holt prefereerde ook middelmatige pianisten: vaardig, degelijk,
maar geen al te groot ego graag, anders gaan ze soleren.

Er is bijvoorbeeld discussie over het salafisme. NRC drukt een opiniestuk af van
een Nederlandse salafiste en een islamkritische columnist van de Volkskrant
weerlegt niet haar woorden, maar ontzegt NRC Handelsblad het recht haar tekst af
te drukken. Zijn ze gek geworden? Dat was ook de kop boven een column van
Theodor Holman, onlangs in het Parool. Hij had gelezen dat de Bezige Bij een
boek gaat uitgeven van de Vlaamse radicale moslim Abou Jahjah. Het was
schitterend: Theodor Holman, de Gilles de la Tourette van de grachtengordel, de
Harry Houdini van de zelfcensuur, tevens Eerste Nabestaande van onze nationale
martelaar van het Vrije Woord, hief vertwijfeld de armen. 'Zijn ze gek
geworden!?' Wat volgde was een morele pirouette zoals je ze zelden ziet. Wacht
even, de Bezige Bij, was dat niet de uitgever van W.F Hermans, die volgens Ewout
Kieft het pad zou hebben geëffend voor de PVV? Van Gerard Reve, die als eerste
over 'geitenneukers' begon? Van schrijvers die dwars tegen de consensus in
gingen en dingen zeiden die we liever niet hoorden? En die gaan Abou Jahjah
uitgeven!? Die door Theo van Gogh een ,,nagel aan de doodskist van de vrije
meningsuiting" werd genoemd? Het is haast aandoenlijk, de zaak brengt Holman
dermate in verwarring dat het niet eens in hem opkomt het te camoufleren. ,,Abou
Jahjah, die hier veroordeeld werd wegens antisemitisme!", schrijft hij. Volgende
zin: ,,Ik wilde hem toen nog verdedigen in verband met de vrijheid van
meningsuiting." Je vraagt je af waarom hij daar van afzag. Misschien was het een
oneven dag? Of mocht het niet van Van Gogh? Dat was immers een enorme
filosemiet. Zo tolt Holman radeloos om zijn eigen as. De Bezige Bij, bastion van
het vrije woord, gaat Abou Jahjah het vrije woord geven? Zijn ze gek geworden?

'Het is hier benauwd, doe het raam open!'

'Oké.'

'Ja, maar nu tocht het, dus doe het maar weer dicht.'

Dat bedoel ik, we hebben heimwee.

Iets dergelijks zie je bij het radioprogramma http://Stand.nl op radio 1. Toen
Fortuyn ineens furore maakte, waren de media vol zelfkritiek. Ze hadden 'iets
gemist', er werd te weinig 'geluisterd', er moest meer ruimte komen voor de
'stem des volks'. Sindsdien kunnen we elke dag op de nationale nieuwszender naar
de opinies van gewone burgers luisteren. Iedereen die langs de telefonisten
komt, mag zijn zegje doen. Ik vermoed dat de makers genoeg beginnen te krijgen
van het lukrake gekakel, want de laatste tijd begint de presentator de inbellers
steeds vaker tegen te spreken. ,,Ja dat zegt u nu wel, maar uit statistieken
blijkt..." ,,U bent duidelijk niet goed op de hoogte, want het kabinet heeft
laatst..."  Of zelfs: ,,Ja, u moet zich eerst maar eens in het onderwerp
verdiepen en dan nog eens terugbellen." Hoezo de stem des volks? Weg met dat
gezwets! Het zou me niet verbazen als http://Stand.nl binnenkort gestopt wordt.
Mooi geweest. Dat bedoel ik: een open debat, het is makkelijker gezegd dan
gedaan.

Wij zijn Nederlanders, ten diepste houden wij niet van de dissonant

LOAD-DATE: 19 February 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              130 of 146 DOCUMENTS



                                NRC Handelsblad

                            16 februari 2016 dinsdag

Het Binnenhof:  een knak in  je loopbaan

BYLINE: Annemarie Kas Petra de Koning

SECTION: Het Grote Verhaal; Blz. 10-11

LENGTH: 2105 woorden


Volksvertegenwoordiger Werken voor de publieke zaak. Het klinkt zo mooi. Maar
voor velen volgt  na de politieke carrière een uitkering: wachtgeld.

Het hoort niet, vinden de meeste Tweede Kamerleden: nu al nadenken over je leven
na de politiek. De afgelopen weken werd het al helemaal taboe. Drie Kamerleden
vertrokken met gedoe - al hadden ze alle drie een ander verhaal.

CDA'er Peter Oskam werd burgemeester en zou de Tweede Kamer als 'opstapje'
hebben gebruikt. D66'er Wassila Hachchi was opeens weg. Ze zou voor de campagne
van Hillary Clinton gaan werken. Zonder of juist mét wachtgeld, betaald door de
Nederlandse belastingbetaler? Niemand weet het.

En VVD'er Bart de Liefde vertrekt volgende week naar taxidienst Uber. Hij wordt
lobbyist en bij hem zou het probleem zijn dat hij het in de Tweede Kamer voor
Uber had opgenomen.

Als je dus nu alvast een baan regelt omdat je al weet dat je niet terugkomt, is
dat kiezersbedrog. Maar wacht je met zoeken tot volgend jaar maart, als de
verkiezingen geweest zijn, dan krijg je wachtgeld en ben je een zakkenvuller.

In gesprekken met ruim twintig Kamerleden, meestal op achtergrondbasis, komt het
steeds terug: je doet het nooit goed. Dat maakt dat ze voorzichtig praten over
hun toekomst. Ze willen óf graag door óf ze denken nog na en beslissen erover in
de zomer. Een Tweede Kamerlid uit de coalitie: ,,Als ik dan besluit te stoppen,
ga ik meteen kijken wat voor cursussen ik kan doen voor een nieuwe baan. Ik wil
niet op wachtgeld teren."

Optimistisch over hun eigen kansen op de arbeidsmarkt  zijn ze allemaal. ,,Ik
heb twee handen, ik heb in moeilijke tijden altijd werk kunnen vinden", zegt
Carola Schouten (ChristenUnie). ,,En ik zou ook bereid zijn om werk onder mijn
niveau te doen." Liesbeth van Tongeren (GroenLinks): ,,Ik wil verder, maar als
ik niet door zou gaan, zie ik mezelf ook wel in een internationale functie: het
IMF, de Wereldbank." Roos Vermeij (PvdA) denkt dat er ,,op veel terreinen
behoefte is aan mensen met een groot maatschappelijk gevoel". En dat de meeste
collega's het zo zien, verbaast haar niet. ,,Politici zijn vaak best
goedgemutste mensen."

Als Tweede Kamerleden al problemen  zien op de arbeidsmarkt, dan vooral voor
ánderen. ,,Niet iedereen heeft managementervaring zoals ik", zegt eentje. En:
,,Het besef dat je in een bedrijf een andere rol in het sprookje hebt, zal voor
sommigen wel even wennen zijn."

Politici overschatten hun kansen

Oud-minister Gerd Leers, die met zijn bedrijf GP Staffing ex-politici aan werk
probeert te helpen, zegt dat hij er al bang voor was: politici overschatten hun
kansen. ,,Je hebt natuurlijk zelfvertrouwen nodig om in de politiek te
functioneren en als politicus denk je dat jíj het voor het zeggen hebt. Maar in
de meeste andere organisaties gaat het niet om je positie, maar om je
competenties."

De meeste ex-politici op zoek naar werk krijgen begeleiding van Van Ede &
Partners. Volgens Huib Bartels van de vestiging in Den Haag speelt van alles mee
in de kans op succes: leeftijd, werkervaring. Ook de grootte van hun ego doet
ertoe - en of hun vertrek uit de politiek beschadigend was. Soms ook: van welke
partij zijn ze of hoe sterk heeft iemand zich in de Kamer geprofileerd? ,,Bij
deze groep kun je ook echt niet vacatures uit de krant napluizen. We gaan samen
hun netwerk na: wie ken je en waar kun je iets betekenen?"

Bij Bartels kwamen ,,toevallig laatst" twee Kamerleden langs om alvast over hun
toekomst te praten. Bij Gerd Leers al vijf. Bartels zegt: ,,Ze zijn zo
verdronken in hun werk de afgelopen jaren, dat het moeilijk voor hen is om met
afstand naar hun eigen loopbaan te kijken."

Sinds 2010 moeten ook oud-politici solliciteren als ze een uitkering krijgen.
Maandag kwam het ministerie van Binnenlandse Zaken met cijfers over de
reïntegratie van vertrokken bewindspersonen en Tweede Kamerleden, gemeten van
september 2012 tot eind 2014. Wat blijkt: ex-ministers en  staatssecretarissen
vinden gemakkelijker een nieuwe  baan dan oud-Kamerleden.

Zo'n 44 procent van die hele groep, 27 van de 62 ex-politici, had binnen één
jaar nieuw werk. Meer dan de helft van die groep had minder dan een half jaar
nodig. 'Werk' betekent in deze cijfers niet per se een fulltime contract, het
kan ook een baantje zijn voor een paar uur per week. Een bijna net zo grote
groep, 42 procent, had eind 2014 géén nieuw werk.

Die cijfers zijn niet te vergelijken met gegevens over 'gewone' werklozen.
Volgens uitkeringsinstantie UWV heeft zo'n 44 procent van de WW'ers binnen een
jaar weer werk - maar bij hen tellen kleine baantjes niet mee.

Als oud-politici een andere functie vinden, is dat meestal in het openbaar
bestuur. Als gedeputeerde, (waarnemend) burgemeester of  wethouder. Omdat hun
netwerk in de partij goed op orde is, zegt Bartels, maar ook omdat hun hart bij
de publieke zaak ligt. ,,Daarom namen ze ook het risico om de politiek in te
gaan. Ze willen iets doen voor de samenleving."

Een andere populaire optie, lobby- of advieswerk  ligt ingewikkelder. Politici
hebben de schijn tegen: die baan hebben ze vast geregeld in hun tijd als
politicus of bestuurder en hoe zat het dan met hun onafhankelijkheid? Tegelijk
willen die bedrijven of organisaties juist een oud-politicus omdat die de juiste
contacten heeft en de weg weet in Den Haag.

Geen tijd voor bijscholing

De hele Tweede Kamer vindt het voor alle burgers belangrijk: een leven lang
leren, van werk-naar-werk gaan. Maar zelf doen ze daar bijna niets aan. ,,Ik zou
dan het gevoel hebben dat ik al aan het afscheid nemen ben", zegt Carola
Schouten  van de ChristenUnie. ,,Ik kom er ook gewoon niet aan toe."

En bijscholen? Misschien moeten politici voor een nieuwe baan wel vooral veel
áfleren, zegt Roos Vermeij (PvdA). ,,In de politiek ben je gericht op botsingen,
verschillen uitvergroten. Ik ken weinig andere werkplekken waar dat een
meerwaarde heeft."

Als werk vinden niet lukt, is er wachtgeld. Daar heeft de één het moeilijker mee
dan de ander, ziet Huib Bartels van Van Ede & Partners. ,,Voor sommigen is het
echt een dilemma." Er zijn ex-Kamerleden of bewindspersonen die recht hebben op
terugkeer naar de Tweede Kamer, als daar iemand vertrekt. ,,Hebben zij de
vrijheid om nee te zeggen? Formeel natuurlijk wel. Maar bij gewone burgers
vinden we het normaal dat ze passend werk moeten accepteren. Voor hen is een
lastige morele afweging."

Denk aan VVD'er Fred Teeven, oud-staatssecretaris van Justitie die vorig jaar
aftrad en weer de Tweede Kamer in ging. ,,Ik zou me kunnen voorstellen dat hij
dat niet met de grootste lol doet. Maar op wachtgeld teren is misschien niet
chique."

Dat zit net even anders, zegt Teeven zelf. Meteen na zijn aftreden kreeg hij een
baan aangeboden. ,,In de commerciële sector, maar ik zeg niet waar. Ik kon er
veel geld mee verdienen. Het was ook niet de eerste keer."

Hij bleef liever in de Tweede Kamer. Nu denkt Teeven erover na of hij
burgemeester wil worden in zijn geboortestad Haarlem. Hij is er nog niet uit, de
sollicitatieprocedure begint pas in de zomer. ,,Er gaan nu al petities rond:
voor of tegen mij. Ik vind het wel grappig." Maar als de VVD het wil, zou Teeven
misschien ook nog wel op de volgende kandidatenlijst willen staan.

Stress bij Kamerleden VVD en PvdA

Weinig van zijn collega's doen er zo ontspannen over als Teeven. Vooral bij de
twee grootste fracties, VVD en PvdA die op verlies staan in de peilingen, ligt
het gevoelig: hoe hoog kom je op de lijst? Bij de PvdA denken ze dat je het kunt
vergeten als je niet bij de eerste negen staat. Over de VVD gaat het verhaal dat
een groepje Kamerleden al weet dat zij niet mogen terugkomen. De deadline om je
aan te melden voor de nieuwe lijst ligt vroeg bij de VVD, al eind mei. ,,Je nu
nog gaan profileren heeft volgens mij geen zin meer", zegt een VVD'er.

Bij kleinere fracties is die stress minder groot. D66, SP, GroenLinks  en de
ChristenUnie blijven gelijk of winnen volgens de peilingen zetels. Daar zeggen
Kamerleden veel makkelijker dat ze graag willen blijven.

,,Ik ben bewust de Tweede Kamer ingegaan voor meer dan één periode", zegt Steven
van Weyenberg (D66). ,,We hebben nu een gebrek aan ervaring en collectief
geheugen." Hij verliest zijn terugkeergarantie bij het ministerie van Sociale
Zaken als hij voor een tweede periode wordt gekozen, maar dat vindt hij geen
punt.

Over collega's die voortijdig vertrokken, zijn de meeste Tweede Kamerleden
mild. Ze noemen het een ,,individuele afweging" waar ze niet over willen
oordelen. Op een dag maken ze die misschien zelf wel.

Ze vinden het opvallend dat zelfs de overstap naar een andere bestuurlijke
functie, zoals een burgemeesterschap, nu verkeerd valt. ,,Daarmee dien je toch
ook het publieke belang", zegt een Tweede Kamerlid. Het laat zien hoe slecht het
imago is van politici. Neem de reacties die Van Weyenberg kreeg toen hij van
Sociale Zaken naar de Tweede Kamer ging. ,,Veel mensen om mij heen zeiden: 'Zou
je zo'n mooie carrière wel opgeven voor de politiek?' Ik vind dat zorgelijk."

Peter Oskam (CDA) 'Je enige toegevoegde waarde is je netwerk'

De helft van alle verhalen over zijn vertrek klopt, zegt Peter Oskam (CDA) - 56
jaar, Kamerlid van september 2012 tot begin dit jaar en nu burgemeester van
Capelle aan den IJssel.   Door een interview uit november,  waarin Oskam vertelt
hoe hij zich op het burgemeesterschap had voorbereid ontstond het beeld dat hij
de  Kamer als opstapje had gebruikt. Dat klopt niet, zegt Oskam. Ja, hij wilde
al langer burgemeester worden. En ja, dáárom werd hij politiek actief. ,,Ik had
in 2011 al eens een assessment gedaan voor het burgemeesterschap en dat ging
prima, dus ik kon al burgemeester worden. Alleen kwamen geen mooie vacatures
langs."

Dus toen het CDA hem in 2012 vroeg of hij op de kandidatenlijst wilde, zei hij
ja. ,,Niet omdat ik het als springplank zag. Ik dacht: dit doe ik vier jaar en
dan zien we verder."

Toen was er de vacature in Capelle, vorig jaar zomer. Hij had er zin in. ,,Ik
ben nu 56. Stel dat ik nog een periode in de Kamer blijf, zoals de partijtop wel
wilde, dan zou ik 61 zijn en te oud voor het burgemeesterschap." Gemeenten
willen het liefst iemand die twee termijnen mee kan.  Het Kamerlidmaatschap
speelde volgens Oskam amper een rol in de sollicitatieprocedure. ,,Het ging veel
meer over mijn karakter en de profielschets. De enige toegevoegde waarde van je
Kamertijd is je netwerk. Je kent de juiste mensen in Den Haag en dat is het
wel."

Harry van Bommel (SP) Minister, dat zou een droom zijn

Je zou kunnen denken dat de nestor van de Tweede Kamer - Harry van Bommel (SP),
53 jaar, Kamerlid sinds 19 mei 1998 - nadenkt over een leven buiten de politiek.
Maar nee. Na de verkiezingen wil hij blijven. ,,De wereld staat in brand en als
je kijkt naar alle kennis die ik heb over het Midden-Oosten, en de contacten die
ik heb, dat is ervaring die telt."

Als het toch anders loopt: hij is nu soms al verkiezingswaarnemer bij de OVSE,
voor korte periodes. ,,Als ik zeg: doe mij maar langere termijnen, dan kan dat."
Er was ook al een buitenlandse universiteit die hem wilde hebben, hij  wil niet
zeggen welke. Of anders: een vakbond, Human Rights Watch, Amnesty International.
,,Maar Amnesty-directeur zou ik nooit kunnen worden. Daar moet je iedereen te
vriend voor houden en dat is mij niet gelukt."

Van Bommel heeft ook een vak: leraar Engels en Nederlands. ,,Ik ken de geur van
het klaslokaal nog." Maar dat is dus allemaal pas voor later. Eerst wil Van
Bommel nog een periode Kamerlid zijn. Of minister van Buitenlandse Zaken, als de
SP mee regeert? ,,Dat zou natuurlijk een droom zijn."

Anne Mulder (VVD) 'Je kunt goed doorvragen'

Anne Mulder (VVD) - 46 jaar, Tweede Kamerlid sinds 17 juni 2010 - had vorig jaar
een sollicitatiegesprek voor een bijbaan als toezichthouder. En hij wist meteen:
zo zal het gaan als ik op een dag niet meer in de Kamer zit. ,,In twee
gesprekken werd ik gefileerd op mijn politieke werk. 'Meneer Mulder, bent u hier
om uw politieke stokpaardjes te berijden? Halen we met u een VVD'er in huis?'"
Hij had gereageerd op een advertentie. De vacature: toezichthouder bij een
inkoopcoöperatie in de zorg. ,,Ik was geen woordvoerder zorg meer en had net een
cursus toezichthouden gedaan, omdat ik graag dingen bij leer."

En dus níet omdat hij van plan is om te stoppen als Kamerlid, hij  wil door.
Maar wat zou hij te bieden hebben als ex-Kamerlid? ,,Je kunt   vragen stellen en
doorvragen en als het goed is, weet je hoe je invloed goed moet gebruiken. Bij
de inkoopcoöperatie zijn ze nu blij met een politicus. Die heeft gevoel voor
maatschappelijke ontwikkelingen en weet hoe het is om onder een vergrootglas te
liggen."

LOAD-DATE: 16 February 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              131 of 146 DOCUMENTS



                                NRC Handelsblad

                           13 februari 2016 zaterdag

Ons proletariaat;
Overpeinzingen 1838

SECTION: Weekend; Blz. 28-29

LENGTH: 679 woorden


S. Montag

Onze viceminister-president Lodewijk Asscher had er genoeg van. Via de sociale
media was hij zo vaak uitgescholden, beledigd, verdacht gemaakt dat hij besloot,
iets terug te doen. Zijn vijanden hadden varianten op zijn naam verzonnen, zoals
ASS cher en aSScher, ze hadden zijn overgrootvader verdacht gemaakt omdat die
als Jood in de oorlog met de Duitsers zou hebben geheuld, en zelf kroop hij
liever in een moslimhol dan achter zijn eigen volk te staan. Nog meer van dat
soort schunnigheden. Asscher was het beu. Op Facebook heeft hij deze haatmailers
uitvoerig geantwoord; de raad gegeven zo'n boodschap eerst aan hun moeder of
dochter te laten lezen.

Asschers verweer bleek nationaal nieuws te zijn. Na een paar uur had hij op
Facebook al duizenden steunbetuigingen gekregen en de kranten hebben er melding
van gemaakt. Maar het blijft de vraag of het zal helpen. Ik denk het niet. Om me
nader van Asschers avontuur op de hoogte te stellen tikte ik op Google zijn naam
in. Bovenaan het scherm verscheen meteen een mededeling: 671.000 resultaten in
0,27 seconde. Wat moeten we daarvan zeggen. Overweldigend? Sapperloot? Nee. Het
is een van de talloze bewijzen dat we in de digitale beschaving leven.

Ongeveer een kwart eeuw geleden is het begonnen, met wat toen in Amerika de
dotcomrevolutie werd genoemd. De laptop werd een gebruiksvoorwerp, internet
groeide en groeide, de digitale communicatie had zich gevestigd en daarmee was
een nieuw hoofdstuk in de wereldgeschiedenis begonnen. De wereldmachten gingen
hun geheimen digitaal bewaren en dus kwam er ook digitale spionage,  Julian
Assange en Edward Snowden zijn wereldberoemd geworden.

Maar hoe is het verder gegaan met de gewone man? Voor het ontstaan van internet
was hij een machteloze anonymus die zich de daden van iedereen die boven hem
stond moest laten welgevallen. Of hij met een politieagent, een conducteur, een
generaal of een president te doen had, het maakte geen verschil. En toen is dat
allemaal radicaal veranderd. Als iemand nu iets doet wat je niet bevalt, je
buurman, de dokter, de koning of de president, kun je hem dat meteen in de
radicaalste bewoordingen laten weten. Uitschelden, vervloeken, belachelijk
maken, met de dood bedreigen, het hindert niet zolang je je er zelf  opgelucht
bij voelt. En aan deze faciliteit blijkt een geweldige, nog altijd groeiende
behoefte te bestaan.

Iedere dag kijk ik een paar keer in de internetkrant http://NU.nl. Een goed
digitaal dagblad, snel en betrouwbaar. En je kunt ook op het nieuws reageren in
de rubriek Nujij. Er staan redelijke, ter zake kundige bijdragen in maar ook een
groot aantal scheldpartijen en soms lees je: verwijderd door de redactie. Bij de
meest controversiële onderwerpen, de Haagse politiek, Rutte en Wilders en nu
vooral de vluchtelingen,  krijgen de lezers het verzoek zich in hun reacties
kalm te houden. Dat lukt niet altijd.

In Das Kapital maakt Karl Marx een onderscheid tussen de bourgeoisie en het
proletariaat, en in de onderste laag van de samenleving bevond zich het
lompenproletariaat, bestaande uit dieven, zwervers, iedereen die buiten de
maatschappelijke organisatie viel. Dieven, oplichters en andere misdadigers
hebben we nog genoeg, maar ze hebben een andere naam gekregen: de onderwereld.
En intussen hebben we er een andere bevolkingsgroep bij gekregen: die van de
oeverloos ontevredenen, de permanent boze mensen. Niets in de wereld deugt. De
politici in Den Haag zijn plucheklevers, zakkenvullers en oplichters. De
voetballers zijn zielige amateurs en de scheidsrechters meestal oplichters.
Alles wat ze in het dagelijks leven tegenkomen kunnen ze missen als kiespijn.
Maar gelukkig hebben ze hun laptop en een arsenaal aan scheldwoorden en
bedreigingen.

's Avonds kijken ze naar de televisie, eerst het nieuws met een paar politici,
vluchtelingen, en dan het amusement met een mooi meisje. Ze grijpen hun laptop.
Zakkenvullers! Moslimdieven!! Kankerhoer! Zo. Dat lucht op. Straks gaan ze
tevreden slapen. Het digitale lompenproletariaat.

Asschers verweer bleek nationaal nieuws te zijn

LOAD-DATE: 12 February 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              132 of 146 DOCUMENTS



                                NRC Handelsblad

                           13 februari 2016 zaterdag

Criminaliteit Trap niet weer in multiculturele valkuil

BYLINE: Hans Werdmölder cultureel antropoloog en criminoloog. Auteur van en

SECTION: Opinie & Debat; Blz. NH_NL02_010

LENGTH: 261 woorden


Godfried Engbersen, Roel Jennissen en Jaco Dagevos stellen vast dat er een
probleem is met criminaliteit onder asielmigranten,  maar die zouden niet te
wijten zijn aan etnische-culturele factoren (O&D, 6/2). Immers,
sociaal-demografische kenmerken - man, jong, alleenstaand en werkloos - zijn van
doorslaggevend belang. Dat  leert een vergelijking met een categorie
vergelijkbare autochtone Nederlanders. Waarnemingen, ook al zijn ze gebaseerd op
cijfers, dienen ook een hoge mate van innerlijke waarschijnlijkheid te hebben.
Dat wil zeggen dat 'gewone burgers' niet gek zijn, als zij vaststellen dat
sprake is van zwembadterreur gepleegd door jonge Marokkanen, dat er eerwraak
plaatsvindt onder Turken en dat jonge Antillianen meer gewelddadig zijn.

Etnische-culturele factoren spelen wel degelijk een rol bij de vaststelling van
criminaliteit, zoals een grotere tolerantie voor geweld, gevoeligheid voor
groepsdruk, geen gezichtsverlies willen leiden en onvoldoende loyaliteit met de
ontvangende samenleving. Jonge mannen uit het mediterrane gebied worden
bovendien opgevoed in een machocultuur, hetgeen nogal eens kan ontaarden in
vrouwonvriendelijk gedrag.  Laten we niet weer in de multiculturele valkuil
trappen waarbij pas gearriveerde etnische groepen onverkort vasthouden aan hun
eigen leefstijl, hun eigen taal blijven spreken, geconcentreerd in kwetsbare
wijken wonen, crimineel gedrag vertonen en langdurig zonder werk zijn.


        Hans Werdmölder  cultureel antropoloog en criminoloog. Auteur van
Marokkaanse lieverdjes en Marokkanen in de marge.

LOAD-DATE: 13 February 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              133 of 146 DOCUMENTS



                                NRC Handelsblad

                            8 februari 2016 maandag

De nieuwe droomgids voor China;
Zap

BYLINE: Door Hans Beerekamp

SECTION: Media; Blz. 8-9

LENGTH: 451 woorden


Reisseries van de VPRO op zondagavond op NPO2 zijn al jarenlang vaste prik, ook
al heeft de netmanager van NPO besloten om er recht tegenover De Gevaarlijkste
Wegen van de Wereld (BNN) te programmeren.

Alleen de kwaliteit leek af te nemen, want niet iedereen heeft de
gidskwaliteiten van Thomas Erdbrink, Adriaan van Dis of Jelle Brandt Corstius.
Nu na de teleurstellende reeksen Het Duitsland van Mijn Moeder en De Wereld in
Zeven Dagen eindelijk China aan de beurt kwam, hield ik mijn hart vast.

De eer werd gegund aan een onbekende 30-jarige fotograaf zonder enige
televisie-ervaring, Ruben Terlou. Al in de eerste minuten van het zesdelige
Langs de Oevers van de Yangtze bleek dat de debutant een schoolse toon had in
het voorlezen van de voice-overteksten, over zijn reis van de Kop van de Draak
(Shanghai) naar Shangri-La. Is de VPRO zijn unieke positie echt aan het
kwijtraken?

Ho ho, niet te vroeg oordelen! Dat gebrek aan flair in de kunst van het
voorgekookte televisie maken bleek al snel zo ongeveer het enige dat je Terlou
zou kunnen verwijten.

Uiterlijk een kruising tussen Giel Beelen en Erik Dijkstra, met de empathie van
een Van Dis of de Belgische fotograaf Lieve Blancquaert, ontpopte hij zich vrij
snel tot precies degene die je hoopt als gids in China mee te krijgen.

Begon hij nog in aarzelend Engels tegen de kapitein van de loodsboot in de
riviermonding, hij maakte zich al snel redelijk verstaanbaar in het Mandarijn.
Hij kreeg daar zelfs een compliment voor, en dat doen Chinezen niet zo gauw.

Terlou woonde vanaf zijn 19de twee jaar in Kunming en studeerde daar als een gek
op de taal. Later keerde hij terug naar Nederland om medicijnen te studeren en
bleef in zijn vrije tijd fotograferen, met onder meer bekroningen voor de
Zilveren Camera als resultaat.

Het lukt hem nu met een crew van regisseur Maaik Krijgsman, cameraman Joost van
Herwijnen en een mevrouw in een roze jasje van de Chinese overheid, om tot de
gewone man en vrouw in de straat door te dringen, maar ook tot een mevrouw in
een rode Ferrari met een eigen nachtclub.

Steeds merkt Terlou verstandige dingen op over De Chinese Droom. Er zijn geen
oude rijken in dit land. Om in zaken succes te hebben, moet je niet te hoge
jukbeenderen hebben. In de cosmetische kliniek krijgt de mevrouw die zich laat
filmen 50 procent korting van de directeur.

Het best zijn de gesprekjes met ambitieuze jongeren, die naar de grote stad zijn
getrokken. Na een ontmoeting met een dag en nacht werkende maker van
namaakvoedsel, die zijn gedachten poëtisch aan papier toevertrouwt, schiet
Terlou vol. De camera  betrapt hem in tranen. Wat raakt hem nu toch zo? Hij
antwoordt: ,,De moed van het jongetje". Dat wordt een mooie serie.

LOAD-DATE: 8 February 2016

LANGUAGE: DUTCH; NEDERLANDS

GRAPHIC: Ruben Terlou in 'Langs de Oevers van de Yangtze' (VPRO).

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              134 of 146 DOCUMENTS



                                NRC Handelsblad

                            5 februari 2016 vrijdag

Heb uw ouders lief, en daarmee uzelve

BYLINE: Door onze redacteur Michel Krielaars

SECTION: Boeken; Blz. 8-9

LENGTH: 728 woorden


Aharon Appelfeld

Een jonge vrouw leert een veel oudere man om met zijn dode ouders in het reine
te komen. Pas dan kan hij voor het eerst in zijn leven liefhebben en lukt het
hem zijn herinneringen aan zijn jeugd op te schrijven.

Pas als je jezelf kent, kun je iemand anders liefhebben. Zo luidt de kale
boodschap van Plotseling, liefde, de onlangs in het Nederlands vertaalde roman
van Aharon Appelfeld (1932). Het boek is een nieuwe bouwsteen in het
autobiografisch getinte oeuvre van deze Israëlische schrijver, die levenslang
heimwee lijkt te hebben naar de Boekovina, het landschap van zijn jeugd in
Oekraïne. Dit keer is die heimwee vermengd met haat, een combinatie die deze
roman uit 2003 grote kracht verleent.

Hoofdpersoon is de 70-jarige Ernst Blumenfeld, gepensioneerd medewerker van een
investeringsfonds en gemankeerd schrijver. Herstellende van een operatie wordt
hij in zijn flat in Jeruzalem verzorgd door de 35-jarige ongetrouwde Irina. In
alles is deze eenvoudige, maar wijze vrouw de tegenpool van de cynische Ernst,
voor wie ze een zwak krijgt.

Een prominente bijrol in het verhaal is weggelegd voor hun beider ouders en
grootouders, die al dood zijn. Irina denkt met liefde terug aan haar vader en
moeder, overlevenden van de sjoa. Ze woont nog altijd in hun huis, waarin niets
veranderd is, alsof haar ouders elk moment weer binnen kunnen komen. Op een
bijzondere manier gebeurt dat ook: Irina beschikt over paranormale gaven en kan
hen oproepen, zodat ze hun dochter  op moeilijke momenten met raad kunnen
bijstaan.

Zwijgzame mensen

Ernst daarentegen haat zijn ouders een halve eeuw na hun dood nog altijd, om de
eenvoudige reden dat ze zwijgzame mensen waren. Zijn vader, een kruidenier in
Czernowitz, lag na afloop van zijn werk steevast rokend op de bank. Zijn moeder
zei evenmin veel, tot nog grotere ergernis van haar zoon, een sterleerling die
zijn ouders was ontstegen en nooit met hen over zijn liefde voor literatuur kon
praten.

Uit verzet tegen hun zwijgen sloot hij zich op zijn twaalfde bij de
communistische beweging aan, die vooral bestond uit jonge joden zoals hijzelf.
Met geweld wilden zij afrekenen met de oude wereld van 'rabbijnen en
kapitalisten', dus ook met winkeliers zoals de vader van Ernst. Zo hoopten ze
dat onder het communisme joden gewone burgers zouden worden.

In de Tweede Wereldoorlog maakte Ernst carrière in het Rode Leger, waar hij
'prachtige jaren' aan het front beleefde. Hij hield zich blind voor de
plunderingen en verkrachtingen, waar zijn kameraden zich aan bezondigden. Pas
toen de waarheid niet meer te ontkennen viel, vluchtte hij naar Italië. Hij
wilde er de boot naar Australië nemen, maar stapte op een vluchtelingenschip
naar Palestina.

Jeruzalem

Daar verdrong hij zijn verleden en vooral de herinneringen aan zijn ouders,
vrouw en dochtertje, die door Roemeense nazi's waren vermoord. In Jeruzalem
trouwde hij opnieuw, dit keer met een kille ex-communiste die alleen in het
nuttige geloofde en voor het sentiment van het verleden haar neus ophaalde.

Op zijn 70ste is Ernst allang gescheiden en ernstig ziek. Op goede dagen zit hij
uren in een café om inspiratie op te doen voor zijn boeken. Maar hij krijgt geen
woord op papier en dat maakt hem depressief. Die situatie verandert als Ernst en
Irina verliefd op elkaar worden. De jonge vrouw brengt het leven bij hem terug
en leert hem lief te hebben. Aangestuurd door wat zij over haar vader en moeder
vertelt, kijkt Ernst ineens anders tegen zijn familie aan en kan hij over hen
schrijven. De ingetogen, intieme passages die hij daarbij aan zijn
orthodox-joodse grootouders wijdt, zijn bijbels mooi en tonen Appelfeld op zijn
best.

In Plotseling, liefde wordt subtiel beschreven hoe een trauma kan verdampen door
een onverwachte gebeurtenis. In dit geval is dat de liefde die Ernst van Irina
krijgt, waardoor hij zichzelf leert kennen. Daarom kan hij over zijn vader en
moeder zeggen: 'Ze wilden me hun hart, ziel en vermogen geven, maar ik wist niet
hoe ik zoiets van hen moest aannemen.' In het vervolg kost het hem geen enkele
moeite om onvoorwaardelijk van zijn ouders te houden.

De passages over de orthodox-joodse grootouders  zijn bijbels mooi geschreven

4

Deze roman van de gevierde Israëlische schrijver Appelfeld (1932) gaat over het
onvermogen om lief te hebben. Het thema wordt alleen maar versterkt door zijn
eenvoudige stijl.

LOAD-DATE: 5 February 2016

LANGUAGE: DUTCH; NEDERLANDS

GRAPHIC: Dankzij een nieuwe liefde beseft Ernst hoeveel hij van zijn grootouders
heeft gehouden

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              135 of 146 DOCUMENTS



                                NRC Handelsblad

                            5 februari 2016 vrijdag

Gewone Rotterdammers;
Column  Mirjam de Winter

BYLINE: Mirjam de Winter

SECTION: Rotterdam; Blz. 2-3

LENGTH: 469 woorden


De gewone Rotterdammer is de dupe van de 'renaissance' van de stad, las ik
vorige week in deze bijlage. Het gaat beter met Rotterdam, maar werkloze, oude
of arme Rotterdammers hebben er niet veel aan, luidde de conclusie van het
artikel. Als voorbeeld werd de 'verhipsterisering' van Katendrecht genoemd.
Echte Kapenezen zagen in een paar jaar tijd hoe hun wijk werd overgenomen, maar
er is geen Kapenees die zelf boodschappen doet in de hippe Fenix Food Factory,
laat staan er een baan heeft gevonden. Dat zal best waar zijn, maar het is wel
heel gemakkelijk om vervolgens te stellen dat ze er helemaal niet van
profiteren. Zijn die Kapenezen soms vergeten dat er nog maar 8 jaar geleden een
avondklok in hun wijk gold vanwege terroriserende jongeren die overvallen
pleegden en meisjes verkrachtten in kelderboxen? Dat was het Katendrecht van
voor de 'verhipsterisering'.

Het aantrekken van hogere inkomens en het creëren van hippe wijkjes brengt juist
de nodige balans in een arbeidersstad als Rotterdam. Als er niet was ingegrepen,
was de stad misschien wel ten onder gegaan aan die 'gewone' Rotterdammer. Was er
nooit een 'megalomane' Erasmusbrug gekomen, of een nieuw Centraal Station, een
Markthal, of een Kop van Zuid. Die hele stad is na het bombardement opgebouwd
door en voor die gewone Rotterdammers. Zij bepaalden al die jaren de sfeer en de
cultuur in stad, met zielloze winkelcentra en goedkope fastfoodketens. Bij ieder
evenement moest de afweging worden gemaakt of de 'gewone Rotterdammer' er ook
wat aan had, anders werd er simpelweg geen subsidie verstrekt.

Volgens dezelfde zeurpieten zou ook de Markthal voorbij gaan aan de behoefte van
de gewone Rotterdammer. Onzin, want kijk eens hoeveel gewone Rotterdammers (en
gewone Brabanders, Limburgers, Belgen, Duitsers, Italianen) zich er ieder
weekend met een zak patat van Bram Ladage aan het plafond staan te vergapen. Er
is - op de dure appartementen na - niets elitairs aan de Markthal, maar het
heeft de stad wel op de kaart gezet en ervoor gezorgd dat we eindelijk ook de
leuke lijstjes aanvoeren. En natuurlijk profiteert de gewone Rotterdammer daar
ook van.

Bovendien investeert de gemeente ook miljoenen in 'gewone-mensen-projecten' als
Hart van Zuid (het opkalefateren van winkelcentrum Zuidplein en omgeving) en in
het Stadionpark, waar rond de Veranda bijvoorbeeld een heel nieuw uitgaansgebied
voor 'de gewone man' komt. En inderdaad, Leefbaar-wethouder Schneider van
Stedelijke Ontwikkeling gaat twintigduizend goedkope huurwoningen slopen om er
duurdere appartementen voor terug te bouwen.

Terecht, vind ik. We moeten in deze stad streven naar meer evenwicht, anders
overleven we het niet. En om het Aboutaleb na te zeggen: als je het allemaal
niet bevalt dan 'rot je toch op?'

Dan was er nooit een 'megalomane' Erasmusbrug gekomen

LOAD-DATE: 5 February 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              136 of 146 DOCUMENTS



                                NRC Handelsblad

                            30 januari 2016 zaterdag

Het wordt premier Wilders of 'revolte'

BYLINE: Door onze redacteurPetra de Koning

SECTION: In het nieuws; Blz. 6

LENGTH: 669 woorden


PVV in Europa

Wilders trof zijn anti-Europese collega's vrijdag in Milaan. ,,De waarheid ligt
aan onze kant.  Wen er maar aan."

Milaan. Echte zetelaantallen of regeringsmacht deden er even niet toe. Zes
politieke leiders van anti-Europese en anti-migratiepartijen waren op donderdag
en vrijdag bij elkaar in Milaan voor de eerste jaarvergadering van hun
anti-EU-fractie in het Europees Parlement - en ze gingen met elkaar, het publiek
en de pers om alsof zij nú al de politieke winnaars zijn in hun land.

,,Als ik straks de grootste ben en andere politici willen niet met mij
samenwerken", zei PVV-leider Geert Wilders op de persconferentie na afloop,
,,dan zullen de mensen dat niet accepteren. Dan komt er een revolte. Wij laten
dat niet gebeuren." Marine Le Pen van het Franse Front National, naast hem,
knikte: zo is het.

De anti-Europese fractie, 'Europa van Naties en Vrijheid', werd in juni vorig
jaar opgericht. Behalve de PVV en het Front National zitten ook het
Oostenrijkste FPÖ, Lega Nord, Vlaams Belang en het Poolse Congres voor Nieuw
Rechts (KNP) erin. Zij beleven hun 'patriottische lente', zoals Wilders het
noemt. Door de onrust over de vluchtelingen die naar Europa komen, groeit de
aanhang van politieke partijen die tegen de EU en tegen migratie zijn.

En dus was de stemming op de persconferentie triomfantelijk. ,,De waarheid ligt
niet altijd in het midden", zei Wilders, als citaat van de Italiaanse
schrijfster Oriana Fallaci die hem had geïnspireerd, zei hij, met haar kritische
boeken over de islam. ,,De waarheid ligt aan onze kant. Wen er maar aan."

Toch was de jaarvergadering geen feestelijke bijeenkomst. In de toespraken op
donderdag, waarbij Wilders zich had laten vervangen door Europarlementariër
Marcel de Graaff, zat veel verongelijktheid - ze zíjn geen nazi's en ze zíjn
niet gek. ,,Wij zijn juist normaal", zei Matteo Salvini van gastheer Lega Nord.

En verder: journalisten waren van harte welkom. ,,Als ze maar de waarheid laten
zien." Die waarheid is volgens Salvini ook dat immigratie een Europees
,,project" is, bedacht om de eigen werknemers te vervangen door goedkope
werkkrachten van buiten. ,,Dat noem ik geen Europa, dat noem ik een
handelsonderneming." Ook Vlaams Belang-leider Tom Van Grieken analyseert het zo:
voor linkse partijen geldt migratie als een ,,verrijking van de eigen cultuur",
de liberalen zien goedkoop personeel binnenkomen. ,,En wij patriotten verdedigen
het gewone volk."

Er valt weinig te lachen voor de ruim vijftienhonderd Italianen in de zaal. De
toon is ernstig. De Poolse Michal Marusik begint met: ,,Ik hou van Polen, ik hou
van het Poolse volk. Daarom ben ik hier. Jullie houden allemaal van je land."

De leiders weten dat hun ideeën - over de euro, over rechten voor homo's, over
de islam - lang niet altijd met elkaar overeenkomen. En dus benadrukken ze waar
ze het over eens zijn: dat de economische en politieke macht van  Brussel terug
moet naar de Europese landen zelf en dat de immigratie moet stoppen. ,,Ieder
heeft zijn eigen publieke opinie en de eigen context van problemen", zei Vlaams
Belang-Europarlementariër Gerolf Annemans al voor de bijeenkomst. ,,Van ons
hoeft de euro niet weg , maar we zijn allemaal bezig om de Europese beschaving
te redden."

Dat de partijen ook elkaars cultuur en gewoonten lang niet altijd begrijpen,
blijkt als Van Grieken (Vlaams Belang) het publiek ,,kameraden" noemt. In zijn
partij is dat normaal, de Italianen hebben het gevoel dat ze worden toegesproken
als communisten en roepen 'boe'. De volgende dag schrijven Italiaanse kranten
erover.

De Italianen horen het liefst over de problemen die zijzelf als probleem zien.
Dus heeft De Graaff weinig succes met zijn PVV-onderzoek naar de economische
gevolgen voor Nederland als het uit de EU stapt. ,,Waarom moet ik dat allemaal
weten over Nederland?" zegt Giovanni Guerrato (53) uit Bologna 's avonds. ,,Het
probleem is de euro. Dáárom wordt er bij ons zo streng bezuinigd."

'Wij zijn juist normaal'

Matteo Salvini  van gastheer  Lega Nord.

LOAD-DATE: 29 January 2016

LANGUAGE: DUTCH; NEDERLANDS

GRAPHIC: Een selfie van Geert Wilders met Heinz-Christian Strache, leider van de
Oostenrijkse FPÖ, vrijdag tijdens het congres van de anti-Europese fractie
'Europa van Naties en Vrijheid' in Milaan.

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              137 of 146 DOCUMENTS



                                NRC Handelsblad

                            29 januari 2016 vrijdag

'Britsheid van BG blijft beschermd'

BYLINE: Door onze correspondent Titia Ketelaar

SECTION: Economie; Blz. 2-3

LENGTH: 1052 woorden


Shell en BG

Ondanks de nodige  twijfels over banen en beleid, stemden ook de aandeelhouders
van BG donderdag voor de overname door Shell.

Londen. Enige weemoed was er donderdagochtend wel onder de kleine aandeelhouders
van BG Group. BG zou verdwijnen als zelfstandig bedrijf. Toch stemde  99,53
procent van de aandeelhouders in met de overname door Shell. De
Nederlands-Britse oliemaatschappij wordt hiermee de grootste producent van
vloeibaar gas (LNG) ter wereld.

President-commissaris Andrew Gould zei dat BG Group, de olie- en gaswinningstak
van het voormalige British Gas, ook zonder overname door Shell de aandeelhouders
winst zou blijven opleveren. Het ,,unieke LNG-model maakt ons een van de leiders
in de sector", zei hij. Maar samen met Shell valt er nog meer winst te boeken,
menen hij en de rest van het bestuur. Unaniem gaven ze een positief advies.

Veel  kleine BG-beleggers stammen uit de tijd van 'Tell Sid', de beroemde
advertentie waarmee de regering-Thatcher in 1986 de Britten adviseerde aandelen
in British Gas te kopen. In een massale campagne op de televisie werd  de gewone
man, 'Sid', opgeroepen om mee te doen aan de privatisering en aandelen te kopen.
Anderhalf miljoen Britten gaven er gehoor aan. Nog altijd is de frase in het
Verenigd Koninkrijk synoniem voor een succesvolle privatisering. Wie zijn
aandelen sindsdien slim belegde, heeft zijn inleg met 4.000 procent vergroot.

Avontuurlijk BG

Het bedrijf is echter al ouder. Het ontstond in 1812 als de Gas Light & Coke
Company. Na de Tweede Wereldoorlog werd het genationaliseerd tot de Gas Council,
wat vervolgens British Gas werd. De BG Group ontstond elf jaar later na de
privatisering van 1986, toen British Gas opsplitste in het leveringsbedrijf
Centrica (dat onder de naam British Gas huishoudens van gas voorziet) en BG dat
zich op exploratie en productie van gas en olie richtte. Het bedrijf is
inmiddels actief in meer dan twintig landen en heeft meer dan 5.000 werknemers,
van wie de meesten buiten het Verenigd Koninkrijk werken.

Onder directeur exploratie Frank Chapman, tussen 2000 en 2012 de hoogste baas
van BG, kreeg het  bedrijf de reputatie van 'boekanier',  avonturier. In die
jaren deed het zestien grote vondsten, wat voor zo'n relatief klein bedrijf
bijzonder was. BG werd onder zijn leiding een lieveling op de beurs.
Particuliere beleggers  spraken donderdag de zorg uit dat het ,,wendbare BG" na
de overname door ,, dinosaurus" Shell   in een ,,nog tragere dinosaurus" zou
veranderen.

Gould hield hen voor dat de belangstelling van Shell juist gebaseerd was op die
exploratiesuccessen, met name in Brazilië en Australië. En bestuursvoorzitter
Helge Lund zei dat exploratie ,,het belangrijkste gespreksonderwerp" was
geweest: ,,De combinatie  zal de exploratie van olie juist meer optimaliseren
dan elk bedrijf afzonderlijk kan doen."

Braziliaanse voorraden

In Brazilië, door Shell-topman Ben van Beurden ,,het meest opwindende gebied
voor de olie-industrie genoemd", investeerde BG hevig (in 2014  2,4 miljard
dollar). Daar ligt naar schatting voor 50 miljard vaten aan olie voor de kust,
een volume dat vergelijkbaar is met dat van de top van olieproducerende
bedrijven.

BG heeft bronnen in onder meer het Santos-basin, dat een van de hoogste
volumestromen in de industrie heeft, en boorrechten in Iara, Sapinhoá, Lapa en
Lula.

Het gecombineerde bedrijfzou  in 2020 550.000 vaten olie-equivalent per dag
kunnen produceren in Brazilië. ,,Politieke uitdagingen en corruptie" hadden tot
dusver geen invloed gehad, zei topman Lund donderdag. Wettelijk zijn
buitenlandse olie- en gasbedrijven verplicht in Brazilië samen te werken met
staatsbedrijf Petrobas, dat verwikkeld is in  verschillende omkoopschandalen.

Uiteraard vroegen de aandeelhouders donderdag uitgebreid  naar de lage
olieprijs. Sinds het overnamebod in april vorig jaar bekend werd gemaakt, is de
prijs van een vat Noordzee-olie (Brent) met 44 procent gedaald, en de waarde van
het aandeel BG met 24 procent. Goulds antwoord dat de aandeelhouders van BG
,,een beetje beschermd" waren doordat Shell  30 procent van de aandeelprijs in
cash uitbetaald, leek velen te overtuigen. Net als het argument dat Shell ,,meer
Brits" dan Nederlands wordt door de overname. ,,De aandelen die gebruikt zullen
worden, komen van het register in Londen, niet van dat uit Nederland. De
Britsheid van BG is beschermd."

Zorgen over werkgelegenheid kon hij echter niet wegnemen. Shell had al
aangekondigd dat er 2.800 arbeidsplaatsen worden geschrapt, deels als gevolg van
de overname, deels door de lage olieprijs. Meerdere aandeelhouders vroegen of
Gould wel alles had gedaan om de BG-banen te beschermen. Zijn antwoord: ,,Het
beste talent zal aanblijven. Maar als het bedrijf eenmaal van hen is, is die
beslissing aan hen."

Olie Voorzichtige prijsstijging na geruchten productiebeperking

Alleen al het gerucht dat er een productiebeperking  aankomt, heeft de olieprijs
de afgelopen dagen  omhooggestuwd. Na een dieptepunt van 27 dollar per vat
Noordzee-olie zweefde de prijs vrijdagochtend net onder de 35 dollar.

De prijssprong volgde op uitlatingen van de Russische minister van Energie,
Aleksandr Novak, donderdag, dat de Opec  5 procent  productievermindering  zou
hebben voorgesteld. Een woordvoerder van de Opec zei in een reactie  dat zijn
organisatie zal  meewerken aan ,,elke  actie om de stabiliteit terug te
brengen".

Persbureau Reuters tekent aan dat onduidelijk is of het gaat om een nieuw
voorstel van  Saoedi-Arabië, of om een ouder voorstel van de  olielanden
Venezuela en Algerije die op dit moment ernstig te lijden hebben van de lage
olieprijzen. Rusland, dat voor zijn inkomsten grotendeels afhankelijk is van
opbrengsten uit olie en gas,  is geen  lid van het Opec-kartel. Het land heeft
de oliekraan wijd openstaan om de staatskas te vullen.

Saoedi-Arabië heeft eerder gezegd  dat het zijn productie niet zal verminderen
zolang Rusland en andere niet-Opec-landen niet meedoen.   Volgens  minister
Novak wordt  nu concreet gesproken tussen de Russen en de Opec, maar is het  te
vroeg om  verdere details te geven.

Met een productiebeperking van 5 procent zou  Rusland dagelijks 500.000 vaten
minder op de markt brengen.  In het verleden stelde  Rusland dat een
productievermindering om ,,technische  redenen" niet mogelijk was.

LOAD-DATE: 29 January 2016

LANGUAGE: DUTCH; NEDERLANDS

GRAPHIC: Met de overname van BG Group wordt Shell de grootste producent van
vloeibaar gas ter wereld.

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              138 of 146 DOCUMENTS



                                NRC Handelsblad

                            29 januari 2016 vrijdag

Eén Katendrecht heft tweedeling nog niet op;
           OK, de Kaap is hip,  maar voor wie?

BYLINE: Door Frank de Kruif

SECTION: Rotterdam; Blz. NH_NL05_001

LENGTH: 1529 woorden



          Gentrificatie

De stad is bezig zichzelf opnieuw uit te vinden, en aantrekkelijk te worden voor
hogere inkomens. Maar arme stadinwoners profiteren daar niet van.

Voor veel Rotterdammers is het heel gewoon geworden. De Erasmusbrug oversteken,
rechtsaf de Wilhelminakade op, bij Lantaren/Venster een filmpje pikken of bij
Hotel New York binnenstappen voor een high tea. Of nog verder de Rijnhavenbrug
over naar Katendrecht, voor een biertje bij de Kaapse Brouwers of een etentje
bij een van de restaurantjes op het Deliplein.

Maar zo gewoon is dat niet. Zeker niet voor de niet eens zo oude
noordoeverbewoner, die zich herinnert dat hij nog geen 25 jaar geleden de
Willemsbrug over moest om de Wilhelminapier te bereiken. En ook niet voor de
inwoners van de aangrenzende wijken op zuid. Want wat hadden ze op die pier te
zoeken? Vervallen loodsen, leegstaande hallen, en op de doodlopende kop het
monumentale maar nog niet tot hotel omgebouwde hoofdkantoor van de
Holland-Amerika Lijn.

Beleid om verloedering te stoppen

Dat tegenwoordig niet alleen Rotterdammers maar ook binnen- en buitenlandse
toeristen de weg naar de Kaap weten te vinden, is het gevolg van beleid dat
begin jaren negentig is ingezet om de verloedering te stoppen en vervallen
stadsdelen op te knappen. De Kop van Zuid is het bekendste, maar niet het enige
gebied dat is herontwikkeld tot een aantrekkelijke plek om te wonen, te werken,
of uit te gaan.  De Meent en de Markthal in het centrum, de Nieuwe Binnenweg en
Delfshaven in west en het Zwaanshals in noord: het zijn leuke plekken waarvan
Rotterdam er in het verleden veel te weinig van had.

Maar nu Rotterdam helemaal 'hot' is, klinkt er ook gemor over de verandering die
de stad heeft ondergaan. Leuk hoor, al die nieuwe theaters, hippe kofffietentjes
en 'food factories', maar alleen toegankelijk voor een elite, niet voor alle
Rotterdammers. Sterker, de armere inwoners van de stad zijn de dupe, want de
keerzijde van de 'renaissance' van de stad is dat die groepen uitsluit. De
opgeknapte wijken zijn erop vooruitgegaan, maar alleen voor degenen die zich
kunnen permitteren er te blijven wonen, aldus Brian Doucet, hoofddocent Urban
Studies aan het Erasmus University College. Hij schreef daarover vorige maand
een opiniestuk op website VersBeton. De opwaardering van de stad heeft de
ongelijkheid tussen zijn inwoners vergroot, is zijn stelling. ,,Wonen in de stad
wordt duurder. Mensen betalen hieraan een steeds groter deel van hun inkomen.
Velen kunnen zich dat niet permitteren, zeker niet in deze opgewaardeerde
wijken, waar  oude, betaalbare woningen worden gesloopt om plaats te maken voor
duurdere koopwoningen. Zij worden daar dus eigenlijk uit verdreven."

Gentrificatie (letterlijk: opwaardering) is de term voor het beleid dat de
gemeente voert om mensen met geld naar de stad te lokken. Toeristen voor een
tijdelijk verblijf en hoger opgeleiden om er te komen wonen in duurdere
woningen. Dat beleid heeft zich uitbetaald: Rotterdam is een populaire
stedentrip en waar bewoners voorheen wegtrokken naar randgemeenten als Capelle
en Barendrecht, komen ze nu terug. Vooral daardoor stijgt het inwonertal van de
stad na jarenlange krimp weer. Per saldo komen er per jaar 2.300 Rotterdammers
bij, zo heeft de gemeente berekend.

Verschillen nemen toe

In theorie zou gentrificatie gunstig moeten zijn voor alle inwoners.  De
toenemende welvaart zou moeten doorsijpelen van boven naar beneden, bijvoorbeeld
in de vorm van werkgelegenheid. Doucet ziet er weinig van terug. ,,Ja, er worden
banen gecreëerd, maar voor wie zijn die banen? Niet voor de gewone man en vrouw
op zuid. De ongelijkheid wordt er alleen maar groter op."

Recente cijfers van het CBS lijken Doucet gelijk te geven. In het rapport
Armoede en sociale uitsluiting van december voert Rotterdam het lijstje aan van
Nederlandse gemeenten met het hoogste aandeel van huishoudens met een laag
inkomen. Ook is in Rotterdam het verschil tussen arm en rijk de laatste jaren
toegenomen, al wijkt Rotterdam hierin niet af van de andere grote steden.

Dat er een mismatch is tussen de nieuwe werkgelegenheid en het soort banen waar
grote groepen inwoners behoefte  aan hebben, ziet ook Marco Pastors. Het
Nationaal Programma Rotterdam Zuid waarvan hij directeur is, is in 2012 opgezet
om de achterstanden van de wijken op zuid en hun bewoners in te lopen. Uit de
jongste voortgangsrapportage uit  december blijkt dat dat een taaie klus is.
Grootste problemen: een voorraad van 10.000 vervallen woningen van particulieren
waar de gemeente nauwelijks greep op heeft, en hardnekkige werkeloosheid. Het
afgelopen jaar is het aantal mensen op zuid met een uitkering alleen maar
toegenomen, tot meer dan 15.000. Ook Pastors constateert: ,,Deze mensen maken
weinig kans bij jonge innovatieve bedrijven of hippe horeca. Zij zijn meer
aangewezen op de oude economie waar nog ongeschoold werk te vinden is."

Hoe kan ook het zuiden van Rotterdam meebewegen in de triomf van de stad?, is
voor Pastors de hoofdvraag. Evenals Erasmus-onderzoeker Doucet meent hij dat
opwaardering niet dé oplossing is. ,,Neem Katendrecht. Daar zijn we twintig jaar
geleden begonnen, er is heel veel geld in gestoken - wat het allemaal waard is
geweest - en we zien nu de positieve resultaten. Maar dat is maar een klein
gebied met 5.000 inwoners. In heel Rotterdam-Zuid wonen 200.000 mensen.
Katendrecht herhalen in Lombardijen en Pendrecht? Onmogelijk."

Anders dan Doucet ziet Pastors gentrificatie echter ook niet als probleem. ,,Ik
vind het een nogal smalle analyse om het weg te zetten als oorzaak van een
toenemende tweedeling in de stad als geheel. Sommige delen zijn er geschikt
voor, vaak door hun ligging en het type woningen. Maar het zijn maar kleine
buurtjes die zo de weg naar boven vinden."

Gemeente moet armoede aanpakken

Zo bezien hoeven opwaardering en aanpak van de armoede elkaar niet in de weg te
zitten. Toch kan Pastors zich wel vinden in de kritiek dat de gemeente meer kan
doen om het gat tussen rijk en hip Rotterdam en arm en vervallen Rotterdam te
verkleinen. ,,Ik vind dat een verwijt dat je de beleidsmakers wel degelijk kunt
maken: dat ze zich heel erg richten op het verbeteren van de kwaliteit van de
stad, maar vergeten ervoor te zorgen dat de groepen waar ze eigenlijk het hardst
voor aan de slag zouden moeten gaan, daarvan meeprofiteren."

Wat Erasmus-onderzoeker Doucet betreft gebeurt dat door naar een gemengde stad
te streven: ,,De gemeentelijke politiek zou kunnen zeggen: laten we sociale
woningbouw in die opgewaardeerde wijken behouden, zodat het niet alleen zones
voor rijke mensen worden." Katendrecht is voor hem geen voorbeeld van hoe het
zou moeten. ,,Dat is soort microcosmos voor wat er in Rotterdam gebeurt. Er is
daar nog steeds een scheiding. Vroeger was het hele gebied een no-go area voor
de middenklasse. Nu ook, maar een kleiner deel: de grenzen zijn verschoven, maar
niet vervaagd. De gewone mensen die al jaren op Katendrecht wonen, wat hebben
die met de Fenixloods en het Deliplein? Is het beter voor hen geworden?'

Ja, er worden banen gecreëerd, maar voor wie zijn die banen? Niet voor de gewone
man en vrouw op zuid.


          De kruidenier 'Inderdaad veel toeristen'


          Mohssin Dridar, alias Meneer Tanger, heeft in de Fenix Food Factory op
Katendrecht een kruidenierszaak annex restaurant met verse producten uit zijn
geboorteland Marokko. ,,Het bezoek hier neemt nog steeds toe. Inderdaad komen
hier veel toeristen, en ook veel mensen uit de dure flatjes hier aan de
overkant, op de Wilhelminapier. Onze producten, en dat geldt voor alle zaken
hier in de Food Factory, zijn vers en biologisch en daarom wat duurder dan in de
supermarkt.

Dat wil niet zeggen dat we geen klanten uit Zuid hebben die hier boodschappen
komen doen. Ook arme mensen kiezen er soms voor om voedsel van goede kwaliteit
te kopen - ik ben zelf arm. Vooral in het weekend  is het hier druk met mensen
uit Katendrecht zelf, die hier met hun kinderen komen eten, drinken en
boodschappen doen.

De meeste mensen die hier werken komen toch wel uit het noorden van Rotterdam,
al zijn er ook een paar van zuid. Zelf woon ik in noord."


          De Ijssalon 'Vrolijke mix van nationaliteiten'

Michiel de Bruijn heeft sinds 2009 IJssalon Bleij op de Brede Hilledijk en
opende een jaar geleden de gelijknamige pizzeria-trattoria op het Deliplein.
'Het is hier heel gevarieerd. Natuurlijk trekken de duurdere restaurants een wat
meer elitair publiek, maar dat is overal zo. Mijn restaurant is laagdrempeliger,
echt iedereen komt hier over de vloer. Natuurlijk toeristen van de
Wilheminapier, maar ook de mensen die hier wonen, zowel de nieuwkomers, de
Katendrechters, als de oude garde van Kapenezen, hoewel die wel wat minder. Ik
ken hier heel veel mensen, want ik woon er zelf ook. Net als de mensen die voor
mij werken: een Turkse jongen, een Marokkaanse jongen, een Surinaamse jongen,
een Kaapverdische jongen, een Ghanese dame. Een vrolijke mix van
nationaliteiten. Nu ken ik ook wel wat oude Kapenezen die daarover mopperen,
maar ik voel me er thuis.

Het is mijn Katendrecht, zo zie ik dat echt . Hoe toffer het hier wordt, hoe
meer mensen erop af komen."

LOAD-DATE: 29 January 2016

LANGUAGE: DUTCH; NEDERLANDS

GRAPHIC: De foto' s zijn afkomstig uit de serie Kapenees en Katendrechter, vanaf
11 februari te zien op het Rotterdam Photofestival.

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              139 of 146 DOCUMENTS



                                NRC Handelsblad

                            29 januari 2016 vrijdag

Hoe het politieke theater veranderde

BYLINE: Door onze medewerker Atte Jongstra

SECTION: Boeken; Blz. NH_NL03_012

LENGTH: 1083 woorden



           Welsprekendheid

In de 19de eeuw waren parlementaire redes een vorm van kunst. Met de verandering
van het parlementaire publiek veranderde dit.

In Nederland wordt sinds 1992 om de twee jaar aan een politicus de
Thorbeckeprijs voor politieke welsprekendheid uitgereikt. Je kunt je afvragen
wat dat voorstelt, als je afgezien van de eerste laureaat Hans van Mierlo de
overige winnaars bekijkt. Was de welsprekendheid van Frits Bolkestein (winnaar
in 1994), Paul Rosenmöller (1998) of Femke Halsema (2010) echt zo
bovengemiddeld? Boven het Nederlandse gemiddelde wellicht  is eenoog koning.

Wie Henk te Veldes studie Sprekende politiek. Redenaars en hun  publiek in de
parlementaire gouden eeuw leest, stuit op de échte grote jongens. De gematigde,
Franse sociaal-democraat  Aristide Briand (1862-1932), die tijdens zijn
redevoeringen een soortement muziek wist voort te brengen. De dandy-achtige
theatrical games van Benjamin Disraëli (1837-1876) in het  Engelse Lagerhuis, de
dazzling rhetorics van liberaal William Gladstone (1809-1898), en misschien wel
in de eerste plaats graaf Mirabeau (1749-1791), de tribuun met een afzichtelijk
voorkomen die in 1789 de twaalfhonderd leden tellende, Franse, revolutionaire
Assemblée Nationale niettemin wist mee te slepen met zijn stem, zijn passie en
'solidité de sa dialectique'.

Henk te Velde analyseert in zijn bijzonder gravende boek de veranderende plaats
van de redenaar en diens publiek in de Britse en Franse parlementaire
geschiedenis van de 19de eeuw. Hij zet zich af tegen Jürgen Habermas'
Strukturwandel der Offentlichkeit (1962), die stelde dat het 'klassieke
parlementarisme' aan het eind van de 19de eeuw ten onder ging. Te Velde meent
juist dat 'de betekenis van welsprekendheid en debat veranderde doordat het
publiek waarop de parlementariërs zich richtten aan het eind van de eeuw
fundamenteel verschoof van de elite naar de massa.' Niet 'minder' dus, maar
anders.

Een soort marktplaats

Groot-Brittannië heeft een bijzonder lange, nogal gesloten, aristocratische
parlementaire traditie. Rustige discussie, beschaafd, er vooral op gericht het
evenwicht te handhaven. Daarbij vergeleken is het rumoerige parlement dat in
Parijs in revolutiejaar 1789 van start gaat inderdaad revolutionair. Een soort
marktplaats.

Mooi laat Te Velde zien hoe gaande de 19de eeuw toch een soort fusie van beide
vormen ontstaat. Invloed van de Britse situatie (die de Fransen uitgebreid
bestudeerden) speelde zeker een rol. Na de val van Napoleon kreeg ook het Franse
parlement een meer aristocratisch karakter. Naast de schouwburg vormde het
parlement een cultuurvormend onderdeel van de samenleving.

Politiek was hot, in de beroemde 'salons' maakten ook vrouwen deel uit van de
politieke cercle, de politieke rede werd beschouwd als een literair genre. Dat
veranderde uiteraard met de invoering van het kiesrecht - het publiek werd
steeds groter, de politiek moest zijn taal aanpassen. In de 19de eeuw groeide de
dagbladpers enorm en deed de politieke verslaggever zijn intrede, een brug naar
het grote publiek. Maar hoe breng je een live toespraak over op je lezers? De
emoties in de zaal, spanning, geur, sprekershouding ? Niet elke verslaggever is
een Emile Zola of Alphonse Daudet, die politieke debatten volgden en beschreven.

Het mag zo zijn dat het publiek het parlement volgde als een toneelvoorstelling,
intussen is de politieke rede uiteraard middel en geen doel. Er moet ook gewoon
geregeerd worden, er moeten wetten gemaakt, en die rol verschoof steeds meer van
vorst naar parlement.

Parlementaire vergaderingen werden minder vermaak, en meer werk. Zowel in
Engeland als Frankrijk groeide het als vanzelf de kant op die voor de leden het
minst slecht werkte - men stelde immers zijn eigen regels. Het recht van de
voorzitter de leden onderbreken of te vermanen (Order! Order!), maar ook de
mogelijkheid van de leden om de parlementaire omgangsregels te misbruiken voor
eigen doelen.

Dat laatste is een interessant aspect. In vrijwel elk parlement zijn er leden
die bij bepaalde kwesties de zaak plat willen leggen om hun zin door te drijven.
Zo meende de Ierse afgevaardigde Charles Parnell in 1881 zijn belangen (Iers
zelfbestuur) te moeten behartigen door op grond van de Lagerhuisreglementen alle
discussie en besluiten te blokkeren. De eerste 'obstructiecrisis' was een feit,
'een ergere nachtmerrie dan vroeger het overwinnen van de macht van de koning'.

Waarom die nachtmerrie zo erg was? Ik denk omdat men besefte dat hier de
politieke rede en ook de redelijkheid buiten spel werden gezet, juist op basis
van op zichzelf redelijke regels. Dat niemand in het Britse Lagerhuis die deze
beter kende dan Parnell maakte het er niet simpeler op. De oplossing was
eenvoudig - meer macht voor de voorzitter -, maar juist de aanpassing van de
regels om dat formeel mogelijk te maken was een cultuurbreuk die er diep inhakte
en bij de aanstaande uitbreiding van het kiesrecht een gevaarlijk precedent
vormde. Want wat zou er wel niet gebeuren als de socialisten straks zetels
zouden winnen?

Obstructie

Al in 1886 bleek de parlementaire obstructie ook in ons land geïmporteerd, nota
bene door antirevolutionairen en katholieken. In 1911, toen de SDAP eenmaal
vaste grond in het parlement had, pleegde Tweede Kamerlid Scheper obstructie.
'Het wettige wapen eener verdrukte parlementaire minderheid', noemde voorman
Troelstra deze parlementaire strijdwijze in 1920. Nog in 2012 erkende de Eerste
Kamer-fractie van de PVV parlementaire obstructie te hebben gepleegd bij
pogingen om het permanente Europese noodfonds tegen te houden, door bijna negen
uur spreektijd aan te vragen. Ik stel me de schrik voor bij de senatoren: negen
lange uren politieke redenaars van het culturele niveau van Henk en Ingrid.


        Sprekende politiek mag als historische studie van buitenlandse
parlementen ver van ons bed lijken. Die gouden eeuw is voorbij, van oratorische
hoogstandjes is geen sprake meer, zeker niet in ons eigen land  - de haren
rijzen je te berge als je in de Handelingen van de Eerste of Tweede Kamer op het
taalgebruik let. Toch is deze heldere, rijke en erudiete studie een onmisbaar
boek, verplichte lectuur voor elke politicus in binnen- en buitenland, en een
aanrader voor elke kiezer die zich afvraagt waarom een parlement werkt zoals het
werkt, en zo sprekend lijkt op wat het is: zichzelf.


          4

Deze heldere, rijke en erudiete studie is verplichte lectuur voor elke politicus
en een aanrader voor elke moderne kiezer.

LOAD-DATE: 29 January 2016

LANGUAGE: DUTCH; NEDERLANDS

GRAPHIC: Lord Palmerston spreekt het Britse Lagerhuis toe in 1860

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              140 of 146 DOCUMENTS



                                NRC Handelsblad

                            27 januari 2016 woensdag

Makers van 'Rambam' willen niet op televisie;
Zap

BYLINE: Door onze redacteur Hans Beerekamp

SECTION: Media

LENGTH: 471 woorden


Dat veel van wat Donald Trump over zichzelf vertelt deel uitmaakt van een
eigenhandig geconstrueerde mythe - het was geen primeur van Brandpunt
(KRO-NCRV). Maar wel aardig om verslaggever Henk van der Aa het allemaal nog
eens op een rijtje te laten zetten, vóór het geboortehuis van The Donald, met 27
kamers, waarvan negen badkamers.

Nee, de koploper bij de Republikeinse voorverkiezingen is geen selfmade man uit
het gewone volk. Ook is hij niet altijd een geslaagde zakenman, want vier van
zijn ondernemingen gingen failliet. En zo rechts is hij nu ook weer niet, als
voormalig voorstander van het recht op abortus, huisvriend van de Clintons en
verschillende openlijke homoseksuelen.

Wat ontbrak was het laatste nieuws, namelijk dat Trump donderdag niet deelneemt
aan het laatste kandidatendebat in Iowa, wegens een geëscaleerde ruzie met
zender Fox News. Trump eiste dat anchorwoman Megyn Kelly hem niet zou
ondervragen, omdat zij hem eerder het vuur aan de schenen legde over misogyne
opmerkingen in het verleden. En aan zo'n eis kan natuurlijk geen enkel zichzelf
respecterende omroep voldoen.

Wat we ,,voorlopig" ook niet gaan zien, volgens een persbericht van VARA-BNN, is
een uitzending van Rambam over matchfixing in het Nederlands voetbal. Pogingen
van het satirische onderzoeksprogramma om spelers telefonisch te verleiden tot
corrupt gedrag hadden immers  te weinig opgeleverd.

Intussen staan wel de KNVB en de spelersvakbond op hun achterste benen. Ze
overwegen zelfs aangifte te doen wegens uitlokking. Als er nou concrete
verdenkingen zouden bestaan tegen een bepaalde sporter, ja, dan zou je zo'n
undercoveroperatie nog kunnen overwegen. Maar zomaar in het wilde weg iemand
opbellen met het aanbod van een extra zakcentje, dat moesten we niet willen met
z'n allen.

De politie doet af en toe wel degelijk zoiets, kwaad willenden vangen met een
lokfiets of een lokhomo. Maar de VARA is de politie niet. Toch kan ik me de
woede niet helemaal voorstellen. De benaderde speler is toch netjes naar de KNVB
gestapt? Programma's als Rambam en ernstiger varianten op het genre doen niets
anders dan katten op het spek binden en kijken wat er gebeurt. Vorige week nog
was Koos van Dijk, voormalig manager van Herman Brood, de sjaak, toen hij al te
enthousiast inging om het voorstel van Rambam om een vals schilderij van een
echtheidscertificaat te voorzien.

Linda Hakeboom van Rambam en Van Dijk praatten er toen over door bij RTL Late
Night, waarbij de laatste zich steeds dieper verstrikte in onnavolgbare
redeneringen. Ik vond dat nogal vermakelijk.

Dit keer leek de redactie niet bereid om in de ene of de andere talkshow uitleg
te komen geven, zelfs niet aan het NOS Sportjournaal. En dat leidde weer tot een
mededeling die ik het allergrappigst vond: ,,De makers van Rambam willen niet op
televisie reageren."

LOAD-DATE: 28 January 2016

LANGUAGE: DUTCH; NEDERLANDS

GRAPHIC: Henk van der Aa bij Donald Trumps geboortehuis

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              141 of 146 DOCUMENTS



                                NRC Handelsblad

                            25 januari 2016 maandag

De mannen bestaan vandaag even niet voor Geert Wilders ;
Partij Voor de Vrijheid In de Kamer is de PVV de aansluiting met andere partijen
nagenoeg kwijt. Maar op straat vindt de partijleider nog volop supporters

BYLINE: Door onze redacteur Petra de Koning

SECTION: Binnenland

LENGTH: 534 woorden


Reportage Actie Wilders treft fans in Spijkenisse. Riet: 'Ik bén ook racist.'

Spijkenisse. Met een beetje geluk, zegt Wouter Struijk (27) uit Spijkenisse, is
in een half uur 500 euro opgehaald voor Stichting Vluchteling. ,,Bedankt, meneer
Wilders."

De PVV-leider is dan net weg van de markt in Spijkenisse. Daar deelde hij op
zaterdagmiddag, samen met partijgenoten, zo'n zeventig rode busjes 'criminal
identifier' uit: verfspray die mensen niet snel van hun gezicht krijgen. Geert
Wilders zegt dat vrouwen de spray nodig hebben om zich te verdedigen tegen
asielzoekers die hen kwaad zouden willen doen - zoals in Keulen.

De vriendin van Wouter Struijk en zo'n twintig of dertig andere vrouwen die
niets van de PVV-actie moeten hebben, stonden óók op de markt en staken steeds
hun hand uit voor een busje. ,,Meneer Wilders, mag ik er één?" Ze haalden er zes
op en verkopen die via Facebook. De opbrengst is voor Stichting Vluchteling. Op
zaterdag werd er al flink geboden, op zondag is 839 euro toegezegd.

Struijk is gemeenteambtenaar in Schiedam en PvdA-fractievoorzitter in de
gemeente Nissewaard, waar Spijkenisse bij hoort. Vorige week kwam hij op het
idee voor de inzamelingsactie, met zijn vriendin Kim van de Kant die media- en
entertainmentmanagement studeert. ,,We dachten: wat kunnen we doen om de actie
van Wilders te neutraliseren?"

Op de markt van Spijkenisse staan om twaalf uur, als Wilders er bijna is, wel
vooral PVV-fans. In een zijstraat staat een groepje tegendemonstranten met
spandoeken. Ze roepen: ,,Wilders racist, geen feminist." De politie arresteert
later tien vrouwen die niet wilden weggaan en zich niet wilden legitimeren.

Wilders zelf slaat geen televisiecamera over om zijn verhaal te kunnen
vertellen. Hij wordt omhelsd door een oudere vrouw en praat even met een vrouw
in een rolstoel. De mannelijke PVV-aanhangers bestaan even niet voor Wilders.
Zijn boodschap gaat nu over de veiligheid van de Nederlandse vrouwen.

Twee vrouwen uit een dorp in de buurt stonden al om kwart voor twaalf klaar voor
Wilders. Ze willen alleen hun voornaam geven: Lia (50) en Annemarie (48). Lia
zegt dat er in een zwembad in Wateringen een meisje van 12 is aangerand door een
asielzoeker. ,,Daar lees je niks over in de media. Ik durf mijn woonplaats niet
op Facebook te zetten. Als je uitkomt voor je mening, ben je meteen een racist."

Een vrouw van 76 die zich Riet noemt, zegt: ,,Ik bén een racist. Ik kom er
gewoon voor uit." ,,Ik ook", zegt Lia. Riet: ,,Ik heb mijn leven lang gewerkt in
de gezinszorg en heb altijd alleen maar betaald. Nu wordt alles weggegeven aan
buitenlanders."

Wilders deelt zelf maar zo'n vijf busjes uit. De tweede vrouw die er één van hem
krijgt, is Leontine Maris (53), telefoniste bij een postorderbedrijf. Ze zegt
dat ze bang is, ja. ,,Ik ben heel schrikkerig. Maar het meest voor ons eigen
volk, door wat er in de maatschappij gebeurt."

Ze stemt op de PVV. ,,Wilders zegt het allemaal goed. Ik wil zien wat er gebeurt
als hij regeert." Maar vluchtelingen zijn welkom in Spijkenisse, zegt ze. ,,Mijn
opa en oma zijn ook ooit gevlucht. Door de oorlog kan dat gebeuren, toch? Dat je
weg moet?"

Zes busjes spray leveren 839 euro op voor de Stichting Vluchteling

LOAD-DATE: 25 January 2016

LANGUAGE: DUTCH; NEDERLANDS

GRAPHIC: Op de markt van Spijkenisse werd PVV-leider Geert Wilders zaterdag
opgewacht door voor- en tegenstanders. Tien tegenstandsters werden gearresteerd.

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              142 of 146 DOCUMENTS



                                NRC Handelsblad

                            23 januari 2016 zaterdag

Kantoormannengebakje;
Autotest

BYLINE: Bas van Putten

SECTION: Lux; Blz. 19

LENGTH: 838 woorden


Bas van Putten ziet in de nieuwe Astra  een waardig lid van de  familie
Doorsnee.

De beurswaarde van een automerk meet je op straat, waar je de doelgroepen ziet
in- en uitstappen. Twee huizenblokken verderop staat een dorpsgenoot, een
autoliefhebber, zijn Opel aan de buren uit te leggen.

Hij heeft een Insigna diesel gekocht, een tweedehands station in nieuwstaat.
Nieuw was die auto wat begrotelijk en te gelikt voor doorsnee Opel-klanten. Maar
nu zijn  nieuwerwetsheid door de concurrenten is gedegradeerd tot oude meuk,
vergrijst de uitgediende blikvanger alsnog tot die tevreden suffe Echte Opel,
betaalbaar trekpaard dat wat hulpeloos voldoet aan alle burgerlijke eisen. Kijk,
een Opel mag niet pralen, hij hoeft alleen maar goed genoeg te zijn.

We hebben dus gespreksstof in ons dorp. Drents merk eigenlijk, kop ik in. Bij
ons rijden veel Opels rond, VW's zijn meer iets van het westen, voor mensen die
er geld bijlappen voor dat beetje glans, dat zieke woord 'uitstraling'. Ga weg,
de Drent is geen slag dat te koop loopt.

Precies, beaamt de koper, geen poespas. Dat de diesel minder stil loopt dan zijn
vorige, een Peugeot, is voor mannen zonder poespas juist een aanbeveling. In
zo'n korzelige turbodiesel knarst de grondtoon van de Drentse ziel, stug maar
goudeerlijk, die de Opel-man in Opels zocht; zijn evenbeeld.

Dat was net wat er aan Opels al een tijdje schortte. Het merk wilde hogerop, de
premiumdomeinen binnendringen waar het kansloos was. Het leek uitgekeken op de
kleurloos prijsbewuste aanhang, die terugsloeg door massaal naar Kia- en
Hyundai-showrooms af te druipen. Met de rug tegen de muur moest het zich
herbezinnen op  de echte Opel, een auto die het volk niet voorhield dat het zelf
te min was. Dat had vóór zijn tweede leven als occasion de Insignia gedaan; die
had kopers het gevoel  gegeven dat ze een pretentieuze bijna-BMW voor losers
reden. Het concept van de auto berustte op een psychologische wreedheid die het
huis fataal had kunnen worden.

Maar was er een weg terug naar het slaapverwekkende  verdienmodel van Opeltjes
voor de gewone man?

Onsterfelijk normaal

Sinds de onsterfelijk normale Kadett had de Opel-populatie immers óók een
transformatie ondergaan. De Opel-gemeenschap, hoe gek genoeg gewoon ook
gebleven, is zelf moderner en modegevoeliger geworden. Dat Opeltje van vroeger,
auto voor mensen met eenvoudige behoeften, ontkomt niet meer aan fancy
schermpjes en een bluetooth telefoonverbinding. Maar zolang er Hollanders
bestaan, zijn er herstelkansen voor het verweesd geraakte merkgevoel. Op
voorwaarde dat Opel er in slaagt de obligate gadgets te serveren met de deemoed
van weleer, en wel zo dat de klant zijn materiële noden niet uit hoeft te leggen
aan jaloerse buren. De nieuwe Astra toont dat het bedrijf de weg heeft
teruggevonden. Dit is weer zo'n eerlijke, pretentieloze Opel.

De Innovation die ik rijd, met een kittig driecilindertje dat je meer kracht
toedicht dan de 105 pk die Opel opgeeft, schiet qua hebbedingetjescultuur de
ambitieuze tegenstrever Golf bijna voorbij. Behalve een automatische
airconditioning, modieus bemoeizuchtige veiligheidssystemen en een wifi-hotspot
heeft hij OnStar, een online meldpunt dat je helpt gestolen Astra's terug te
vinden en na een crash een automatisch noodsignaal opvangt - maar dat je ook,
waarschijnlijk zonder resultaat, kunt laten googlen naar een veganistisch
restaurant in Bergschenhoek.

Dat kan een Golf niet. Terwijl die kwieke, handelbare Astra, stukken lichter dan
de vorige, niet minder prettig rijdt. De afwerking is van vergelijkbaar niveau,
de stoelen zijn misschien zelfs beter, de ruimte achterin is groter, op de
bagageruimte na. Maar hij is enkele duizenden euro's goedkoper dan een
vergelijkbaar uitgeruste Golf, die de dertig mille-grens zou passeren.

Ziedaar het Opelachtige dat hem, long time no see, tot waardig lid van de
familie Doorsnee maakt. Hij brengt zijn  overdaad geraffineerd als
democratiseringsoffensief naar de gewone hardwerkende burger toe, het beetje
meer met het excuus dat het aanvaardbaar maakt; de prijs. Goedkoopte als het
medicijn tegen de gêne voor kapsones die de Astra-commercial zo gesmeerd
schaakmat zet door de verkwistingsangst tot guilty pleasure op te blazen:
,,Schandalig veel luxe".

Dit kantoormannengebakje wordt de schitterende comeback van de middenklasse met
de kleine, degelijke dromen. Over zes jaar staat er twee huizenblokken verder
een te glanzen, dieseltje. Buur, zal ik zeggen, gouden koop, waar voor je zure
centen. Want je kunt een man niet blijer maken dan met een welgemeende buiging
voor zijn wagen. En helemaal als het een Opel is.

Opel Astra 1.0  turbo Innovation

Motor driecilinder turbo  benzine, 999 cc

Vermogen 105 pk bij 5.500 toeren

Koppel 170 Nm bij 1.800 - 4.250 toeren

Aandrijving voor

Transmissie handgeschakeld,  5 versnellingen

Topsnelheid 200 km/u

Acceleratie 0 - 100:  11,2 seconden

Verbruik gemiddeld 4,4 l/  100 km (fabrieksopgave)

CO2-uitstoot 102 g/km

Energielabel A

Vanafprijs Astra 19.995 euro

Prijs testauto 27.165 euro

LOAD-DATE: 22 January 2016

LANGUAGE: DUTCH; NEDERLANDS

GRAPHIC: De Opel Astra 1.0 turbo Innovation bij Orange Motors in Rotterdam met
verkoopadviseur Stephan van Brakel.

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              143 of 146 DOCUMENTS



                                NRC Handelsblad

                            23 januari 2016 zaterdag

Salafisme is de oplossing tegen radicalisering ;
Polarisatie of participatie?

BYLINE: Samira Dahri

SECTION: Opinie & Debat

LENGTH: 2056 woorden


Hoezo zouden Nederlandse jongeren die hier geboren en getogen zijn moeten
integreren of zich aanpassen? Accepteer ze en laat ze in hun waarde. Het is tijd
voor zelfreflectie, voor iedereen, schrijft Samira Dahri.

Vele islamitische ouders maken zich zorgen over hun kinderen. Zij worden
dagelijks geconfronteerd met kinderen die worden afgestoten en buitengesloten
van de Nederlandse samenleving. Waarom? Omdat zij niet voldoen aan de normen en
waarden die bepaalde mensen superieur achten. Sterker nog, die mensen beschouwen
zichzelf als de superieuren, waaraan eenieder zich dient aan te passen.
Acceptatie? Dat komt niet voor in hun woordenboek.

Deze zogenaamde 'superieuren' zijn het probleem in onze samenleving. Zij
accepteren de ander niet en weigeren hem daarenboven in zijn waarde te laten.
Dit werkt onverdraagzaamheid en polarisatie in de hand. Aan deze 'superieure'
normen en waarden en de drang om dit op te leggen aan anderen, ligt een
verkeerde opvoeding ten grondslag.

Waarom wordt er anno 2016 anders nog gesproken van 'integratie' en voelen
tienduizenden moslims zich afgestoten? Hoezo zouden Nederlandse jongeren die
hier geboren en getogen zijn moeten integreren of aanpassen? Het is de hoogste
tijd voor zelfreflectie.

Het gevolg van deze uitsluiting is dat sommige jongeren genadeloos ten prooi
(dreigen te) vallen aan extremisme en radicalisme. Geduchte ontwrichters van
elke samenleving.

Het salafisme daarentegen, bewijst de oplossing te bieden tegen radicalisme.
Ondertussen liggen de salafistische organisaties onder vuur in de media en
politiek.

De haatimams onder de politici en journalisten dragen slechts bij aan de
verharding en polarisatie in de samenleving. Zij pleiten voor een verkapte
vrijheid, waarbij zij feitelijk oproepen tot de verwijdering van de islamitische
normen en waarden.

Aanpassen of opkrassen!

Onder het mom van participatie worden de islamitische jongeren beknot in hun
rechten en vrijheden. Mohamed probeert al maanden een stageplek te krijgen, maar
wordt keer op keer afgewezen, omdat hij zijn gebed wil kunnen verrichten in zijn
pauze. Is de vrijheid van godsdienst dan niet een groot goed?! Jamila had
besloten een hoofddoek te dragen, en werd daarom ontslagen. Is dit dan geen
beperking van de emancipatie? Ali werd op school gedwongen mee te doen met
kerstvieringsactiviteiten. Daar is toch niks mis mee, zou je kunnen zeggen?
Integendeel, het kind wordt onderdrukt en gedwongen een feest van een andere
religie mee te vieren. De ouders worden gemanipuleerd door hen te laten denken
dat dit verplicht is, terwijl men conform artikel 41 WPO daarvan wettelijk
gezien vrijgesteld kan worden. Deze wetten worden echter niet bekend gemaakt aan
de ouders. Kennis is tenslotte macht.

En dan Leila; zij moest op haar stageplek een mannelijke leidinggevende de hand
schudden. ,,Hand schudden of vertrekken." Leila vertrok. Daar kiest ze toch zelf
voor, zou je kunnen zeggen? Jazeker, want voor haar is het worden aangeraakt
door een man seksuele intimidatie. De werkgever is verplicht seksuele
intimidatie te bestrijden (art 3 lid 2 Arbowet). Zij dient in haar rechten te
worden gerespecteerd, zonder dat haar vrijheden worden beperkt. Dat is vrijheid.
De norm is niet de wijze van groeten, echter dat we elkaar accepteren zoals we
zijn.

Polarisatie of participatie?

Geen enkele vrije moslim zal zich aanpassen door zich te ontdoen van zijn
islamitische identiteit om geaccepteerd te worden. Wat is dan het gevolg van
deze afstoting en uitsluiting? Zij raken in een isolement. IS staat met smacht
te wachten op deze jongeren, daar is geen twijfel over.

Niet hun godsdienst drijft hen daartoe, noch degenen die hen adviseren hun
godsdienst in alle vrijheid te belijden en de ander te accepteren, echter, het
zijn degenen die hen niet willen accepteren zoals ze zijn.

Het huidige wanbeleid van integratie stoot eenieder die volgens zijn eigen
religie en principes wil leven van deze samenleving af. Zij worden er zelfs van
beschuldigd zich van de maatschappij af te zonderen. De salafistische
stichtingen die de jongeren juist leren hoe zij middels het behoud van hun eigen
identiteit alsnog de ander kunnen accepteren, worden aangevallen en beschuldigd
van de ravage die het integratiewanbeleid heeft veroorzaakt.

Onder wanbeleid valt anti-integratie en anti-democratisch beleid, gevoerd door
de partijen PvdA, CDA, PVV, SP, PvdD en VVD. Zij voeren het beleid van 'de
superieure blanke man', waarbij geëist wordt dat eenieder zich aan hen aanpast.
Dit zal echter niet gebeuren!

Kunt u het allemaal nog volgen? Voor het gemak geven we u deze simpele formule:
wanbeleid  + aanval en verbod op salafistische stichtingen = polarisatie en
ontwrichting van de samenleving, en extremisme en dat leidt tot IS. Een simpele
formule met desastreuze gevolgen.

Eenieder is vrij om te doen maar vooral ook om te laten wat hij wil, toch?
Theoretisch gezien ja, maar de praktijk wijst helaas anders uit. Het is
bijgevolg de hoogste tijd dat elke minderheid volledig geaccepteerd gaat worden.
Het apartheidstijdperk is toch al verleden tijd?!

Een lesje zelfreflectie

De denkwijze van 'superieure normen en waarden' die vele generaties in zijn
greep heeft gehouden, kan slechts doorbroken worden door te beginnen bij het
begin: de opvoeding. Hoe zou eenieder dan de jeugd moeten voorbereiden op deze
maatschappij, zodat zowel hun rechten als de rechten van hun medemensen
gewaarborgd kunnen worden?

Ahmed en Fatima maar ook Henk en Ingrid moeten hun kinderen leren dat alle
mensen deel uitmaken van de samenleving. Uitgangspunt is dat eenieder
geaccepteerd dient te worden zoals hij is, zonder elkaar onrecht aan te doen of
schade te berokkenen.

Door onze kinderen meer te leren over de verschillende culturen en religieuze
achtergronden, dragen wij bij aan een tolerante en vreedzame samenleving. Zo
leert Ingrid haar dochter niet dat vrouwen die een gezichtssluier dragen
'angstaanjagend' zijn, echter dat het vrouwen zijn die hun vrijheid van
godsdienst belijden middels het dragen van de niqaab. Ook leert Ahmed zijn zoon
niet dat niet-moslims slecht behandeld moeten worden, maar leren zij beiden hun
kinderen dat ze hen moeten accepteren. U wilt toch ook dat uw kind wordt
geaccepteerd?

De islamitische normen en waarden zijn een volwaardig onderdeel van de westerse
samenleving, of men dat nou wil of niet. Degene die er problemen mee heeft dat
een vrouw een niqaab draagt, of een man een vrouw geen hand schudt, of een ander
zijn gebed verricht, moet zichzelf heropvoeden door deze zaken te leren
accepteren. Dit is Nederland anno nu. Elke opvoeding die hiermee in strijd is,
is een gevaarlijke opvoeding die leidt tot verderf, discriminatie en apartheid.

Salafisme in de samenleving

Vele politici en media voeren  campagne tegen  salafisme. Het salafisme is geen
partij, beweging of stroming. Het salafisme is het volgen van de islamitische
godsdienst zoals deze zuiver is neergezonden, naar de zuivere uitleg van de
Profeet Mohamed en zijn metgezellen. Theoretisch en praktisch is elke moslim dus
een salafist. Enige verschil zit in het feit dat de ene moslim meer van zijn
geloof kent en of praktiseert dan de ander.

Het salafisme zweert en keurt bovendien geweld af, in tegenstelling tot hetgeen
sommige haatdragende en -verspreidende politici beweren.  Het salafisme
bestrijdt van oorsprong radicalisme en extremisme, en biedt hiervoor ook de
oplossing.

Het behoort ook tot het salafisme dat elke moslim verplicht is om mede te waken
over de vrede en veiligheid van het land waarin hij woont. Het salafisme omvat
tevens het juiste integratiebeleid, waarin wordt opgeroepen tot verdraagzaamheid
en een goede en rechtvaardige behandeling van de ander, en alle vormen van
onrecht worden uitgesloten. Het is echter een groot deel van de 'gevestigde
orde' die het tegenovergestelde doet en een kweekvijver creëert voor
radicalisme. Deze islamitische jongeren gaan zich op den duur ook afkeren van de
moskeeën, die hen juist kunnen weren van radicalisme. Zij houden slechts het
internet over als bron van kennis. Zo komen zij terecht bij mensen die hen
verwelkomen en manipuleren. Binnen de kortste keren worden zij meegezogen in het
bodemloze moeras van radicalisme en extremisme. De realiteit wijst helaas niet
anders uit.

Partners tegen radicalisering

Het salafisme draagt in alle opzichten constructief bij aan het debat.  De
salafisten hebben een grote bijdrage geleverd aan de orde en veiligheid in de
Nederlandse samenleving. Verschillende professionele salafistische organisaties
zetten zich al decennia in voor een veilig en verdraagzaam Nederland. Desondanks
worden zij dikwijls tegengewerkt en soms zelfs onderdrukt door de politiek. Het
wordt tijd dat wij met z'n allen wakker worden. Het is tijd dat de
gemeenschappelijke belangen van de samenleving voorop worden gesteld, en de
politiek de hand in eigen boezem steekt.

Stichting alFitrah voert al jaren verschillende sociale en juridische
onderzoeken uit. Hiermee streeft alFitrah ernaar de problematiek aan te pakken,
bij te dragen aan de participatie van de Nederlandse moslims, en discriminatie
en uitsluiting te bestrijden.

Middels het actief uitvoeren van een anti-radicalisme programma draagt onder
meer alFitrah bij aan de openbare orde en veiligheid in Nederland, middels de
volgende speerpunten:

- Algemene aanpak; middels het bestrijden van gedachtegoeden die kunnen leiden
tot radicalisme, door de moslims van de juiste kennis te voorzien;

- De groepsaanpak; door de moslims bijvoorbeeld duidelijk te maken op welke
correcte wijze ze dienen om te gaan met incidenten als in Parijs.

- De individuele aanpak; door trajecten op te zetten voor jongeren die aan een
bepaald risicoprofiel voldoen, wegens bepaalde uitspraken of gedragingen.

Het anti-radicalisme programma werpt haar vruchten af. Zelfs in die mate dat
hiermee meerdere jongeren die al een enkeltje IS geboekt hadden, op andere
gedachten zijn gebracht, richting een reïntegratie in de samenleving. Het is de
hoogste tijd dat de salafisten als gelijke partners worden erkend.

Haatimams

Imam betekent in het Arabisch 'leider' of 'voorganger'. Haatimams zijn de
politici en vele media die zorgen voor polarisatie in de samenleving,
bevolkingsgroepen tegen elkaar opzetten, en oproepen tot haat, onbegrip en
uitsluiting.

Voor de afschuwelijke, verachtelijke en misselijkmakende uitspraken van Wilders
over onder andere de geweldige Profeet Mohammed vrede zij met hem, zijn er
mensen nodig die de jongeren kalmeren en hen begeleiden om zich middels goedheid
en rechtvaardigheid, zonder geweld te kunnen uiten. Hiertoe zijn slechts de
salafisten, middels hun inhoudelijke islamitische kennis en professionaliteit,
in staat.

Geef het op!

Geef het op! Dit is niet onze boodschap aan de jongeren. Integendeel, dit is
onze universele boodschap aan eenieder die de jongeren probeert te ontdoen van
hun islamitische identiteit. Stop liever energie in het bijdragen aan een
verdraagzame en vreedzame samenleving.

En wat de echte haatimams betreft; haters zijn van alle tijden. Wij dienen
echter sterk te staan als een hechte samenleving, een eenheid in
verscheidenheid. Nog één keertje dan in simpele formuletaal: wederzijdse
acceptatie + tolerantie - haatimams = vrede + veiligheid.  Dit is de
salafistische formule.

De islamitische normen  en waarden zijn een volwaardig onderdeel van  de
westerse samenleving,  of men dat nou wil  of niet

Het salafisme is een fundamentalistische stroming binnen de islam. Salafisten
richten zich op de, naar in hun ogen, 'zuivere islam' uit de tijd van de profeet
Mohammed. Een klein deel van de Nederlandse moslims beschouwt zichzelf als
salafist.

De meeste salafisten houden zich verre van politiek activisme en zijn wars van
alles wat verdeeldheid kan zaaien onder moslims. Een kleine minderheid van de
salafisten roept op tot gewelddadige actie (jihad) tegen de bestaande orde en
vestiging van een islamitische eenheidsstaat die zij 'kalifaat' noemen.

De Tweede Kamer beschouwt het salafisme als een kweekvijver voor jihadisme.
Daarom bekijkt het kabinet of het salafistische organisaties kan verbieden. De
Al Fitrahmoskee in de Utrechtse wijk Overvecht is een salafistische moskee.

Er is veel over salafisme en over deze moskee geschreven. In dit stuk leest u
wat een medewerker van de stichting Al Fitra zelf schrijft.

LOAD-DATE: 25 January 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              144 of 146 DOCUMENTS



                                NRC Handelsblad

                            20 januari 2016 woensdag

Kredietcrisis als absurde   komedie

BYLINE: Sabeth Snijders

SECTION: Film

LENGTH: 439 woorden


Misschien was een regisseur van absurde slapstickfilms als Anchorman nodig om de
oorzaken van de kredietcrisis voor een breed publiek vatbaar te maken? Want
behalve fraude, arrogantie en hebzucht was een belangrijke factor domheid.
Althans: dat is een conclusie in  Adam McKays  The Big Short, die afgelopen week
vijf Oscarnominaties in de wacht sleepte. De tragikomedie, gebaseerd op
bestseller The Big Short: Inside the Doomsday Machine, gaat over buitenstaanders
op de financiële markten die vroeg zagen dat de o zo stabiele Amerikaanse
huizenmarkt in zou stuiken. En daar gebruik van maakten.

Vanaf de eerste minuten van The Big Short wordt de economische leek
gerustgesteld door de gladde verteller/bankier Jared Vennett (Ryan Gosling):
,,Ik gok dat de meesten onder jullie nog altijd niet echt weten wat er gebeurde?
Je hebt een soundbite die je herhaalt om niet al te dom over te komen, maar
echt?"  Gosling  haalt vervolgens blondines in bubbelbaden, kinderspelletjes en
chef-koks boven om termen als CDO's (collateralized debt obligation) te
verduidelijken. Klinkt goedkoop, maar maakt de  droge materie naast bevattelijk
vaak ook hilarisch.

Nog beter gevonden dan deze intermezzo's, is dat  The Big Short geregeld voelt
als een goede documentaire: iedereen kent de dramatische afloop, maar door te
praten met (al dan niet fictieve) betrokkenen, krijg je inzicht in hoe het zo
ver kon komen. Meer dan een biografisch relaas, bestaat de film uit onderzoek en
'veldwerk' van  de  geportretteerden. De autistische
cijferinterpretator/hardrockliefhebber Michael Burry - een geweldige  Christian
Bale - die als eerste ontdekte dat er iets niet klopte en begon te speculeren
tegen de huizenmarkt. De getraumatiseerde hedgefondsmanager Mark Baum (Steve
Carell) die met zijn team de banken een hak wil zetten. En twee jonge financiële
honden die  een buitenkansje spotten,  geholpen  door ex-trader/zadenfetisjist
Ben Rickert (Brad Pitt).

Sympathie voor deze  figuren voel je amper, je beseft  dat ook zij  geld hebben
verdiend over de rug van anderen. Bovendien geeft de nerveus ronddartelende
camera onvoldoende tijd  hen echt te introduceren: tussen alle economische en
biografische informatie wordt  ook  een tijdsbeeld geschetst  en is er  aandacht
voor het echte slachtoffer van de crisis: de gewone man.  Maar die neiging tot
information overdrive  verhindert niet dat je met open mond meeleeft, en na twee
uur beseft dat, als de gevolgen niet zo  tragisch waren, de kredietcrisis
inderdaad een absurde klucht was.

Recensie

Komedie

The Big Short Regie: Adam McKay, Met: Ryan Gosling, Christian Bale.  In:  49
bioscopen 4

LOAD-DATE: 20 January 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              145 of 146 DOCUMENTS



                                NRC Handelsblad

                             8 januari 2016 vrijdag

Nieuws van ver kleurt ook  de mening over de buurvrouw

BYLINE: Door onze redacteurLineke Nieber

SECTION: Media

LENGTH: 581 woorden


Promotieonderzoek

Nieuws van ver beïnvloedt de kijk op de nabije omgeving. Wie negatieve berichten
leest over IS kijkt daarna anders tegen minderheden in eigen land aan. Andersom
werkt dat niet.

'Griekenland is bodemloze put'. 'Vrijheid in Turkije ver te zoeken'. Wie zulke
koppen in de krant leest,  denkt niet alleen anders over Griekenland. Of over
Turkije. Nee, dikke kans dat wie daarna de Turkse buurvrouw tegenkomt, anders
naar haar kijkt. Zo'n bericht kleurt namelijk ook het beeld van Turken en
Grieken in Nederland. Zelfs van moslims of Zuid-Europeanen in het algemeen.

Thijs Bouman hoopt volgende week te promoveren aan de Rijksuniversiteit
Groningen (RUG) op een onderzoek naar het effect  van buitenlands nieuws op de
nabije omgeving.

Bouman zag dat negatief nieuws van invloed is op hoe we naar onze naasten
kijken, naasten die je op de een of andere manier met dat nieuws in verband kunt
brengen. Maar ook dat dat mechanisme andersom niet werkt: positief nieuws levert
géén positiever beeld op van de Turkse Nederlander, de  Griekse Nederlander, of
moslims in Nederland.

Voor zijn onderzoek liet Bouman proefpersonen berichten lezen, waarin details
waren veranderd. Zo lazen zij een bericht over radicalisering in Tadzjikistan.
Werd in dat bericht uitgelegd dat Tadzjikistan in Azië ligt,  dan oordeelden
proefpersonen daarna negatiever over Indonesische Nederlanders.  Maar werd het
land in het Midden-Oosten gesitueerd, dan dachten proefpersonen na lezing ineens
negatiever over Marokkanen en Turken. Dat deed hij ook met berichten over de
Turkse toetreding tot de Europese Unie, Arabische opstanden, de Griekse crisis
en IS.

Bouman: ,,Mensen koppelen informatie onbewust aan bevolkingsgroepen in hun
omgeving.  Groepen die vaak niet direct iets met het nieuws te maken hebben."

Alerter na negatief nieuws

Hoe kan het dat dat andersom niet zo werkt? Dat berichten over de positieve
gevolgen van de Arabische Lente wel invloed hebben op hoe de lezer naar Egypte
kijkt, maar niet zijn beeld van  minderheden in Nederland verandert?

Bouman weet dat mensen anders omgaan met negatief nieuws. Het maakt meer indruk.
Lijkt van groter belang. Het verspreidt zich sneller. ,,Positief nieuws is
misschien leuk of interessant, maar vormt geen gevaar. Negatief nieuws maakt
alert. Iets waarop je je moet voorbereiden."

Wat nu? Moeten we dan maar geen kranten meer lezen of het tv-nieuws kijken?
Bouman ziet daarin geen oplossing. Hij formuleerde  'handvatten': manieren om de
kans op generaliseren zo klein mogelijk te maken. Wie een nieuwsbericht schrijft
moet bijvoorbeeld  'groepsassociaties' proberen te voorkomen. Schrijf IS in
plaats van Islamitische Staat, adviseert Bouman. ,,Wie steeds 'islam' leest,
koppelt die berichten aan andere moslims, en daardoor óók aan Marokkaanse of
Turkse Nederlanders." En wie steeds benadrukt dat Grieken 'mediterraan' zijn,
maakt ook de mogelijkheid tot generaliseren groter.

Tweede tip: voorkom 'dreigingsassociaties'. Bouman bedoelt: zorg dat het nieuws
niet te dichtbij komt.  De impact is groter als mensen zelf bedreigd (denken te)
worden, in plaats van - abstracter - een land. Je kunt dus beter uitleggen wat
het effect van de Griekse crisis op 'Nederland' is, dan op Henk en Ingrid.

Bouman: ,,Iedereen generaliseert. Maar het is goed om je daarvan bewust te
zijn." Helemaal zonder, kunnen we trouwens ook niet, denkt Bouman.  ,,Om dingen
begrijpelijk te maken, móét je de informatie versimpelen, op een hoop gooien."

LOAD-DATE: 8 January 2016

LANGUAGE: DUTCH; NEDERLANDS

GRAPHIC: Betogers in Bahrein na de executie van de shi'itische geestelijke Nimr
al-Nimr in Saoedi-Arabië

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              146 of 146 DOCUMENTS



                                NRC Handelsblad

                            2 januari 2016 zaterdag

Gruwel en glorie, zuiverheid en smet

BYLINE: Door Dirk Vlasblom

SECTION: Wetenschap

LENGTH: 2046 woorden


Bloedmythen Bloed is in alle tijden en culturen een krachtige metafoor - van
Homerus, via Hitler tot Harry Potter.  Het symboliseert tegendelen als leven en
dood. Het verbindt mensen en scheidt volken.

De taal druipt van het bloed. Kijk maar: bloedverwantschap; volbloed;
bloedeloos; bloeddorst; bloedgeld; bloedschande. Deze woorden verwijzen niet
naar écht bloed, ook niet naar een medische conditie of een biologisch inzicht.
Ze behoren tot het domein van de beeldspraak, waarin 'bloed' staat voor meer dan
de rode substantie die bij mens en dier door de aderen stroomt. Ze verwijzen
naar familiebanden, zuiverheid, vitaliteit, moordlust, huurmoord en incest.

Bloed is in alle tijden en culturen een krachtige metafoor. Dat is geen toeval.
Bloed is geen willekeurig, maar een natuurlijk symbool, zou de Britse
antropologe Mary Douglas zeggen. Hoe mensen ook denken over de werking van hun
lichaam, overal en altijd spreekt bloed tot de verbeelding. Door zijn rode
kleur, omdat het stroomt, soms spuit en uiteindelijk stolt, en steevast wordt
geassocieerd met leven en dood.

Geen bloed, geen leven, beseften de oude Grieken. Voor de dichter Homerus was
haima (bloed) een synoniem van leven, en daarmee van sterfelijkheid. Bij hem
zijn goden en demonen anhaimones, wezens zonder bloed. Dat maakt hen niet dood,
maar juist onsterfelijk. Sommige klassieke Griekse auteurs zien bloed als de
ziel (psyche), de niet-materiële bron van leven.

Ook het Oude Testament legt een rechtstreeks verband tussen bloed en leven.
Genesis 9:4 verbiedt daarom de consumptie van bloed: 'Gij zult geen vlees eten
dat het levensbloed nog in zich heeft'. Een ander Bijbelboek (Leviticus 17:10)
legt dit verbod uit: 'De ziel van het vlees is in het bloed'. Om die reden moet
bij de rituele slacht het bloed van het slachtdier na de snede in de
halsslagader eerst afvloeien.

Maar met de associatie van bloed en leven houden de overeenkomsten op. Bloed
symboliseert heel uiteenlopende krachten en kwaliteiten. Bloed kruipt waar het
niet gaan kan, het vloeit van het ene domein naar het andere: verwantschap,
religie, recht, politiek, geneeskunde, zelfs economie (jawel, als beeld voor de
geldcirculatie). Als metafoor heeft het heel tegenstrijdige betekenissen:
verbroedering en vergelding; waarheid en leugen; zuiverheid en smet; geweld en
glorie.

Bloedvergieten geldt in de geschiedenis zowel als gruwelijk als glorieus. Voor
de aristocratie van middeleeuws Europa, die zich beriep op christelijke waarden,
was het vergieten van bloed een belangrijke manier om macht te verwerven, en
voor een individuele krijger of ridder was het dé manier om zich te bewijzen als
man. De hofliteratuur, die de cultuur van de adel vierde en vormgaf,  gaat over
bloedige gevechten waarin helden laten zien wat ze waard zijn, maar in diezelfde
verhalen worden buitensporig bloedvergieten en het drinken van bloed
toegeschreven aan monsters. De grens tussen matig en onmatig, tussen heroïsch en
monsterlijk, is onzichtbaar.

'Van hetzelfde bloed'

De Amerikaanse antropoloog Marshall Sahlins noemde het 'onze inheemse folklore'
- met 'ons' bedoelde hij het Westen: het denkbeeld dat wat een familie bij
uitstek gemeen heeft, dat wat ouders overdragen aan hun kinderen, bloed is. Dit
idee van een 'bloedband' gaat terug op de oude Grieken. Leden van één volk
(ethnos) zijn volgens de geschiedschrijver Herodotus homaimon - van hetzelfde
bloed. Homerus dichtte in zijn Ilias dat 'de Achaeërs [Grieken], die leven in
een gebied van het noorden van Epirus tot het eiland Kreta, tot één volk
behoren, want zij hebben hetzelfde bloed'.

Er wordt in de wereld heel verschillend gedacht over wat ouders verbindt met hun
kinderen: vlees en bloed, vaderzaad en moedermelk, geest en genen. Toch is de
metafoor van de bloedband heel sterk gebleken. Hij heeft millennia overleefd en
wereldwijd school gemaakt. Wij maken anno 2016 nog steeds onderscheid tussen
bloed- en aanverwanten. Bloed spreekt, vinden we, de familieband verloochent
zich niet. Die vermeende bloedband tussen familieleden heeft een grote rol
gespeeld in het recht en de rechtspleging. Zowel in het overgeleverde
gewoonterecht als in wetboeken.

Bloed moet, als het wordt vergoten, worden vergolden met bloed. Dat ongeschreven
'bloedrecht' komt hierop neer: een moord moet gewroken worden door een verwant
van de vermoorde, anders lijdt de familie van de dode eerverlies. Dit recht
heeft heel lang gegolden, en geldt nog steeds, waar staatsgezag zwak is of
ontbreekt en leden van een gemeenschap rechtsnormen zelf handhaven. Voor de
Pathanen van de Swatvallei in Pakistan is de moordenaar, als de eerste
verantwoordelijke, het aangewezen doelwit van vergelding. Maar als hij buiten
bereik is, bijvoorbeeld omdat hij is uitgeweken naar het buitenland, komen ook
zijn vader, broer, zoon of neef van vaderskant in aanmerking. Van Zuid-Italië en
de Balkan zijn gevallen bekend waarin cycli van wraak en weerwraak generaties
lang doorgingen.

Bloedrecht is niet louter een kwestie van eer, maar ook van orde. Zo dachten de
Cherokee van zuidoostelijk Noord-Amerika dat de geest van een ongewroken dode
niet werd toegelaten tot het hiernamaals, bleef rondzwerven op aarde en zo de
sociale harmonie verstoorde. En dat was ook zo: de betrokken gemeenschappen
leefden onder voortdurende druk, want iedere verwant van het slachtoffer mocht
elk familielid van de moordenaar doden. Soms voorkwam deze norm juist eindeloze
bloedvetes. Het was namelijk niet ongewoon dat de clan van de moordenaar de
executie zelf voltrok, waarop de verwanten van dader en slachtoffer vrede
sloten.

'Bloedrecht' is ook de letterlijke vertaling van het Latijnse ius sanguinis. En
dan hebben we het niet meer over stammen, maar over staten. Het beginsel van ius
sanguinis behelst dat burgerschap niet wordt bepaald door de plaats waar je
geboren bent (zoals in landen waar het ius soli geldt, het recht ontleend aan de
geboortegrond), maar door 'bloed', de nationaliteit van vader en/of moeder.

In de Europese Middeleeuwen ontleende een gemeenschap zijn identiteit aan de
godsdienst die ze aanhing en de heer die ze diende. In de vroegmoderne tijd zijn
tal van mythen ontstaan over de uitnemendheid dan wel verdorvenheid van
geslachten en hele naties. En dat zat hem in hun bloed, want dat werd voortaan
beschouwd als de drager van collectieve eigenschappen.

Kleine moren

Die omslag begon in Spanje.

In 1492 kwam met de val van Granada, het laatste islamitische vorstendom op
Iberische bodem, een einde aan de Reconquista, de herovering van het
schiereiland door christelijke koningen. Ferdinand I van Aragon en Isabella I
van Castilië, die de herovering voltooiden, hulden zich met de titel Reyes
Catolicos; zij heersten immers over een land van militante christenen. Al in
maart 1492 waren alle joden bij het Alhambra Decreet uit Spanje verdreven. En
toch, schrijft Matthew Carr in zijn boek Blood and Faith, 'was er iets wreed
ironisch aan Spanje's plaats in het christendom. Christelijke rivalen in het
noorden hoonden het land om de Moorse schandvlek op zijn grondgebied.'

De laatste emir van Granada, Mohammed XII, had zich overgegeven op voorwaarde
dat moslims - de meesten waren in de loop van acht eeuwen tot de islam bekeerde
Iberiërs - hun geloof mochten blijven belijden. Toch stelden de katholieke
vorsten aan het begin van de 16de eeuw moslims voor de keus: bekeren of
vertrekken. Een deel week toen uit naar Noord-Afrika, maar de meesten bleven en
bekeerden zich tot het christendom. Halverwege de 16de eeuw was Spanje dus
nominaal een christelijk land. Toch bleef zowel bij de bevolking en als bij
machthebbers een groot wantrouwen bestaan tegenover de ongeveer één miljoen
bekeerde moslims en hun nakomelingen, die geringschattend Moriscos (kleine
Moren) werden genoemd. Want, zo heette het, 'Morenbloed verloochent zich niet'.
Moriscos werden bij wet uitgesloten van  functies in de geestelijkheid en het
bestuur, krachtens het beginsel limpieza de sangre (bloedzuiverheid). Dit was
een gecodificeerde vorm van smetvrees, waarbij de gevreesde 'onzuiverheid' niet
langer een kwestie was van persoonlijke religie, maar van afkomst, van 'bloed'.
Tussen 1609 en 1614 werden de Moriscos uiteindelijk verdreven uit alle Spaanse
vorstendommen.

Zuiver en onzuiver bloed, het groeide in de zeventiende eeuw uit tot een
obsessie van de Europese aristocratie. De Nederlandse dichter Willem Bilderdijk,
die zich liet voorstaan op zijn adellijke afkomst, vond 'onbedorven
stamverwantschap' het grootste bezit van de mens. Hij dichtte in 1799:
'Gegronder is de roem op luister van geslacht / Dien 't onvervalschte bloed op
de afkomst heeft gebracht.' Onbedorven en onvervalst, daar ging het om, en daar
zorgde de adel voor door alleen onderling te trouwen, zodat er geen ongewenste
bloedvermenging optrad.

Met die aristocratische bekommernis werd de draak gestoken tijdens de Franse
Revolutie. De Marseillaise bevat deze regel 'Marchons, marchons! Qu'un sang
impur abreuve nos sillons' ('Marcheert! Marcheert! Opdat een onzuiver bloed onze
akkervorens drenke'). Die regel is vaak uitgelegd als een aan racisme grenzende
minachting voor de vijand, maar dat is onjuist. Tijdens de revolutie was een
groot deel van de Franse adel uitgeweken naar het buitenland. Het was dus aan
het gewone volk om zijn 'onzuivere bloed' te vergieten voor de verdediging van
het vaderland.

Hardnekkige folklore

Die obsessie met bloed - 'onze inheemse folklore', zoals Sahlins haar noemde -
heeft in de moderne geschiedenis tegelijk de gevoelens van superioriteit
versterkt van standen, klassen en naties, en de vooroordelen jegens Anderen.
Oeroud anti-judaïsme, dat alle joden de schuld in de schoenen schoof voor
Christus' kruisdood, verwerd in de negentiende eeuw tot racistisch
antisemitisme, dat joods bloed besmet verklaarde. De nazistische ideologie van
Blut und Boden baseerde de identiteit van een volk op twee, onverbrekelijk
verbonden factoren: afkomst en grondgebied. De Arische boer, de cultuurheld van
de Nazi's, bebouwde en verdedigde zijn grond en bewaarde de zuiverheid van zijn
bloed. Verdorven joodse geldschieters ontnamen hem zijn grond en verdreven hem
naar de stad waar hij verviel in armoede. We weten tot welke nachtmerrie deze
Germaanse mythe heeft geleid.

Maar ook elders bleef de bloedfolklore een hardnekkig leven leiden. De
ontdekking in 1901 door Karl Landsteiner van het bloedgroepensysteem doorkruiste
de populaire opvatting als zouden alle 'rassen' en volken ander bloed hebben.
Toch dachten Amerikaanse onderzoekers nog tot in de jaren twintig dat ze het
verschil in bloedtype konden vaststellen tussen 'Maleiers, Negers en Blanken,
tussen Joden en Goj'.

Het volksgeloof legde het uiteindelijk af tegen de wetenschap, maar de smetvrees
bleef bestaan. Kennis van bloedgroepen was tijdens de Tweede Wereldoorlog
behulpzaam bij bloedtransfusies voor gewonden. Vanaf 1939 begonnen de
Amerikaanse strijdkrachten bloedgroepinformatie te vermelden op de zogenoemde
dog tags, de naamplaatjes met nummer die soldaten om hun nek dragen. En burgers
stonden in de rij om bloed te doneren. In 1942 besloot het Amerikaanse Rode
Kruis echter om Afro-Amerikaanse bloeddonoren uit te sluiten van de campagne. De
organisatie noemde de motieven voor deze weigering 'niet wetenschappelijk, maar
maatschappelijk'.

In de Harry Potter-cyclus laat J.K. Rowlings haar personages in debat gaan over
de bloedfolklore. Binnen de  gemeenschap van magiërs bestaan twee scholen:
tovenaars die ervan overtuigd zijn dat zij 'volbloeden' zijn en dat er in hun
familie geen 'dreuzels' (niet-magiërs) en 'halfbloeden' voorkomen; en magiërs
die niet geloven in zoiets als 'bloedzuiverheid'. De eerste groep, een
minderheid, beschouwt tovenaars met dreuzelbloed als onbetrouwbaar, dom en
inferieur en zijn voorstander van een strikte scheiding van magiërs en dreuzels.
De gewoonte van veel tovenaars om met dreuzels te trouwen zien zij als
ongewenste 'bloedvermenging'. Ook al gelden de Potters in de gemeenschap als een
familie van 'volbloeds', toch wijzen Harry en zijn vrienden de ideologie van
volbloedsuperioriteit van de hand.

Zo rekent een modern sprookje af met de mythen van de echte wereld.

Bloedmythen zijn 'inheemse folklore' van het Westen

In VS werden Afro-Amerikanen uitgesloten als bloeddonor

LOAD-DATE: 1 January 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved
