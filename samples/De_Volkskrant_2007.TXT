
                               1 of 158 DOCUMENTS



                                 de Volkskrant

                               December 29, 2007

De kloof tussen debat en burger, laten we het daar eens over hebben

SECTION: HET BETOOG; Blz. 1

LENGTH: 620 woorden


Over de kloof tussen burger en politiek is uitputtend gesproken en geschreven -
we hebben er zelfbenoemde kloofdichters als Wilders en Verdonk aan te danken en
een kabinet dat de eerste honderd dagen van zijn bestaan besteedde aan
kloofonderzoek.

Maar hoe zit het met andere kloven? Een vrij recente is bijvoorbeeld die tussen
debat - en dan met name het debat over integratie - en burger. Ik heb er nog
maar weinig over gelezen.

Zoals beroepspolitici zich loszongen van de burger en veilig plaatsnamen onder
de Haagse kaasstolp, zo hebben beroeps-opiniemakers afstand geschapen tussen
zichzelf en de burger binnen de beschermde ruimte van de opiniepagina's.

Het debat is voor hen doel op zich geworden, het onderwerp ervan niet meer dan
een excuus. Dat verklaart ook de vaak schrille toon. Niet de inhoud maar het
volume moet het debat legitimeren - misschien luistert er dan nog iemand.

De debatjunks brengen hier tegenin dat zij juist dag en nacht bezig zijn met het
maatschappelijk discours en dat van een kloof dus geen sprake is.

Zo zou het inderdaad moeten wezen, maar zo is het dus niet. Ik noem twee
voorbeelden.

De kwestie Ehsan Jami betrof een simpele ziel die verklaarde niet meer in Allah
te geloven. Tamelijk oninteressant, ware het niet dat Jami's ongeloof door de
debatclub werd opgepakt als een volle spuit door een heroïnejunk.

Elders bestond minder interesse. De kwestie was nog geen week oud, toen ik al
voornamelijk mensen ontmoette die erg vermoeid keken wanneer ik 'Jami' zei en
verder gingen met hun nuttige werkzaamheden.

Het debat ging daarna over een steuncomité voor Jami en of je moest tekenen of
niet. Ondertekenaars werden geselecteerd uit de gevestigde debatorde - gewone
Nederlanders zonder debatbewijs kwamen niet in aanmerking.

Een kloof? Totale afscheiding!

In Vrij Nederland schreef Max van Weezel een serieus opiniestuk waarin hij
verklaarde dat hij niet zou hebben getekend als hij was gevraagd te tekenen voor
het steuncomité - maar hij was dus niet gevraagd, dus kon hij ook niet niet
tekenen. Dat vond Max wel jammer.

De burger werd geacht dit wezenloze geouwehoer een interessante bijdrage aan het
debat rond Jami te vinden.

Tweede voorbeeld: de kwestie Máxima. Die zei bij de presentatie van een rapport
dat zij de Nederlandse identiteit nog niet had aangetroffen. Een onschuldige
opmerking, waartegen weinig viel in te brengen.

Daar dachten de debatjunks anders over: coke op de plank! Ze begonnen allemaal
enthousiast te tikken en de arme Máxima ervan langs te geven. Niks aan te doen,
had ze het debat maar aan de profi's moeten overlaten.

Pas toen al het stof was gaan liggen, de honden blaften en de debatkaravaan
verder trok op weg naar het volgende non-item (Verbied de Koran! Bescherm
Ayaan!), verschenen stukken waarin afstandelijker beschouwers Máxima's gelijk
constateerden. Geen van de debatjunks was nog geïnteresseerd: gepasseerd
station.

Het gaat namelijk heel snel - steeds sneller - met de debathypes. Het is shotje
halen en verder.

Ik denk, anders dan Nausicaa Marbe, niet dat het debat in Nederland wordt
ingegeven door afgunst. Het komt voort uit verveling, electorale scoringsdrift
en profileringsdrang.

Het ontstaat bij gebrek aan gezaghebbende stemmen die zonder verheffing de
werkelijkheid van commentaar voorzien.

De debatjunks hebben vrij spel. Politici zijn zo bang zich andermaal de woede
van de burger op de hals te halen, dat ze er in de geruchtmakende kwesties bij
voorkeur het zwijgen toe doen.

Dat het verschil tussen onderzoeken naar het welbevinden van Nederlanders
(positief) en de toon van het 'maatschappelijk' debat (negatief) zo groot is,
toont de kloof.

Net als dit stuk, van een junk met afkickverschijnselen.

De burger zal het namelijk worst wezen, die kloof.

LOAD-DATE: December 28, 2007

LANGUAGE: DUTCH; NEDERLANDS

NOTES: Bert Wagendorp is redacteur van de Volkskrant. Zijn column op pagina 3
(Binnenland) verschijnt op maandag, woensdag en zaterdag.; Het gaat heel snel
met de debathypes. Het is shotje halen en weer verder

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                               2 of 158 DOCUMENTS



                                 de Volkskrant

                               December 27, 2007

MAAK JE BELEID OF SPREEK JE DE WAARHEID?;
interview Cabaretier Jan Jaap van der Wal

BYLINE: Merijn Henfling

SECTION: KUNST; Blz. 2-3

LENGTH: 1824 woorden

SAMENVATTING:

Het instituut is de laatste jaren aan inflatie onderhevig, maar Jan Jaap van der
Wal laat zich niet afschrikken. Na Kan, Freek en Youp waagt de 28-jarige
cabaretier zich aan de oudejaarsconference. 'Ik sta opeens in een traditie, hè.'
Door Merijn Henfling

VOLLEDIGE TEKST:

'Goedenavond mensen, welkom bij de oudejaarsconference', zegt Jan Jaap van der
Wal. 'Er is dit jaar veel gebeurd, hè mensen. Weten jullie nog van dat
cruiseschip? En dat Robert Long is overleden? Jos Brink... ook dood, en Arne
Jansen... Nou, mensen, 't was me het jaartje wel, hè.'

Dit jaar zal cabaretier Jan Jaap van der Wal (28) voor het eerst de
oudejaarsconference doen. Ter geruststelling: de teksten uit de alinea hierboven
zullen er niet in zitten. Het zijn zomaar wat zinnetjes die Van der Wal
uitspreekt tijdens de soundcheck voorafgaand aan zijn try-out in Leiden - onder
gegrinnik van zijn technische ploeg. Wim Kan-achtige teksten, want de cabaretier
kent zijn klassieken.

Na Wim Kan, Freek de Jonge en Youp van 't Hek is Van der Wal een cabaretier uit
een volgende generatie die zich waagt aan de oudejaarsconference, let wel: de
officiële conference die op 31 december 's avonds door de VARA wordt
uitgezonden.

Zijn regisseur Ruut Weissman plaatst Van der Wal in de traditie van Kan, Freek
en Youp. 'Ik hoop dat de oudejaars iets bijzonders blijft, en dat Jan Jaap
binnen de traditie weet te vernieuwen.' Lebbis & Jansen noemt hij niet in het
rijtje oudejaarsconferenciers, ondanks het feit dat ze bijna twintig
eindejaarsshows hebben gemaakt. 'Dat waren altijd leuke conferences, maar van
een artistiek ander niveau.'

Het instituut is de laatste jaren aan inflatie onderhevig nu ook mindere goden
zich op de oudejaarsconference hebben gestort - naast de 'echte' oudejaars bij
de publieke omroep, kwamen we een Haagse oudejaarsconference, een
oudejaarsstand-up, een oudejaarsshow op SBS6, eentje op Second Life en een
sinterklaasconference tegen; de tijd dat het stil was op straat als Wim Kan de
natie toesprak, ligt ver achter ons. Om die reden kondigde Freek de Jonge vijf
jaar geleden aan dat hij nooit meer een oudejaarsconference zou spelen.

Van der Wal laat zich er niet door afschrikken. 'Ik kan me Freeks beslissing
vanuit zijn oogpunt goed voorstellen. Van de andere kant: hij heeft wel weer
twee verkiezingsconferences gemaakt die eigenlijk een oudejaars in een ander
jasje zijn. Ik vond het in ieder geval een grote eer toen de VARA mij vroeg.'

Anders dan in 1982 toen Kan het stokje echt overdroeg aan De Jonge, is er nu nog
geen sprake van een wisseling van de wacht. 'Youp en Freek zijn niet op hun
retour, dus de situatie van nu is niet vergelijkbaar, behalve dat Freek 'm niet
meer speelt.' Nu al is bekend dat Van 't Hek in 2008 de oudejaars doet. Jan Jaap
lachend: 'Dus eigenlijk heb ik alleen nog Youp weg te spelen.'

Van der Wal is zich maar al te bewust van de geschiedenis. 'Ik sta opeens in een
traditie, hè. Mijn voorstelling komt op oudejaarsavond op tv, het is de enige
echte. Voor de mensen die Wim Kan nog hebben meegemaakt, heeft dat vermoedelijk
meer betekenis dan voor mijn generatie. Ik ben opgegroeid in een tijd dat er van
alles veel is.'

Met zijn regisseur heeft hij veel gepraat over de betekenis van die traditie.
Weissman (1955) is directeur van de Amsterdamse Theaterschool en regisseert
talloze cabaretiers. Een kenner van het genre dus.

Ter voorbereiding bekeken ze samen registraties van eerdere conferences. In de
eerste speelweek in september liet de regisseur fragmenten uit deze programma's
zien aan het publiek. Voor de pauze stond Weissman op het podium, na de pauze
Van der Wal. 'Jan Jaap stond intussen als een soort Corry Vonk in de coulissen',
lacht Weissman.

De regisseur vroeg de bezoekers eerst waar de voorstelling over zou moeten gaan.
In hoeverre moest het publieksvriendelijk zijn en moest Jan Jaap rekening houden
met de hele familie? Waarmee de suggestie werd gewekt dat Van der Wal op basis
van de opmerkingen zijn programma na de pauze zou aanpassen.

Daarna kwamen de fragmenten. Om de conference van Wim Kan kon niemand lachen.
Weissman: 'Er zaten veel jonge mensen in de zaal en zijn vorm is ouderwets. Je
kunt het tegenwoordig niet meer zo doen, maar toch blijft het bijzonder. Kan
heeft iets meligs en surrealistisch in zich, je ziet de gein in zijn ogen.'

Bij Youp van 't Hek werd wel gelachen, bij Freek de Jonge ook. Van Freek kozen
ze een fragment uit zijn legendarische oudejaars van 2001 Het Laatste Oordeel.
De regisseur: 'Die show is fucking goed. De mensen kwamen voor Jan Jaap, maar al
snel zaten ze geconcentreerd naar de video van Freek te kijken en vonden ze het
jammer dat het fragment was afgelopen. Freeks timing is subliem; de lach in onze
zaal liep exact gelijk met die van zijn eigen publiek.'

Van der Wal: 'Als kind moest ik altijd harder lachen om Youp van 't Hek en Hans
Teeuwen. Freek vond ik moeilijker, maar nu zie ik hoe knap hij is. Hij krijgt
vaak de kritiek dat hij hoogdravend of saai is, maar het tegendeel is waar: zijn
oudejaars uit 2001 is enorm grappig en mooi. Juist in een jaar waarin iets
verschrikkelijks gebeurt, is een conference lastig, omdat al het onbenullige
extra onbenullig wordt. Freek wist het allemaal prachtig in een context te
plaatsen.'

In de oudejaars van Van der Wal, Onderbewust, draait het allemaal om de vraag:
maak je beleid of spreek je de waarheid? Ben je een politicus die eromheen
draait of een romanticus die eerlijk is? Met voorbeelden uit zijn eigen leven en
de actualiteit toont Van der Wal aan dat het nog niet zo makkelijk is.

Neem Wouter Bos die in De Wouter Tapes verklaart dat de wereld te ingewikkeld is
voor ideologieën. Mensen willen gewoon lekker leven, meer niet. Uit de show:
'Hij heeft gelijk, maar je kunt het niet zeggen. Je moet het groot maken want je
bent politicus.'

Van der Wal bekritiseert het 'samen leven, samen werken' van het huidige
kabinet. Het individu raakt ondergeschikt aan het collectief, stelt hij. Het
maaiveld is verlaagd, de kankeraars worden te serieus genomen en sommige
kanslozen te veel aan het handje genomen. Zijn verhaal is genuanceerd. Weissman:
'Hij gaat tekeer tegen klagers en vindt wel dat je zelf verantwoordelijk bent
voor de kwaliteit van je leven. Eigenlijk keert hij zich tegen makkelijk links
denken, tegen de oplossingen van een Marijnissen. Het leven is nu eenmaal
ingewikkeld.'

De oudejaars zit vol grappen over grote en kleine gebeurtenissen, van de missie
naar Afghanistan tot de boze woorden van Bram Moszkowicz. Behendig plaatst Van
der Wal de losse incidenten in een groter verband. 'Ik hou het hele jaar het
nieuws bij, daarin probeer je dan een lijn te vinden. Je hoeft niet alles binnen
het thema te laten passen. Bokito was bijvoorbeeld zoiets raars, dat mag iets
raars blijven. Het is niet symptomatisch voor onze maatschappij dat een aap
ontsnapt. Maar als het je lukt om het binnen de thematiek te krijgen, is dat
natuurlijk perfect.'

Zijn laatste show BSUR (2005) werd door alle kranten geprezen, juist omdat hij
daarin het persoonlijke met het alledaagse zo slim versmolt. Recensenten tipten
Van der Wal als kandidaat voor de oudejaarsconference. Weissman: 'Hij is de
enige cabaretier van zijn generatie die dit kan doen, en dat zeg ik niet omdat
ik zijn regisseur ben. Jan Jaap is intellectueler en sensitiever dan de
anderen.'

Wie de oudejaars doet, moet over veel theaterpersoonlijkheid beschikken, stelt
Weissman. 'Jan Jaap is zo iemand. Hij heeft in zijn presentatie iets stouts, wat
erg bij deze tijd past, maar permitteert het zich tegelijkertijd om de diepte in
te gaan, voorbij de oppervlakkigheid van veel van zijn leeftijdsgenoten. Een
oudejaars moet ergens over gaan, moet louterend zijn, bijna als een preek.'

Van der Wal: 'Er zullen mensen zijn die mij op het toneel te prekerig vinden,
maar ik vind moralisme geen vies woord. Ik spreek vanuit een minderheidspositie,
omdat er maar weinig collega's zijn die geëngageerd of politiek cabaret maken,
voorstellingen die pretenderen ergens over te gaan. Cabaret is natuurlijk
weggegroeid van wat het vroeger was. Ooit was het veel stichtelijker, werden er
taboes doorbroken. De laatste tijd is het vooral de kant opgegaan van musical,
in die zin dat je precies weet wat je krijgt. Als dit soort cabaret uiteindelijk
de enige waarheid wordt, heb ik daar last van.'

Toch profileert hij zich in het tv-programma Dit was het nieuws vooral als de
grappenmaker. 'Raoul Heertje en ik nemen ons elk seizoen weer voor wat serieuzer
te zijn, maar uiteindelijk is het vooral een heel grappig programma. Televisie
is een ander medium dan theater. Ik vind dat je daar iets te vertellen moet
hebben. Sommige bezoekers stel ik daarmee teleur. Er staan internetfora vol met
mensen die zeggen dat ik in het theater niet grappig ben of dat ik een
afzichtelijk lelijke man met een rare bek ben. Soms lees ik dat, als een soort
van zelfpijniging.'

Deze week zijn de try-outs in de Leidse Schouwburg en speelt Van der Wal de
voorstelling voor het eerst tussen het publiek; de speelvloer is verkleind tot
een bescheiden rond podiumpje, met er omheen een grote tribune.

'We kunnen nu niet meer voetballen', zegt de technicus als Van der Wal het
podium op komt. Normaal trapt de cabaretier bij aankomst in het theater met zijn
ploeg een balletje op het toneel.

Het idee om de voorstelling tussen het publiek te spelen, past bij een van de
thema's van zijn oudejaars: de mening van de gewone man. 'Door deze opstelling
betrek ik mensen letterlijk meer bij mijn show. En dat past erg in deze tijd.
Mensen worden tot vermoeiens toe overal bij betrokken, bij de politiek, bij
televisieprogramma's... Er is elke dag wel weer een nieuwe peiling.'

Als een Wouter Bos op campagne staat de cabaretier tussen zijn toehoorders.
'Ja', geeft Van der Wal toe, 'dat is wel een beetje een knipoog naar zijn
verkiezingstournee'.

Daarnaast sluit de opstelling mooi aan bij de stand-uptraditie waar hij uit
voortkomt. Het licht blijft aan en het publiek kijkt elkaar aan, net als in de
kroeg. Weissman: 'Ik vind Jan Jaap het beste in het comedycafé, dan is hij
bloedgevaarlijk. Mensen bemoeien zich met zijn show en Jan Jaap gaat daar
perfect mee om. Met deze ronde opstelling willen we hem uit het afstandelijke
lijsttheater halen.'

Zenuwachtig is Van der Wal twee weken van tevoren nog niet. 'Voor de opname zal
er wel een brok in mijn keel zitten, maar daar ben ik nu nog niet mee bezig. Ik
heb begin dit jaar opgetreden in Carré. Die traditie is nog groter.'

Het kwartje valt nog wel, denkt Weissman. Vlak voor zijn eerste optreden in
Carré begon Jan Jaap te hyperventileren - wat hem nog nooit was overkomen.
Weissman: 'Als een onschuldig kind schrok hij van wat hij voor zich zag. Opeens
realiseerde hij zich wat hij in huis moest hebben om Carré naar zijn hand te
zetten. Veel jonge mensen draaien in Carré de show af die ze altijd afdraaien.
Jan Jaap niet. Hij beseft wat er voor nodig is om Carré te verkleinen, zoals
Toon Hermans dat ook kon.'

LOAD-DATE: December 26, 2007

LANGUAGE: DUTCH; NEDERLANDS

NOTES: Onderbewust van Jan Jaap van der Wal wordt maandag 31 december
uitgezonden op Nederland 1 van 22.15 tot 23.30 uur.; 'EIGENLIJK HEB IK ALLEEN
NOG YOUP WEG TE SPELEN.'; jong talent; Op je achtentwintigste de
oudejaarsconference: Jan Jaap van der Wal was er altijd al vroeg bij. Toen hij
op zijn zeventiende auditie deed bij Comedytrain, werd hij meteen aangenomen.
Hij brak in 2001 door bij het grote publiek toen hij Marc-Marie Huijbregts
opvolgde als teamcaptain bij Dit was het nieuws. Zijn drie theatershows Out Now
(2002), Staat (2003) en BSUR (2005) werden goed ontvangen door pers en publiek.
Sinds bijna twee jaar is hij artistiek leider van Comedytrain.

GRAPHIC: 27KUjanjaap_ph01, Jan Jaap van der Wal: 'Er zullen mensen zijn die mij
te prekerig vinden, maar ik vind moralisme geen vies woord.', Foto Joost van den
Broek

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                               3 of 158 DOCUMENTS



                                 de Volkskrant

                               December 22, 2007

De ex-president, de wethouder en de camera;
De Ombudsman

BYLINE: Thom Meens

SECTION: HET BETOOG; Blz. 7

LENGTH: 741 woorden


De televisie toont een oudere man, slechts gekleed in ondergoed die de gordijnen
van zijn woonkamer open schuift en vervolgens de krant gaat lezen.

Zelf heb ik de beelden, uitgezonden door een Turkse commerciële zender, niet
gezien. Hoe die zender aan de beelden is gekomen is niet bekend, wel staat vast
dat de opnames zijn gemaakt met bewakingscamera's gericht op het huis van de
man.

Het gaat hier namelijk niet om zomaar iemand, maar om de vorige Turkse
president, gefilmd twee dagen nadat hij de macht aan zijn opvolger had
overgedragen. De camera's die er hingen om zijn veiligheid te garanderen, waren
nog niet weggehaald.

De uitzending zou in Nederland in strijd zijn met de gewone fatsoensnormen, maar
ze is ook in Turkije omstreden, zo bleek vorige week tijdens een aantal debatten
over media en ethiek in Istanbul. De zender die de gewezen president letterlijk
in zijn ondergoed zette, verdedigde de uitzending met een beroep op het recht
van het publiek om de waarheid te horen en te zien, en bovendien: anders had
iemand anders het wel uitgezonden.

Bijkomend argument was dat er grenzen zijn aan de bescherming van iemands
privéleven: hoe publieker de figuur, hoe minder recht op bescherming van de
privacy.

De zaak van de president lijkt op die van de Nijmeegse wethouder, van wie
overigens buiten de betrokken bewakers niemand de beelden heeft gezien waarvan
wordt gezegd dat ze er wel waren.

Het draait om de (vermeende) seks in de fietsenkelder van het Nijmeegse
stadhuis. Wethouder en een raadslid zouden na een raadsvergadering innig
verstrengeld zijn gefilmd door bewakingscamera's. De beelden zijn inmiddels
vernietigd, zo ze er al zijn geweest, maar ook zonder beeldmateriaal vond een
deel van de Nijmeegse raad het gerucht alleen al voldoende aanleiding voor een
openbaar raadsdebat. In beide gevallen geldt de vraag hoe ver de bescherming van
de persoonlijke levenssfeer moet gaan.

Wat is het journalistieke belang om de ex-president in zijn ondergoed te laten
zien? En wat heeft dat te maken met het recht van het publiek alles te mogen
zien?

Het betreft hier een gewone burger die in zijn eigen woning rondloopt. Het enige
dat door die uitzending is bewezen, is dat de beveiliging van de
bewakingscamera's die de Turkse overheid gebruikt, niet afdoende is. De beelden
zijn immers bij een commercieel station beland.

Dat laatste is voor zover ik weet in Nijmegen niet gebeurd. Zo er al beelden
waren, dan zijn ze binnen 24 uur vernietigd aangezien er geen strafbare feiten
op waren te zien. De vraag of er laakbare feiten op te zien waren, lijkt me in
deze niet van belang: als het al waar is, dan gaat het om twee volwassenen die
misschien iets onoorbaars doen, maar niets wat niet mag. Wel lijkt het me erg
onhandig om als wethouder in een publieke ruimte seksueel in zee te gaan met een
raadslid van een andere partij.

Voor de media is een andere vraag van belang. Gaat het hier om een privézaak of
is een wethouder hoe dan ook een publieke figuur? En mag je afgaan op een
gerucht dat rondzingt en dat handelt over iets waarvan het bewijs, mocht het er
zijn geweest, en anders dan in de Clintonzaak, niet meer bestaat?

Wie een wethouder per saldo een publieke figuur vindt, zal het gerucht
publiceren onder het motto dat ook het privéleven van een publieke figuur
publiek is. Ik kan me die redenering voorstellen voor een televisiester die zelf
keer op keer welbewust de media opzoekt, maar voor een gewone wethouder uit een
provinciestad lijken me andere regels te gelden. Die heeft recht op bescherming
van de persoonlijke levenssfeer.

Had de Volkskrant indertijd dan niet over de zaak moeten publiceren? Jawel, want
op het moment dat de gemeenteraad besluit tot een debat over wat mogelijk op de
fietskelderbeelden was te zien, is de zaak hoe dan ook een publiek feit
geworden. Bovendien werd de affaire door het debat eromheen zelf ook nieuws. Dat
mag je beschrijven, liefst zonder de ranzige details te geven.

Dit geeft wel aan dat de grenzen van wat wel en niet mag smal zijn en soms erg
diffuus. Bovendien is de ethische grens in dit geval bepaald door website
GeenStijl, die als eerste over het in Nijmegen rondzingende gerucht schreef.

Internet geldt helaas vaak als het afvoerputje van fatsoen. Het geeft te denken
als serieuze media door de hype die daar wordt geschapen, zich gedwongen voelen
hun eigen ethische grenzen, zoals die van de bescherming van de persoonlijke
levenssfeer, naar beneden bij te stellen.

Thom Meens

LOAD-DATE: December 21, 2007

LANGUAGE: DUTCH; NEDERLANDS

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                               4 of 158 DOCUMENTS



                                 de Volkskrant

                               December 22, 2007

Vaderlands gevoel geeft richting

SECTION: HET BETOOG; Blz. 1

LENGTH: 2035 woorden


Vallen er uit de vaderlandse geschiedenis nog andere lessen te trekken dan dat
Nederlanders zich moeten doodschamen voor hun medeplichtigheid aan de misdaden
van de Tweede Wereldoorlog en het kolonialisme? Wij menen van wel en staan
daarmee nogal geïsoleerd te midden van onze medehistorici.

Illustratief voor de manier waarop zij hun taak doorgaans opvatten, zijn de vaak
geciteerde woorden van de fameus afstandelijk-ironische historicus E.H. Kossmann
over het verschijnsel nationale identiteit. 'Men bedriegt zichzelf en zijn
lezers als men pretendeert het aan systematisch en alomvattend onderzoek te
kunnen onderwerpen. Loop er liever met aandacht omheen, bekijk het van alle
kanten maar stap er niet in, behandel het kortom als een enorme kwal op het
strand.'

Worsteling

De historicus Jan Ramakers presenteerde het Jaarboek Parlementaire Geschiedenis
2007 op 20 november in de oude vergaderzaal van de Tweede Kamer. Het Jaarboek is
een uitgave van het Centrum voor Parlementaire Geschiedenis van de Radboud
Universiteit, waaraan Ramakers als onderzoeker verbonden is. Dit keer hadden ze
in Nijmegen als thema gekozen voor de moeizame worsteling met de nationale
identiteit. 'Met dank onder andere aan de Wetenschappelijke Raad voor het
Regeringsbeleid en prinses Máxima', voegde Ramakers er nederig aan toe. Daarmee
meteen iedere twijfel de kop indrukkend over de positie van het Centrum voor
Parlementaire Geschiedenis in deze netelige kwestie.

'Dé Nederlander bestaat niet', luidde Máxima's kernachtige oneliner, die in de
media prompt op een storm van kritiek stuitte - en onder 'gewone' Nederlanders
vooral op verbijstering. In feite was de gewraakte quote van Máxima een getrouwe
weergave van de - veel wolliger geformuleerde - conclusies van de WRR. In het
rapport staat te lezen dat 'het beleidsmatig inzetten van nationale identiteit
contraproductief kan werken'. Dat komt doordat 'het streven naar eenheid soms
leidde tot conflicten of uitsluiting van bepaalde groepen'.

Terwijl de WRR in zijn rapport niets wil weten van 'het verzanden in een
historisch bepaalde en statische identiteit' en in plaats daarvan pleit voor
'een toekomstgerichte, open oriëntatie', dringt hoogleraar Paul Scheffer in zijn
nieuwe boek Het land van aankomst juist met klem aan op hernieuwde, serieuze
aandacht voor de eigen Nederlandse cultuur en geschiedenis, door historische
canonvorming en door het oprichten van een Nationaal Historisch Museum.
'Burgerschap', schrijft hij, 'gaat immers om een besef dat er iets aan ons
vooraf is gegaan en dat er iets na ons komt. Een samenleving die zich niet meer
in staat acht tot een gesprek met de vorigen, zal verpieteren.'

Dergelijke aanprijzingen van zijn eigen vakgebied bleken aan historicus en
WRR-supporter Jan Ramakers niet besteed. 'Wat is er aan de hand met Nederland?',
sprak hij die 20ste november vertwijfeld. Is Nederland soms 'te klein' om het
naar waarde te schatten 'als bisschop Muskens voorstelt, als handreiking aan de
islamitische Nederlander, God voortaan Allah te noemen'? Of 'als minister Donner
ons voorhoudt dat het niet ondenkbaar is dat op enig moment in Nederland door
een tweederde meerderheid de sharia wordt ingevoerd'?

De 'zelfverheffing' die voor Ramakers als vanzelfsprekend samengaat met de door
Scheffer ondersteunde 'zoektocht naar de Nederlandse identiteit', heeft in zijn
ogen alleen maar misvattingen en rampen opgeleverd. Werden in de jaren vijftig
immers niet de gerepatrieerde Indische Nederlanders het slachtoffer van
'gedwongen assimilatie aan de dominante Nederlandse cultuur', met als gevolg
'een totale teloorgang van de Indische cultuur in Nederland'?

Terwijl nota bene kort tevoren meer dan honderdduizend Nederlandse joden waren
vermoord. Door de Duitsers, zult u misschien zeggen? Ramakers heeft nieuwe
schuldigen ontdekt, in ons verre verleden. Door 'de zogenaamde emancipatie van
de joden in Nederland in 1796' werd 'het jodendom cultureel gezien dood'
gemaakt. 'Wij hadden het voorwerk voor de bezetter al verricht.'

Ramakers' multiculturele les uit de geschiedenis: 'Met welk recht spreken wij
een moreel oordeel uit over de Taliban in Afghanistan die boeddhistisch
cultureel erfgoed opblazen, als wij bereid zouden zijn onze eigen culturele
pluriformiteit te offeren op het altaar van de gedwongen assimilatie?'

Deze karikaturale relativering van onze democratische traditie en de
(universele) waarden die, soms al eeuwenlang, geworteld zijn in de Nederlandse
samenleving en cultuur, werd nota bene uitgesproken in dezelfde zaal waar in
1796 een belangrijke stap werd gezet om van Nederland een beschaafde, verlichte,
liberale natiestaat te maken.

In de oude vergaderzaal van de Tweede Kamer kwam in 1796 na de inval van de
revolutionaire Franse troepen voor het eerst in de Nederlandse geschiedenis een
met algemeen mannenkiesrecht gekozen volksvertegenwoordiging bijeen, de
Nationale Vergadering. In diezelfde balzaal bezorgde de Nationale Vergadering
Nederland twee jaar later zijn eerste, op de idealen van de Verlichting
gebaseerde Grondwet, een van de modernste, vooruitstrevendste grondwetten uit
die tijd. In deze 'Staatsregeling voor het Bataafsche Volk' werd de
volkssoevereiniteit vastgelegd (die pijnlijk ontbreekt in de huidige Grondwet),
evenals scheiding van Kerk en Staat, vrijheid van godsdienstoefening 'met
ontsloten deuren', de erkenning van de 'Rechten van de Mens en Burger' uit 1795
en een verbod van de economisch verstikkende gilden.

Het was de plek waar, aldus hoogleraar geschiedenis Niek van Sas in zijn
standaardwerk De metamorfose van Nederland, de staatkundige intrede van
Nederland in 'de moderniteit' begon. Aan die metamorfose hebben we onze huidige
vrijheid, democratie en welvaart goeddeels te danken.

De extreme make-over van Nederland, die in 1796 aan het Binnenhof een
beslissende wending nam, was alleen mogelijk doordat aan het eind van de 18de
eeuw resoluut een einde werd gemaakt aan het oligarchische, nog half
middeleeuwse bestel van de door een gesloten kaste van regenten bestuurde
Nederlandse Republiek. Onder het motto 'één en ondeelbaar' werd in 1798
definitief een einde gemaakt aan wat in de decennia daarvoor door een
democratische massabeweging van 'patriotten' was aangewezen als de fundamentele
oorzaak van de politieke en economische neergang van de Republiek en de
teloorgang van de oud-Hollandse 'koopmans- en burgerdeugden': de knellende
ongelijkheid van de standenstaat; de bestuurlijke verbrokkeling van de
Republiek, met zijn lappendeken van autonome gewesten en steden; de corrupte,
decadente en 'verfranste' regenten, die overal alleen de dienst uitmaakten; het
ontbreken van vrijheid van godsdienstoefening, behalve voor de gereformeerde
'publieke kerk'; de onderwerping van complete gewesten, de
'generaliteitslanden', die door de Staten-Generaal als bezet gebied werden
beschouwd, zodat de lokale bevolking geen zelfbestuur kende; de politieke
onmondigheid van het merendeel van de bevolking.

Aan al dit soort ongelijkheid en uitsluiting werd in Nederland met de eerste
Grondwet van 1798 voorgoed een einde gemaakt. Door invoering van de nationale
eenheidsstaat en de liberale rechtsstaat, met gelijkheid voor de wet voor alle
burgers - zelfs voor katholieken, protestantse dissenters, en - inderdaad -
joden.

Die laatsten waren tijdens de Republiek weliswaar 'welkom' geweest, zoals
multiculturalisten nooit moe worden het volk voor te houden. Maar ze golden wel
als zelfstandige 'natie', als buitenlanders dus, die hun eigen boontjes moesten
zien te doppen, en die zich, afgezien van een flinterdunne elite, gedwongen
zagen tot een geïsoleerd, in tal van opzichten vernederend en benard bestaan in
eigen kring, uitgesloten als ze waren van de meeste respectabele beroepen.
Nederlandse joden spraken rond 1800 dan ook nog nauwelijks een woord Nederlands,
maar uitsluitend Jiddisch of Portugees. De betrekkelijk snelle en vrijwel
complete integratie van de joden in de loop van de 19de eeuw is dus allerminst
het schandaal dat Ramakers er op 20 november van probeerde te maken. Het was een
van de vele welkome, wonderbaarlijke hervormingen die de 'nieuwe wereld' van de
19de eeuw te zien gaven. De Grondwet van 1848 was de bekroning van de
metamorfose van Nederland en staat in grote lijnen nog altijd overeind als kern
van het Nederlandse staatkundige bestel.

Met zijn agressieve pleidooi voor de multiculturele samenleving en zijn
demonisering van 'vaderlandse geschiedenis' is Jan Ramakers zonder twijfel een
extreem geval onder de Nederlandse historici. Desondanks wijkt zijn conclusie
nauwelijks af van wat onder historici al tientallen jaren als common sense
geldt: dat er in de vaderlandse geschiedenis geen exclusieve nationale
identiteit te ontwaren valt; dat iedere vorm van nationale 'zelfverheffing'
alleen maar tot ellende leidt, tot 'uitsluiting' of 'assimilatie'. En dat er,
als er al zoiets bestaat als een 'Nederlandse identiteit' (historici storen zich
zelden aan de ongerijmdheid van het tegelijkertijd ontkennen en bevestigen
daarvan), die identiteit juist gelegen is in 'zelfverlaging', 'bescheidenheid',
'de erkenning van verdeeldheid' en een 'positieve waardering van onze
pluriformiteit'.

De commissie-Van Oostrom, die dit jaar de 'historische canon' uitrolde, betoont
zich op haar website dan ook helemaal niet trots, maar bovenal bezorgd over
mogelijk misbruik door onbevoegden. Al te braaf wordt daarom gemeld dat het gaat
om 'een canon voor alle Nederlanders'. En om een land 'dat wij gezamenlijk
bewonen'. Nederland moet vooral niet gezien worden 'als horizon, maar als
observatiepunt'. De canon is ook geen 'vehikel voor nationale trots', maar
'roept betrokkenheid op'. Het is 'geen praalgraf, maar levend erfgoed', en 'geen
gesloten, maar een open canon'.

Bewijsvoering

De bewijsvoering is even simpel als dwingend: belangstelling voor het vaderlands
verleden = nationalisme; nationalisme = fout; ergo: vaderlandse geschiedenis =
fout. De manier waarop Nederlandse historici de vaderlandse geschiedenis aan het
grote publiek proberen te slijten, heeft daardoor iets onbevredigends en
hypocriets. Zoiets als seksuele voorlichting van de pastoor.

Is de Nederlandse 'nationale identiteit' werkelijk een 'enorme kwal op het
strand'? En is de geschiedenis van de Nederlandse natiestaat echt zo beschamend
en gevaarlijk dat ongeoefende zwemmers er voortdurend tegen gewaarschuwd moeten
worden?

De Nederlandse geschiedenis leert dat de speurtocht naar een nationale
identiteit lang niet altijd onherroepelijk naar fascisme leidt. Vaderlands
gevoel kan ook een positieve, vormende kracht zijn, vehikel van
volkssoevereiniteit, democratie en solidariteit met zwakkeren. Het is bovendien
een buitengewoon effectieve integratie-ideologie, waar mogelijk helemaal geen
superieur alternatief voor bestaat.

Het is nog maar de vraag of moderne verworvenheden wel kunnen voortbestaan
buiten het dwingende kader van de natiestaat. Dat geldt zeker voor de
parlementaire democratie zelf, als belichaming van de volkssoevereiniteit. Die
betekent immers niets als niet bekend is wie wel en wie niet tot de politieke
natie gerekend moeten worden en wat daarvan de grondslagen zijn. De nationale
staat is waarschijnlijk ook onmisbaar voor een hoogwaardige verzorgingsstaat,
door de historicus Joh. S. Wijne het 'vaderland van de gewone man' genoemd.
Alleen als duidelijk is wie wel en wie niet tot de betreffende gemeenschap
behoort en wat die gemeenschap bindt, zullen de zware lasten die de solidariteit
van de verzorgingsstaat van alle burgers vergt ook in de toekomst zonder al te
veel morren worden gedragen.

De in september overleden Volkskrant-columnist H.J. Schoo wist het belang van
nationale identiteit en 'vaderlandse geschiedenis' naar waarde te schatten, met
name voor het debat over immigratie en integratie. Hij schreef er vaak over,
bijvoorbeeld in 2006: 'De vaderlandse identiteit kan niet definitief naar de
schroothoop van de geschiedenis, maar vergt een nieuwe plaatsbepaling en inhoud:
wie zijn we, waar gaan we naartoe, waaraan moeten nieuwkomers zich aanpassen,
hoe moeten wij ons voegen in een dynamische internationale omgeving? Het zijn
eigenlijk dezelfde vragen die aan de orde waren in de vaderlandscultus aan het
einde van de 18de eeuw.'

LOAD-DATE: December 2, 2008

LANGUAGE: DUTCH; NEDERLANDS

NOTES: Willem Velema is historicus en journalist. Hans Wansink is historicus en
redacteur van de Volkskrant. Een uitgebreide versie van dit artikel verschijnt
op 4 januari in Opinio.; Het speuren naar nationale identiteit kan een vormende
kracht zijn; 12VeLi.; VeBoL.

GRAPHIC: 22BE1open_ph01, Illustratie Mike Ottink

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                               5 of 158 DOCUMENTS



                                 de Volkskrant

                               December 18, 2007
                                    dinsdag

Leek houdt van retro, architect niet

BYLINE: Anneke Stoffelen

SECTION: KUNST; Blz. 17

LENGTH: 249 woorden

DATELINE: AMSTERDAM

SAMENVATTING:

Onderzoek maakt de smaakkloof tussen architect en de 'gewone man' zichtbaar.

VOLLEDIGE TEKST:

AMSTERDAM Naoorlogse hoogbouwflats zijn lelijk, net als woningbouw uit de jaren
zeventig. Daarover worden architecten en leken het nog wel eens. Maar verder
lopen de meningen van vakkundigen en de 'gewone man' over architectuur ver
uiteen, zo toont een test van architectenbureau FARO aan.

Twaalfhonderd architecten, elfhonderd andere professionals uit de bouwwereld en
zesduizend 'leken' beoordeelden op internet foto's van uiteenlopende gebouwen
met een cijfer van 1 tot 10. De grootste smaakkloof is te vinden in de categorie
'retro' - zoals de Vinexwijk Brandevoort in Helmond die is aangelegd in de stijl
van een 17de-eeuws stadje. Lelijk, vindt 90procent van de architecten. Maar
ongeveer de helft van de leken kan die stijl wél waarderen. Daarentegen is
'moderne retro', die traditionele vormen met een moderne uitvoering combineert,
populair onder zowel architecten als leken.

Over een sober moderne bouwstijl - bijvoorbeeld een rechthoekig, donker gebouw -
zijn architecten weer beduidend positiever. Verder blijken het detail en het
materiaal een gebouw te kunnen maken of breken, ook voor het niet-geoefende oog
van de leek.

Zo werd doorzonwoning uit de jaren zeventig met een goedkope, fletse steen door
veel meer mensen lelijk gevonden dan een woning van exact hetzelfde type uit de
jaren vijftig, maar dan met een 'handvormsteen', diepe voegen en een
gedetailleerde voordeurpartij.

LOAD-DATE: December 17, 2007

LANGUAGE: DUTCH; NEDERLANDS

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                               6 of 158 DOCUMENTS



                                 de Volkskrant

                               December 13, 2007

dvd

BYLINE: JPE

SECTION: KUNST; Blz. K30

LENGTH: 264 woorden


De Drieklovendam in de rivier de Yangtze is een fraaie metafoor voor het
contemporaine China: het is een monument voor de offers die de gewone man als
vanzelfsprekend moet brengen om de megalomane droom van de politieke
machthebbers werkelijkheid te maken.

Het is dan ook logisch dat dit achtste wereldwonder, dit hedendaagse equivalent
van de Chinese Muur, ook de aandacht trekt van kunstenaars. In de documentaire
Manufactured Landscapes legt de Canadese fotograaf Edward Burtynsky de bouw van
de Drieklovendam vast; in Up the Yangtze, genomineerd voor de Joris Ivens Award
op het afgelopen IDFA, portretteert de Chinees-Canadese filmmaker Yung Chang
twee Chinese tieners die werken op een cruiseschip dat over de Yangtze vaart.

Jia Zhang-ke toog naar de Drieklovendam voor een documentaire over zijn vriend
en schilder Liu Xiaodong, een van de eerste en meest invloedrijke kunstenaars
van de Cynical Realism-beweging. Xiaodong maakte er metersgrote doeken van de
arbeiders en de mensen die hun huizen moeten verlaten; onlangs werd een ervan
verkocht voor 2,12 miljoen euro - een recordbedrag voor een hedendaags Chinees
kunstwerk.

Jia ontwaarde zoveel drama rond de dam dat hij niet alleen de documentaire Dong
maakte, maar ook de speelfilm Still Life, die in 2006 op het festival van
Venetië werd bekroond met de Gouden Leeuw. Film en documentaire zijn nu samen op
dvd uitgebracht. Het is een intrigerend tweeluik: de mensen die acteren in de
film, figureren ook in de documentaire; omdat de sloop zo razendsnel ging moest
Jia beelden uit de documentaire hergebruiken in zijn film. JPE

LOAD-DATE: December 13, 2007

LANGUAGE: DUTCH; NEDERLANDS

NOTES: *****; Still Life en Dong; Regie Jia Zhang-ke.; Distributie A-Film.

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                               7 of 158 DOCUMENTS



                                 de Volkskrant

                               December 10, 2007
                                    maandag

SECTION: FORUM; Blz. 9

LENGTH: 518 woorden


Hou op met navelstaren, dat moest de ledenvergadering van de VVD zaterdag in
Rotterdam bewerkstelligen. Die oproep van partijleider Mark Rutte werd door de
massaal opgekomen leden van de partij van harte ondersteund. Toch is de VVD nog
lang niet in de vereiste professionele conditie om met succes de kiezers
tegemoet te kunnen treden.

Rutte heeft sinds het vorige partijcongres, dat op 15 september in Veldhoven
werd gehouden, veel van zijn energie moeten steken in het beperken van de schade
die het vertrek van Rita Verdonk heeft aangericht. De VVD is intact gebleven,
het verlies aan teleurgestelde leden bleef beperkt. Rutte zelf scoorde bij de
Algemene Beschouwingen aardig met de Hardwerkende Nederlander, maar de kiezer
nam bij zo veel verdeeldheid en tumult in de VVD een afwachtende houding aan.

Tot overmaat van ramp moest Rutte nog een aanval in zijn rug van het opstandige
erelid Wiegel pareren. Wiegel wilde zich niet neerleggen bij het onvermijdelijke
afscheid van Verdonk en pleitte voor het opheffen van de VVD ten gunste van een
brede liberale beweging. Net als de vorige ledenvergadering, had ook deze geen
boodschap aan de alweer 25 jaar geleden teruggetreden oud-VVD-leider.

Een motie van wantrouwen tegen Rutte werd door het congres met 1360 stemmen
tegen 289 verworpen. Hiermee heeft de fractievoorzitter een ruim mandaat om de
wederopbouw van de gehavende VVD ter hand te nemen. Het gaat daarbij niet alleen
om het oppositie voeren en het ontwikkelen van een eigentijds liberaal profiel,
maar ook om het professionaliseren van de partij.

Het rapport van de commissie-Dekker beoogde voor dit laatste een eerste aanzet
te geven. Sybilla Dekker pleit bijvoorbeeld voor een slagvaardig campagneteam,
hogere afdrachten van VVD-functionarissen aan de partijkas en een betaalde
partijvoorzitter. De ledenvergadering had aan haar aanbevelingen nog te weinig
boodschap. Professioneel campagnevoeren, het rekruteren en opleiden van politiek
talent en het mobiliseren van denkbeelden en inzichten uit alle hoeken van de
samenleving vereisen een veel strakkere organisatie dan de VVD gewend is. Wat
dit betreft moeten de liberalen bereid zijn te leren van partijen als het CDA en
de SP.

Rutte moet nu niet aarzelen van zijn positie gebruik te maken om orde op zaken
te stellen. Hij kan veel meer gebruik maken van politiek ervaren fractieleden.
De VVD-fractie moet naast Rutte een front bench van senior-woordvoerders
installeren die permanent zichtbaar is in het publieke debat in en buiten de
Kamer. De productie van het wetenschappelijk bureau, de Teldersstichting, moet
omhoog en bovendien meer ten dienste staan van de ontwikkeling van het liberale
profiel van de partij. Deze denktank moet zijn zelfgekozen isolement doorbreken
en zich ontwikkelen tot broedplaats van creativiteit en debat.

Als Rutte verstandig is, maakt hij ook een einde aan die merkwaardige cultus van
ereleden van de VVD die als een soort halfgoden de partijleiding voordurend voor
de voeten lopen. Politiek is nu eenmaal topsport en zonder strakke discipline
zal het met de VVD nooit wat worden.

Reageren? volkskrant.nl/commentaar

LOAD-DATE: December 9, 2007

LANGUAGE: DUTCH; NEDERLANDS

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                               8 of 158 DOCUMENTS



                                 de Volkskrant

                                December 8, 2007
                                    zaterdag

Extravagante snoepwinkel voor rijksten

BYLINE: Jasper Karman

SECTION: ECONOMIE; Blz. 9

LENGTH: 511 woorden

DATELINE: amsterdam

SAMENVATTING:

In Amsterdam was op de openingsavond van de Miljonair Fair, de beurs voor de
allerrijksten, geen smoking meer te krijgen.

VOLLEDIGE TEKST:

amsterdam Het schaarsgeklede model in het bubbelbad op de stand van Starline
Pools heeft over aandacht niet te klagen. Bij de enorme jacuzzi staan vijf druk
pratende mannen die de aandacht van de badende dame proberen te trekken. 'Mag ik
erbij komen zitten?', vraagt een van de mannen lachend. Hij heeft de broek al op
zijn knieën hangen. 'Als jij dat wil', glimlacht de vrouw.

De zesde editie van de Miljonairs Fair is, net als alle voorgaande jaren, een
extravagante snoepwinkel voor de allerrijksten. Op de speciale openingsavond op
donderdag kan de Nederlandse jetset ongegeneerd shoppen, drinken en netwerken,
zonder daarbij gestoord te worden door het janhagel. De gewone man die zich wil
vergapen aan de exorbitant geprijsde luxeartikelen is pas vanaf vrijdag welkom.

Volgens organisator Yves Gijrath hebben donderdagavond 6.500miljonairs,
ondernemers, acteurs en andere genodigden 250 euro per persoon betaald om de
openingsavond van de beurs bij te wonen. 'En lang niet iedereen kwam om te
kijken. Ik kreeg vannacht smsjes van veel standhouders dat er ook massaal is
ingekocht.'

Volgens Gijrath is de beurs voor verkopers van luxegoederen de ideale plek om
een klapper te maken: 'De mensen komen om in te kopen: jachten, auto's
diamanten, het maakt niet uit. Het is een inkoppertje voor de standhouders.'

Benno Leeser, topman van Gassan Diamonds knikt instemmend. 'Voor ons is dit hét
evenement van het jaar', zegt hij in een kleine kamertje achter de stand van
Gassan, waar potentiële kopers de waar in alle rust kunnen inspecteren. Op een
sokkel in de hoek van het kamertje staat een kaasschaaf die is bezet met
fonkelende diamanten.

Leeser, een kennis van Gijrath, heeft met afstand de grootste stand van de
beurs, pal naast het hoofdpodium. Het is er druk en chaotisch. Vrouwen met
indrukwekkende decolletés kijken begerig naar de sierraden en horloges. Leeser:
'Horlogemaker IWC heeft voor ons, speciaal voor deze beurs, dertig horloges
ontworpen van 27 duizend euro per stuk. Die waren voor de beurs begon, al
uitverkocht.'

'Maar we komen hier niet alleen om te shoppen hoor', zegt vaste beursgangster
Joke van den Boer, van het cateringbedrijf Maison van den Boer. 'Ik ga elk jaar,
want het is the place to be om te netwerken. De Miljonairs Fair is een soort
community geworden.'

Gijrath bevestigt dat het sluiten van deals een belangrijk onderdeel is geworden
van de fair. Met dit in het achterhoofd organiseert hij daarom dit jaar voor het
eerst Business Monday, een speciale beursdag voor het bedrijfsleven.

Voor de uitgeshopte en uitgenetwerkte miljonairs staat bij de uitgang van het
beursgebouw een frietkar. De miljonairs maken dankbaar gebruik van de luifel om
te schuilen voor de regen. In friet zijn de miljonairs niet geïnteresseerd,
totdat de verkoper zegt dat het gratis is. 'Nou', zegt een man die onder de
luifel op zijn limousine staat te wachten. 'Doe me dan toch maar een frietje met
mayo.'

LOAD-DATE: December 7, 2007

LANGUAGE: DUTCH; NEDERLANDS

GRAPHIC: 08ecmiljonair_ph01, Bezoekers van de openingsavond van de Miljonair
Fair in Amsterdam., Foto Jean-Pierre Jans

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                               9 of 158 DOCUMENTS



                                 de Volkskrant

                                December 6, 2007

Spreek niet van 'de moslim'

BYLINE: Peter Abspoel; .

SECTION: FORUM; Blz. 13

LENGTH: 867 woorden

SAMENVATTING:

Zowel Geert Wilders als zijn critici spreken ten onrechte over 'de moslim'. Dat
is een gevaarlijke ontwikkeling, betoogt Peter Abspoel.

VOLLEDIGE TEKST:

Doekle Terpstra roept op tot het vormen van een beweging die een tegengeluid
laat horen tegenover de discriminerende en xenofobe uitingen van Wilders,
waardoor het debat zou worden 'gegijzeld'. Terpstra wil laten zien dat het in
Nederland helemaal niet zo slecht gaat tussen moslims en autochtonen als Wilders
wil doen voorkomen.

Het voorstel heeft naast steunbetuigingen allerlei bedenkingen opgeroepen: zo
zou een beweging gericht op een persoon die persoon te belangrijk maken, zij zou
polariseren door mensen te dwingen zich tot een van beide kampen te bekeren en
de Wilders-aanhang zou er weer een bewijs in kunnen zien dat naar hen niet wordt
geluisterd.

Een minstens zo belangrijk probleem is echter tot dusver over het hoofd gezien.
Dit is het feit dat de reactie essentiële onderdelen van het begrippenkader van
de bestreden visie overneemt. Wilders' definitie van het probleem wordt gebruikt
om aan te tonen dat het zo gedefinieerde probleem eigenlijk geen probleem is.

Wilders ziet de moslims in Nederland als het probleem. De reactie bestaat in het
laten zien dat er vele voorbeelden te geven zijn van harmonieuze en verrijkende
relaties tussen moslims en autochtone Nederlanders. De categorisering van
burgers als moslim en niet-moslim wordt dus overgenomen. Nederland heeft meer
dan een miljoen moslims, horen we regelmatig.

Voor de een is dit een probleem, voor de ander een feit dat ons dwingt om de
moslims juist serieuzer te nemen. Het echte probleem is dat de mensen die als
moslim zijn gecategoriseerd, niet is gevraagd of ze zichzelf als moslim
beschouwen en, zo ja, of ze hun moslim-zijn als bepalend voor hun identiteit
zien. Niemand vraagt zich nog af hoe divers de groep is die dit label krijgt
opgeplakt.

Voor 11 september had je in Nederland etnische groepen: Turken, Marokkanen,
Irakezen, Iraniërs, Somaliërs, enzovoort. Binnen die groepen had je grote
verschillen wat betreft politieke visies, opleidingsniveau, levensbeschouwelijke
oriëntaties, enzovoort. De schokken van de aanslagen in Amerika en Spanje en de
moord op Theo van Gogh zorgden voor de energie, nodig om deze groepen in het
denken tot één legering om te smelten: moslims. Wie lang genoeg bepaalde
onderscheiden maakt in zijn denken en praten, heeft de neiging om de zaken die
hij onderscheidt een eigen essentie toe te dichten, en daarmee de heterogeniteit
in het geheel en de homogeniteit in de delen te verabsoluteren.

Zo heeft het debat over de moslims zich losgezongen van de realiteit. Maar het
wordt een nieuwe factor in het bewustzijn van mensen, en beïnvloedt de sociale
dynamiek en de relaties tussen groepen. Ironisch genoeg creëert men zo een
behoefte onder jongere 'moslims' om zich te wenden tot via internet verspreide
ideeën over de zuivere islam, omdat ze in de cultuur die ze hebben meegekregen
onvoldoende houvast vinden om invulling te geven aan een van buiten opgelegde
identiteit.

Het is dit beeld van een homogene moslimpopulatie dat het debat gijzelt, en dat
weersproken moet worden. Wilders heeft het niet gecreëerd; het was er al voor
hij ten tonele verscheen met zijn partij. En zijn tegenstanders worden evenzeer
door het beeld gegijzeld.

Zorgwekkend is dat ook de overheid de laatste jaren de neiging heeft om burgers
te verdelen in moslims en niet-moslims. Zo is er een koepel gevormd van
religieuze organisaties (CMO), in de veronderstelling dat deze namens 'de
moslims' konden spreken en aangesproken konden worden. De vraag hoe
representatief ze zijn voor de groep die gemakshalve als 'de moslims' wordt
aangeduid, werd in elk geval aanvankelijk niet gesteld.

Ook de huidige regering stelt zich ten doel de relaties tussen moslims en
niet-moslims te verbeteren, onder meer via een interculturele en interreligieuze
dialoog. Ik vrees dat hieraan 'van moslimzijde' alleen mensen kunnen deelnemen
die zich als spreekbuis van de islamitische cultuur of religie opwerpen. In
hoeverre gewone Nederlanders afkomstig uit islamitische landen zich in hun
visies en standpunten kunnen herkennen, blijft dan voor de overige deelnemers en
toehoorders onduidelijk.

Al maakt het de wereld misschien een stuk minder overzichtelijk, ik pleit voor
de vrijheid van individuen om zelf te bepalen wat ze zijn, en in de praktijk
zijn dat meestal vele dingen tegelijkertijd. Want de diepste aspiraties en het
engagement van mensen komen normaal tot bloei als antwoord op praktische
omstandigheden, en in veel mindere mate langs de leidraad van een ideologie.

Het grote gevaar is dat we onbedoeld een sociaal veld vormgeven, waarin alleen
plaats is voor bepaalde groepen allochtonen als ze zich een 'moslimhabitus'
eigen maken. Dit beperkt hun vrijheid, en gaat de samenleving er voor niemand
prettiger op maken.

Integratieproblemen bestaan, maar ze vragen om doordachte oplossingen.
Potentiële wegbereiders (moslims en niet-moslims) bij voorbaat van de rest van
de Nederlandse samenleving doen vervreemden, lijkt mij geen goede strategie. Via
een selffulfilling prophecy sluiten we zo de mogelijkheid uit tot het vinden van
een gedeeld engagement.

LOAD-DATE: December 6, 2007

LANGUAGE: DUTCH; NEDERLANDS

NOTES: Peter Abspoel is antropoloog en stafmedewerker bij
Vluchtelingen-Organisaties Nederland.; Voor 11 september had je Turken,
Marokkanen, Iraniërs en Somaliërs

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              10 of 158 DOCUMENTS



                                 de Volkskrant

                                December 6, 2007

NAGELBIJTENDE HELDEN;
Achtergrond Retrospectief Frank Capra

BYLINE: Kevin Toma

SECTION: KUNST; Blz. K32

LENGTH: 958 woorden

SAMENVATTING:

De films van Frank Capra (1997-1991) gaan over individuen die strijden voor een
waardig bestaan. Ondanks het onvermijdelijke happy end zijn geldwolven,
mediamagnaten en corrupte politici altijd in de buurt om de kleine man een loer
te draaien. Door Kevin Toma

VOLLEDIGE TEKST:

'Het is een film die haar liefde uitspreekt voor de daklozen en de liefdelozen,
voor haar wier kruis zwaar weegt en voor hem wiens aanraking as is... Ik wou
schreeuwen: jullie zijn het zout der aarde! En It's a Wonderful Life is mijn
monument voor jullie!'

De films van Frank Capra (1897-1991), waarvan het Filmmuseum vanaf deze week een
uitgebreid retrospectief vertoont, laten zich gemakkelijk interpreteren als
sentimentele fanfares voor de gewone man. Capra was zelf de eerste om dat te
doen, getuige bovenstaand citaat uit zijn autobiografie The Name Above the
Title.

Capra, zoon van Italiaanse immigranten, toonde telkens weer de strijd van het
individu tegen het systeem. Een moeizaam, tot mislukken gedoemd gevecht om
integriteit en leefruimte, waarin elke gewone man zich kon herkennen. Ook al
stuurden Capra's geforceerde happy ends hem met een troostend kluitje in het
riet.

Maar behalve als zelfverklaard oppepper van het gepeupel wilde Capra ook serieus
genomen worden als kunstenaar. Lang voordat de term 'auteur' ook op
filmregisseurs van toepassing werd, bouwde Capra weldoordacht aan zijn oeuvre:
elke film dacht door op de vorige. Of het nou om zwaarmoedige films als Meet
John Doe (1941) gaat, of om de vinnige screwballcomedy It Happened One Night
(1934) - de eerste film die alle belangrijke Oscars won, en in het retrospectief
te zien in een nieuwe kopie. 'One person, one film', zei Capra zelf. Wie zich
door het retrospectief werkt ziet hoe goed hij zich aan dit adagium hield.

Capra was geen groot stilist. Zijn films zijn verzorgd maar laten zich niet aan
hun cinematografische vondsten als typisch Capra herkennen. Maar zo anoniem als
ze in technisch opzicht zijn, zo gedetailleerd en persoonlijk is de vormgeving
van de personages. In Capra's helden vind je niet alleen zijn mensbeeld terug,
maar ook zijn stijl.

De gedenkwaardigste zijn dromende of dichtende paradijsvogels, kinderlijk van
inborst en uitgedost met eigenzinnige trekjes en stopwoordjes. 'Ghee whiz!'
roept Jefferson Smith te pas en te onpas in Mr. Smith Goes to Washington (1939),
en het hoofdpersonage van Mr. Deeds Goes to Town (1936) kan zich vooral goed
concentreren terwijl hij tuba speelt. Capra's protagonisten komen vaak uit
provinciestadjes, rondscharrelend tussen de padvinders, melkmannen en omaatjes;
aan die gezellige sfeer heeft Capra de reputatie van sentimentalist en het
scheldwoord 'Capracorn' te danken.

Capra's gezelligheid houdt echter nooit lang stand. De paradijsvogel belandt in
de kille wereld van markt en strijd, waar hij zich geconfronteerd ziet met
geldwolven, mediamagnaten, paparazzi en corrupte politici. Allemaal liggen ze op
de loer om hem te kortwieken.

Het zijn juist hun standvastigheid, fantasie en onuitputtelijke vertrouwen in
het goede waarmee Capra's helden zich overeind houden. Niet voor niets draait
Capra's meest pessimistische, Capracornloze film om een individu dat helemaal
niet bestaat. De complete Amerikaanse arbeidersbevolking schaart zich in Meet
John Doe achter de gewone man John Doe, niet wetend dat deze strijder tegen
maatschappelijk onrecht een creatie van de fascistische mediamagnaat D.B. Norton
is. Pas wanneer zwerver Long John Willoughby, de 'acteur' achter John Doe, zijn
eigen stem laat horen en zo weer zelf een individu wordt, kan het tij keren.

Capra en scenarist Robert Riskin hadden de grootste moeite om Meet John Doe
bevredigend af te ronden. Zouden ze Willoughby in een uiterste wanhoopsdaad van
het dak laten springen? Of toch maar weer dat verplichte happy end? Ze kozen
schoorvoetend voor het laatste. Maar dat Willoughby als een David van Goliath
Norton zal winnen, is eigenlijk van meet af aan duidelijk: hij heeft weliswaar
geen katapult, maar zijn Rossini-ouvertures op de ocarina zijn ook niet mis.

Soms schiet Capra door: hoe gekker, hoe gezonder. Zie de tantes die in Arsenic
and Old Lace (1944) eenzame opa's uit liefdadigheid naar het hiernamaals helpen.
Of de verzameling idioten waarin het rijkeluiszoontje uit You Can't Take It with
You (1938) verzeild raakt wanneer zijn verloofde hem aan haar familie voorstelt.

Maar dat zijn de uitzonderingen. Capra's mooiste personages zijn menselijk en
herkenbaar, ook al hebben ze excentrieke trekjes en heldenmissies te volbrengen.
Grootse monologen en tubasolo's weerhouden hen er nog niet van om hun donuts in
de koffie te dopen of te nagelbijten. Met zo'n reikwijdte, van het grootse tot
het alledaagse, is het logisch dat acteurs als James Stewart en Gary Cooper
graag met Capra wilden werken.

En dan Capra's vrouwen. Zelden zijn ze zomaar de love interest van de held,
zelden de huisvrouw die thuis met het eten wacht. Ze dragen een broek, verdienen
zelf de kost en zijn in staat de held zowel te maken als breken - wat ze dan ook
vaak doen. Ook zij zijn immers individuen die moeten worstelen met of tegen het
systeem. Ook zij kunnen aan (het gebrek aan) hun idealen ten onder gaan.

En ook bij Capra's vrouwen glipt het alledaagse opeens ontwapenend in beeld. De
mooiste Capra-scène? Die uit Mr. Deeds Goes to Town, waarin journaliste Louise
Bennett in het bureau van haar hoofdredacteur met een muntje zit te spelen.
Oeps, daar valt -ie tussen kussen en leuning. Misschien improviseert Jean Arthur
wanneer ze op haar knieën gaat zitten en al pratend naar dat muntje graaft,
misschien ook niet. Het levert in elk geval een scène op die zó gewoon is dat je
het personage bijna van het scherm kunt plukken. Wie moppert dan nog over happy
ends?

LOAD-DATE: December 17, 2007

LANGUAGE: DUTCH; NEDERLANDS

NOTES: Frank Capra , Filmmuseum Amsterdam, 6-12 t/m 16-01.; Rectificatie /
Gerectificeerd; Frank Capra (kunstbijlage 6 december, pagina 32) leefde van 1897
tot 1991. In het intro stond van 1997-1991.

GRAPHIC: 06FNachteropdeze_ph01, Frank Capra. Rechtsboven: scène uit It Happened
One Night (1934); daaronder: Meet John Doe (1941).
06FNachteropdeze_ph02
06FNachteropdeze_ph03

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              11 of 158 DOCUMENTS



                                 de Volkskrant

                                December 6, 2007

Spreek niet van 'de moslim'

BYLINE: Peter Abspoel; .

SECTION: FORUM; Blz. 13

LENGTH: 867 woorden

SAMENVATTING:

Zowel Geert Wilders als zijn critici spreken ten onrechte over 'de moslim'. Dat
is een gevaarlijke ontwikkeling, betoogt Peter Abspoel.

VOLLEDIGE TEKST:

Doekle Terpstra roept op tot het vormen van een beweging die een tegengeluid
laat horen tegenover de discriminerende en xenofobe uitingen van Wilders,
waardoor het debat zou worden 'gegijzeld'. Terpstra wil laten zien dat het in
Nederland helemaal niet zo slecht gaat tussen moslims en autochtonen als Wilders
wil doen voorkomen.

Het voorstel heeft naast steunbetuigingen allerlei bedenkingen opgeroepen: zo
zou een beweging gericht op een persoon die persoon te belangrijk maken, zij zou
polariseren door mensen te dwingen zich tot een van beide kampen te bekeren en
de Wilders-aanhang zou er weer een bewijs in kunnen zien dat naar hen niet wordt
geluisterd.

Een minstens zo belangrijk probleem is echter tot dusver over het hoofd gezien.
Dit is het feit dat de reactie essentiële onderdelen van het begrippenkader van
de bestreden visie overneemt. Wilders' definitie van het probleem wordt gebruikt
om aan te tonen dat het zo gedefinieerde probleem eigenlijk geen probleem is.

Wilders ziet de moslims in Nederland als het probleem. De reactie bestaat in het
laten zien dat er vele voorbeelden te geven zijn van harmonieuze en verrijkende
relaties tussen moslims en autochtone Nederlanders. De categorisering van
burgers als moslim en niet-moslim wordt dus overgenomen. Nederland heeft meer
dan een miljoen moslims, horen we regelmatig.

Voor de een is dit een probleem, voor de ander een feit dat ons dwingt om de
moslims juist serieuzer te nemen. Het echte probleem is dat de mensen die als
moslim zijn gecategoriseerd, niet is gevraagd of ze zichzelf als moslim
beschouwen en, zo ja, of ze hun moslim-zijn als bepalend voor hun identiteit
zien. Niemand vraagt zich nog af hoe divers de groep is die dit label krijgt
opgeplakt.

Voor 11 september had je in Nederland etnische groepen: Turken, Marokkanen,
Irakezen, Iraniërs, Somaliërs, enzovoort. Binnen die groepen had je grote
verschillen wat betreft politieke visies, opleidingsniveau, levensbeschouwelijke
oriëntaties, enzovoort. De schokken van de aanslagen in Amerika en Spanje en de
moord op Theo van Gogh zorgden voor de energie, nodig om deze groepen in het
denken tot één legering om te smelten: moslims. Wie lang genoeg bepaalde
onderscheiden maakt in zijn denken en praten, heeft de neiging om de zaken die
hij onderscheidt een eigen essentie toe te dichten, en daarmee de heterogeniteit
in het geheel en de homogeniteit in de delen te verabsoluteren.

Zo heeft het debat over de moslims zich losgezongen van de realiteit. Maar het
wordt een nieuwe factor in het bewustzijn van mensen, en beïnvloedt de sociale
dynamiek en de relaties tussen groepen. Ironisch genoeg creëert men zo een
behoefte onder jongere 'moslims' om zich te wenden tot via internet verspreide
ideeën over de zuivere islam, omdat ze in de cultuur die ze hebben meegekregen
onvoldoende houvast vinden om invulling te geven aan een van buiten opgelegde
identiteit.

Het is dit beeld van een homogene moslimpopulatie dat het debat gijzelt, en dat
weersproken moet worden. Wilders heeft het niet gecreëerd; het was er al voor
hij ten tonele verscheen met zijn partij. En zijn tegenstanders worden evenzeer
door het beeld gegijzeld.

Zorgwekkend is dat ook de overheid de laatste jaren de neiging heeft om burgers
te verdelen in moslims en niet-moslims. Zo is er een koepel gevormd van
religieuze organisaties (CMO), in de veronderstelling dat deze namens 'de
moslims' konden spreken en aangesproken konden worden. De vraag hoe
representatief ze zijn voor de groep die gemakshalve als 'de moslims' wordt
aangeduid, werd in elk geval aanvankelijk niet gesteld.

Ook de huidige regering stelt zich ten doel de relaties tussen moslims en
niet-moslims te verbeteren, onder meer via een interculturele en interreligieuze
dialoog. Ik vrees dat hieraan 'van moslimzijde' alleen mensen kunnen deelnemen
die zich als spreekbuis van de islamitische cultuur of religie opwerpen. In
hoeverre gewone Nederlanders afkomstig uit islamitische landen zich in hun
visies en standpunten kunnen herkennen, blijft dan voor de overige deelnemers en
toehoorders onduidelijk.

Al maakt het de wereld misschien een stuk minder overzichtelijk, ik pleit voor
de vrijheid van individuen om zelf te bepalen wat ze zijn, en in de praktijk
zijn dat meestal vele dingen tegelijkertijd. Want de diepste aspiraties en het
engagement van mensen komen normaal tot bloei als antwoord op praktische
omstandigheden, en in veel mindere mate langs de leidraad van een ideologie.

Het grote gevaar is dat we onbedoeld een sociaal veld vormgeven, waarin alleen
plaats is voor bepaalde groepen allochtonen als ze zich een 'moslimhabitus'
eigen maken. Dit beperkt hun vrijheid, en gaat de samenleving er voor niemand
prettiger op maken.

Integratieproblemen bestaan, maar ze vragen om doordachte oplossingen.
Potentiële wegbereiders (moslims en niet-moslims) bij voorbaat van de rest van
de Nederlandse samenleving doen vervreemden, lijkt mij geen goede strategie. Via
een selffulfilling prophecy sluiten we zo de mogelijkheid uit tot het vinden van
een gedeeld engagement.

LOAD-DATE: December 6, 2007

LANGUAGE: DUTCH; NEDERLANDS

NOTES: Peter Abspoel is antropoloog en stafmedewerker bij
Vluchtelingen-Organisaties Nederland.; Voor 11 september had je Turken,
Marokkanen, Iraniërs en Somaliërs

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              12 of 158 DOCUMENTS



                                 de Volkskrant

                                December 5, 2007
                                    woensdag

Doekle;
Bert Wagendorp

BYLINE: Bert Wagendorp

SECTION: BINNENLAND; Blz. 3

LENGTH: 511 woorden


Vorige week zei Geert Wilders dat hij een film over de Koran ging maken. Goed,
filmen staat vrij. Ik kijk er niet naar uit, Wilders lijkt me geen topregisseur
of begenadigd scenarist.

Het onderwerp spreekt me ook niet aan. Zo'n boek als hoofdpersoon, beetje
belegen en statisch. Wat gaat Geert doen? Alle pagina's eruit scheuren tot de
dikte van de Donald Duck is bereikt? Eet de hoofdrolspeler de Koran op, laat hij
een boertje en zegt hij: 'walgelijk'? Het moet niet gekker worden.

De kwestie rond de film is trouwens alweer verleden tijd. Als Geert iets op de
agenda zet gaat het altijd razendsnel. Paar dagen verontwaardiging en daarna
gaat de discussie naar een niveau waarin de aanleiding tot de ruzie geen rol
meer speelt. Die is iedereen binnen een dag of drie vergeten. Vermoedelijk gaat
Geert die film niet eens meer maken - puntje is gescoord.

Het is ook te link. Als er straks ergens een Nederlandse ambassade affikt
vanwege Geerts film of de melkexport naar Saoedi-Arabië stort in, dan krijgt
Geert het op zijn brood van alle hardwerkende Nederlanders in de zuivelindustrie
en elders. Dat was vorige week ook de kern van de waarschuwing van de regering
toen Geert zijn plannen presenteerde: Geert, alsjeblieft, denk aan de export.
Vraag anders nog even na bij de Denen wat die cartoons het land destijds hebben
gekost.

Nadat Doekle Terpstra de discussie met zijn stuk in Trouw en zijn uitspraken in
De Telegraaf - over dat Geert het kwaad was - al had verbreed, verschoof die in
de dagen daarna verder naar nóg abstractere regionen. Was Terpstra eigenlijk
zelf wel oké en had hij met zijn tegeninitiatief Wilders juist geen grote dienst
bewezen?

Jeroen Pauw van Witteman vergeleek maandagavond Terpstra's woorden in De
Telegraaf met de reacties op het interview met Pim Fortuyn in de Volkskrant van
bijna zes jaar geleden. En we wisten toch allemaal nog waartoe die hadden
geleid. Eigenlijk had Terpstra het pistool alweer geladen met een kogel van
links.

Wanneer mag je hier weer gewoon kwaad zijn op een proleet zónder dat iemand
Fortuyn erbij sleept?

Het was niet persoonlijk bedoeld, zei Doekle geschrokken. Het ging hem om de
ideeën van Wilders. Het was, zei hij, ook geen tegenbeweging maar een
vóórbeweging die hij wenste.

De spontane woede van Terpstra was alweer gedoofd in Hollandse redelijkheid. Een
beste kerel, Geert, maar ja, die ideeën van 'm. Jammer, ook voor Geert, want die
vindt volgens mij niets lekkerder dan linkse boosheid, ook al zegt hij van niet.
Niemand die 'abject' zo genietend kan uitspreken.

Elco Brinkman zegde trouwens ook zijn steun toe, maar die had mogelijk
Terpstra's oproep 'bruggen te bouwen' verkeerd begrepen.

En zo smoorde, nog geen week na de aankondiging van de film, de discussie in een
plan voor een 'beweging tegen polarisatie en voor wederzijds respect'. Ik ben
daar meteen voor. Maar iets zegt me dat het initiatief even snel zal verdampen
als Geerts filmplan.

Goedbedoelde vaagheid brengt ons niet verder. Een goeie film over Geert - liefst
een genadeloze comedy, keihard op de man gespeeld - zou denk ik beter zijn.

LOAD-DATE: December 4, 2007

LANGUAGE: DUTCH; NEDERLANDS

NOTES: De woede is alweer gedoofd in Hollandse redelijkheid

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              13 of 158 DOCUMENTS



                                 de Volkskrant

                                December 5, 2007
                                    woensdag

Duitse veelverdieners weer onder vuur;
Politici vrezen dat hoge salarissen van ondermaats presterende managers de
'sociale balans' verstoren

BYLINE: Sander van Walsum

SECTION: ECONOMIE; Blz. 9

LENGTH: 652 woorden

DATELINE: BERLIJN

SAMENVATTING:

Opleving van debat over topinkomens.

Aanleiding was onthulling over inkomen van Porsche-topman Wiedeking.

VOLLEDIGE TEKST:

BERLIJN Steeds meer Duitse politici uiten hun zorg over de gevolgen van de
exorbitante beloning van topmanagers voor de cohesie van de samenleving. In alle
politieke partijen gaan stemmen op voor een beteugeling van de autonomie van het
bedrijfsleven bij de vaststelling van winstuitkeringen.

Tijdens het partijcongres van de CDU in Hannover, afgelopen maandag en dinsdag,
oogstte bondskanselier Angela Merkel een ovationeel applaus toen zij haar
onbegrip uitsprak over topmanagers die ondermaats presteren en toch royaal
worden beloond. Zij deed een beroep op het maatschappelijk
verantwoordelijkheidsgevoel van de Duitse toplieden, en waarschuwde voor een
verstoring van de 'sociale balans'.

Eerder had bondspresident Horst Köhler zijn vrees voor een 'vervreemding tussen
het bedrijfsleven en de samenleving' uitgesproken. Het staatshoofd herinnerde de
ondernemers aan de 'voorbeeldfunctie' die zij per definitie vervullen en pleitte
voor een herstel van de 'cultuur van matiging'. Daarbij ziet Köhler ook een rol
weggelegd voor de toezichthouders en de aandeelhouders.

Politici van CDU en FDP brengen recente looneisen (waaronder de 31 procent extra
die de treinmachinisten verlangen) in verband met de onbescheidenheid van veel
Duitse bestuursvoorzitters. De Beierse minister-president Günther Beckstein
(CSU) toonde begrip voor het 'maatschappelijk onbehagen' over de breder wordende
inkomenskloof tussen de bestuurders van beursgenoteerde ondernemingen en Otto
Normalverbraucher, de Duitse Jan Modaal.

Zijn christen-democratische collega van Saarland, Peter Müller, pleitte voor
fiscale maatregelen tegen zelfverrijking aan de top van het bedrijfsleven.
Minister van Financiën Peer Steinbrück verweet de topmanagers zich steeds meer
van de overige samenleving te isoleren. Volgens Klaus Ernst, vice-voorzitter van
de Bondsdagfractie van Die Linke, moet de politiek zich ervoor beijveren dat het
maximum-inkomen zich als hooguit 20 : 1 verhoudt tot het minimum-inkomen (een
suggestie die de Nederlandse PvdA-politicus Joop den Uyl ruim dertig jaar
geleden ook al deed).

Het thema houdt Duitse politici, die zichzelf beschouwen als de hoeders van het
sociale ('Rijnlandse') model, al geruime tijd bezig. Drie jaar geleden vergeleek
de toenmalige SPD-voorzitter Franz Müntefering inhalige managers in het
algemeen, en hedgefund-ondernemers in het bijzonder, met sprinkhanen. Aanleiding
voor de opleving van het debat is de onlangs door de Financial Times Deutschland
geopenbaarde vergoeding van ruim 60 miljoen euro die Porsche-chef Wendelin
Wiedeking (55) vorig jaar heeft ontvangen. De overige vijf leden van de raad van
bestuur streken gemiddeld ongeveer 10miljoen euro op.

Over de hoogte van de uitkeringen aan de Porsche-top wordt al geruime tijd
gespeculeerd doordat het autoconcern geen inzage in deze 'privé-aangelegenheid'
wenst te verschaffen.

Wiedeking heeft het bericht in de Financial Times echter niet weersproken, en
gaf toe dat zijn gage 'uiteraard hoog en goed' is.

Hij zei zich niet te kunnen voorstellen dat de kritische opmerkingen van
bondskanselier Merkel op hem betrekking hadden. Hij behoort immers tot de best
presterende bestuursvoorzitters. Onder zijn regime (dat in 1993 begon) is de
waarde van het aandeel Porsche ruim verveertigvoudigd. De sportwagenfabrikant
boekte vorig jaar een winst van bijna 6 miljard euro. De bonus voor werknemers
(met een fulltime aanstelling) nam ten opzichte van 2005 toe van 3.800 naar
5.200 euro.

Met andere woorden: tegen deze achtergrond achtte hij een uitkering van 60
miljoen euro alleszins gerechtvaardigd.

In het algemeen beschouwt Wiedeking zich als een sociaal ondernemer. Vorig jaar
uitte hij in zijn boek Anders ist Besser zijn verontwaardiging over
ondernemingen die mensen ontslaan terwijl zij recordwinsten boeken.

LOAD-DATE: December 4, 2007

LANGUAGE: DUTCH; NEDERLANDS

NOTES: Twaalf Duitse topinkomens; 1. Wendelin Wiedeking (Porsche): 60 miljoen
euro; 2. Josef Ackermann (Deutsche Bank): 13,21 miljoen euro; 3. Henning
Kagermann (SAP): 9,03 miljoen euro; 4. Wolfgang Reitzle (Linde): 7,37 miljoen
euro; 5. Dieter Zetsche (DaimlerChrysler): 7,15 miljoen euro; 6. Harry Roels
(RWE): 6,9 miljoen euro; 7. Michael Diekmann (Allianz): 5,3 miljoen; 8. Wulf
Bernotat (Eon): 4,93 miljoen euro; 9. Hans-Joachim Körber (Metro): 4,67 miljoen
euro; 10. Klaus Zumwinkel (Deutsche Post): 4,24 miljoen euro; 11. Jürgen
Hambrecht (BASF): 4,15 miljoen euro; 12. Klaus Kleinfeld (Siemens): 3,63 miljoen
euro

GRAPHIC: 05Ecmerkel_ph01, Wendelin Wiedeking, Foto EPA

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              14 of 158 DOCUMENTS



                                 de Volkskrant

                                December 1, 2007

Op naar Trans-Dnjestrië

BYLINE: Nell Westerlaken; sprak met de altijd aardige globetrotter. 'Moldavië?
Elke nieuwsgierige reiziger zou erheen moeten.'

SECTION: REIZEN; Blz. 01

LENGTH: 891 woorden

SAMENVATTING:

Interview Michael Palin

Michael Palin reisde door het nieuwe Europa, maakte er een tv-serie over en een
boek. Nell Westerlaken sprak met de altijd aardige globetrotter. 'Moldavië? Elke
nieuwsgierige reiziger zou erheen moeten.'

VOLLEDIGE TEKST:

Elk deel van de wereld vraagt zelfs van de ervaren globetrotter bijzondere
vaardigheden. Tijdens Michael Palins recente reizen in Oost-Europa bleek hij te
beschikken over het vermogen genoeg lokaal gestookte alcohol weg te werken om
aan de beleefdheidsnorm te voldoen. 'Je kunt al die palinka, wodka, araki, of
hoe heten die soorten moonshine met goed fatsoen niet weigeren. Dat zou een
ontkenning zijn van de gastvrijheid.'

Goed, soms moest hij zich verschuilen achter zijn cameraploeg: 'Dan zei ik na
het zoveelste glas: &quotDie jongens moeten naar het hotel en ik moet mee".'

Waarop die jongens in het hotel zelf een fles opentrokken. 'Maar ik heb de
schade kunnen beperken tot een paar lichte katers.'

Hij laat er een haast verontschuldigend lachje op volgen. Zoals hij ook lacht
als hij op een Amsterdams bruggetje door voorbijgangers wordt herkend onder een
vouwparaplu die hij zelf - 'je moet op alles voorbereid zijn' - heeft
meegebracht uit Londen.

Voorbijganger 1: 'Dat is die van eh--'

Voorbijganger 2: 'Die van Monty Python.'

Hij zal er nooit meer van afkomen, maar hij heeft er vrede mee: Michael Palin,
globetrotter, televisiemaker, schrijver, acteur, 64 jaar, blijft tot zijn dood
'die van Monty Python', de hilarische tv-serie uit het begin van de jaren
zeventig. Daar kan zelfs de nieuwe, zevende serie reisdocumentaires voor de BBC
niets aan veranderen, en de miljoenenoplages van zijn reisboeken evenmin.

Het is niet zijn favoriete rol, beroemd zijn. 'Ik observeer liever zelf dan dat
ik zelf word geobserveerd. Ik probeer zo onzichtbaar mogelijk te zijn, dan
blijven mensen het meest zichzelf, naturel.' Beroemd van Tokio tot Timboektoe -
Michael Palin blijft every inch de persoon die hij het meest waardeert: de
gewone man.

Ook in zijn nieuwe reisserie-met-boek, over Oost-Europa, wemelt het van de
gewone mannen en vrouwen al schopte een van hen, een voormalig Poolse
havenarbeider, het tot president. Palin reisde dit keer door 21 landen die tot
de jaren negentig verborgen lagen achter het IJzeren Gordijn. 'Het leek me
boeiend de geest van de verandering vast te leggen. Ik besefte dat ik meer wist
van Hongkong dan van Oost-Europa. Alles daar was redelijk nieuw voor me, zodat
ik vrij spontaan kon reageren.'

Bijkomend praktisch voordeel: in tegenstelling tot eerdere reizen die hem naar
uithoeken voerden als de Himalaya, de beide polen en de Sahara, lag Oost-Europa
om de hoek, zodat de crew - 'we zijn allemaal in de zestig' - af en toe naar
huis kon vliegen. Palins avonturen met dronken Roemeense houthakkers, Turkse
buikdanseressen en oorlogsveteranen uit Trans-Dnjestrië werden weleens
onderbroken voor bezoeken aan zijn jonge kleinzoontje Archie.

Was hij niet te laat om de geest van de verandering in beeld te brengen? 'Men
kijkt niet alleen terug op de communistische periode, maar ook op alles wat in
de jaren daarna is gebeurd, dat hele proces van omwenteling. Pas de laatste
vier, vijf jaar, na de Balkanoorlogen, kunnen we met wat meer rust naar dit
Europa kijken. Een interessante tijd. Er is altijd nog een Oost en een West.
Veel jongeren hebben de vernieuwingen omarmd, veel ouderen voelen zich in
verwarring gebracht. Ze hebben geen pensioen meer, of ze kunnen de veranderingen
niet bijbenen. Mensen zijn er over het algemeen wat armer en hebben daardoor de
neiging om zich wat inferieur te voelen, om een beetje jaloers te worden. Ik heb
het dan ook liever over het nieuwe Europa, in plaats van Oost-Europa. Dat eerste
klinkt wat positiever.'

En Palin zou zichzelf verloochenen als hij niet altijd op zoek zou zijn naar the
bright side of life. Het moet wel leuk blijven tenslotte. Kosovo sloeg hij om
die reden over. En neem zijn observaties in Moldavië, zo'n beetje zijn favoriete
land van de laatste reis. Hij schrijft: 'Een verzoek om toast (bij het ontbijt,
red.) komt me te staan op een blik van vertwijfelde afschuw, alsof ik het
personeel heb gevraagd een kind van de straat te plukken en het voor me te
roosteren.' Om er meteen een positieve draai aan te geven: 'Nu steeds meer grote
Europese stadshotels de 'Have-a-nice-day!'-school van onoprechtheid aanhangen,
is het best verfrissend dat zeggen wat je denkt en gedragen zoals je je
werkelijk voelt hier nog overeind zijn gebleven.'

Moldavië? 'Dat sprak me zeer aan. Misschien vanwege de moeilijke geboorte van de
staat, misschien vanwege het landschap dat me aan Zuid-Engeland deed denken.
Creatieve mensen, mooie muziek en uitstekende vissoep. Elke nieuwsgierige
reiziger zou erheen moeten. En naar de Russische enclave Kaliningrad. Die is
helemaal niet mooi, maar omdat het een Russische stad is met een boeiend
verleden is het zeer de moeite waard.'

Op dat moment bedenkt de altijd o zo aardige wereldreiziger dat hij al die
andere bezochte landen misschien tekort doet: 'Je kunt ook naar Bosnië gaan
hoor, of naar Albanië, waarom niet. Je hebt dan wel een merkwaardig soort
vakantie, maar wel een heel bijzondere. Ik geloof vast en zeker dat je met eigen
ogen moet zien hoe een land in elkaar zit. Gewoon gaan. Het nieuwe Europa heeft
veel meer kleur en vrolijkheid dan wij hier weleens denken.'

LOAD-DATE: December 1, 2007

LANGUAGE: DUTCH; NEDERLANDS

NOTES: 'Je kunt al die palinka, wodka, araki, of hoe heten die soorten moonshine
niet weigeren'

GRAPHIC: 01RE1open_ph01, Het nieuwe Europa van Michael Palin. Uitgeverij Ambo
i.s.m. Manteau. 26,95 euro. Vanaf morgen is de tv-serie wekelijks te zien op de
Belgische zenderCanvas, om 21 uur.
01RE1open_ph02
01RE1open_ph03
01RE1open_ph04
01RE1open_ph05
01RE1open_ph06
01RE1open_ph07, Marco van Duyvendijk fotografeerde badgasten op het strand van
Odessa in Oekraïne (links), het busstation van Siauliai (Litouwen) met daarin
een groot wandreliëf uit de communistische tijd (hierboven), en twee meisjes in
Focsani, Roemenië.

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              15 of 158 DOCUMENTS



                                 de Volkskrant

                                December 1, 2007

In de Marokkaanse mensenwereld krijgt alleen zij een pak rammel;
In Marokko

BYLINE: Fadoua Bouali

SECTION: HET BETOOG; Blz. 05

LENGTH: 855 woorden

SAMENVATTING:

Fadoua Bouali

VOLLEDIGE TEKST:

Ik las ergens dat de Marokkaanse overheid voorlichting geeft om burgers bewust
te maken van de risico's van neef-nicht huwelijken.

Maar ik heb hier in Marokko nog niets kunnen zien van deze zogenaamde
bewustwording. Wel weet ik dat er een medische verklaring wordt geëist bij het
maken van een huwelijksakte. Heeft dat iets te maken met het testen op
familiaire erfelijke aandoeningen?

Ik ga langs bij een gynaecoloog die zulke medische verklaringen geeft aan
huwelijksstellen. De gynaecoloog is rond de veertig, heeft beginnend grijs haar
aan z'n slapen en zit achter een grote bureautafel. Hij bekijkt me indringend
door zijn bril die rust op het puntje van zijn neus.

Hij groet me en vraagt me wat mijn probleem is. 'Nee, alhamdoelilah (lof zij
Allah), ik heb geen probleem.'

Hij antwoordt: 'Alhamdoelilah, maar wat kan ik voor je betekenen?' Alhamdoelilah
wordt hier altijd gezegd, of het nu goed met je gaat of slecht, altijd: lof zij
Allah.

In de spirituele islamitische wereld wordt verdriet trouwens als een zegening
gezien. We hebben allemaal onszelf weleens verloren in angst, pijn en
wanhopigheid, en altijd hebben we het uiteindelijk op wonderlijke wijze
overleefd en komen we er sterker uit dan voor het verdriet.

Mijn lievelingsdichter Rumi verwoordt het zo:

Ik zag rouw een kopje verdriet drinken en riep hardop: 'Het smaakt zoet hè?'
'Jij hebt me betrapt', antwoordde de rouw, 'en je hebt mijn zaken verpest, want
hoe kan ik nu verdriet verkopen als je weet dat het een zegen is?'

Terug naar de gynaecoloog. Ik vertel hem de reden van mijn bezoek. Hij bevestigt
dat wij veel binnen de familie trouwen en inderdaad, dat vergroot de kans op
kinderen met een handicap.

Nee, de overheid doet hier niets aan en de medische verklaring die wordt geëist
bij het maken van een huwelijksakte heeft hier ook niks mee te maken.

Hij legt me uit dat in de verklaring staat dat de arts bij de persoon in kwestie
wel of geen seksueel overdraagbare aandoening heeft geconstateerd.

De medische verklaring is een lachertje, legt hij uit.

'Het lichamelijke onderzoek slaat nergens op, want dat bestaat uit je tong naar
buiten steken en de hartslag en bloeddruk meten en veel artsen nemen zelfs die
moeite niet eens. De cliënten betalen 100 dirham en dan krijgen ze een
verklaring waarin staat dat ze geen seksueel overdraagbare aandoeningen hebben.'

De gynaecoloog legt uit dat het sowieso financieel niet haalbaar is voor de
gewone man om zich te laten testen op herpes, chlamydia, hepatitis en het
aidsvirus. Zo'n onderzoek zou rond de 300 euro kosten terwijl een arbeider
gemiddeld 5 tot 7 euro per dag verdient.

'Trouwens', gaat de gynaecoloog verder, 'er wordt hier in Marokko steeds minder
getrouwd. Veel jonge mannen hebben geen vaste baan en kunnen zich de bruidschat
en bruiloft niet veroorloven. En de mannen die het zich wél kunnen veroorloven,
willen niet trouwen omdat hun seksuele behoeftes al worden bevredigd door
verschillende vriendinnetjes of door prostituees.'

De gynaecoloog staat op en pakt de medische verklaring uit een kast en laat me
zwart op wit zien hoe wij elkaar voor de gek houden.

Hij vraagt me tussendoor een paar keer of ik hem begrijp, terwijl het steeds
meer lijkt alsof hij zijn hart aan het luchten is tegen mij.

'Kijk, wij zeggen wel dat wij moslims zijn, maar in werkelijkheid staan wij heel
ver van de islam. Uit een onderzoek is gebleken dat 5 procent van de Marokkaanse
bevolking aan alcohol is verslaafd. Maar er wordt niet over gesproken. Wij
houden onszelf voor de gek door te zeggen: nee, wij zijn een islamitisch land en
wij drinken natuurlijk geen alcohol.

'Een ander probleem is dat abortus verboden is in Marokko. Als een arts het
uitvoert, riskeert hij officieel een gevangenisstraf van vijf jaar. Maar ik word
vaak benaderd door hoge pieten, waaronder rechters, die komen met een zwanger
vriendinnetje, een dienstmeisje of een of ander vrouwelijk familielid, om ze te
aborteren.'

Hij bedekt met zijn rechterhand een oog en zegt dat dat het systeem is in
Marokko en hij vraagt weer of ik hem begrijp.

Voor het afscheid geeft hij me nog even college over de oorzaak van de problemen
van de Marokkaanse gemeenschap in Nederland en vertelt dat hij een groot
liefhebber is van poëzie. Hij draagt me een gedicht voor in het Arabisch van Ibn
Arabi en reciteert een beroemde uitspraak van Voltaire.

Ik kan altijd bij hem langs komen als ik nog vragen heb, drukt hij me op het
hart.

Buiten moet ik aan Kwitando denken. Hij is de baas van een gorilla-familie die
ik heb bezocht in de jungle van Rwanda. De vrouwtjes waren allemaal van hem en
de andere gorillamannetjes mochten niet aan de vrouwtjes komen.

Maar wanneer de mannetjes en vrouwtjes de kans krijgen, bedrijven ze stiekem de
liefde in de bosjes. Als Kwitando ze betrapt, geeft hij het mannetje een pak
rammel.

Als de Marokkaanse vrouw erachter zou komen hoe het er in de mensapenwereld aan
toe gaat, zou ze best eens jaloers kunnen worden, want in de Marokkaanse
mensenwereld krijgt alleen zij een pak rammel wanneer ze zwanger raakt en haar
maagdelijkheid verliest buiten het huwelijk.

Ja ja, ik begrijp het helemaal!

LOAD-DATE: December 1, 2007

LANGUAGE: DUTCH; NEDERLANDS

NOTES: 15VeLi--streamerstreamerstreamerstreamerstreamer; Fadoua Bouali (1970)
verblijft een jaar in haar geboorteland Marokko. Ook bezoekt zij andere landen
in Noord-Afrika. Zij doet wekelijks verslag in het Betoog. Haar artikelen zijn
na te lezen op: bouali.volkskrantblog.nl

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              16 of 158 DOCUMENTS



                                 de Volkskrant

                               November 29, 2007
                                   donderdag

SECTION: RADIO EN TELEVISIE; Blz. 20

LENGTH: 103 woorden


Dwangarbeiders

Aan het einde van de Tweede Wereldoorlog maakte het Rode Leger vier miljoen
gevangen, onder wie vele Nederlanders. Het waren vooral Nederlandse SS'ers die
voor de Duitsers hadden gevochten, maar ook 'gewone burgers' die door de
Arbeitseinsatz in Oost-Europa tewerk waren gesteld. Net als de andere gevangenen
werden ze afgevoerd naar kampen in de Sovjet-Unie. Lang hadden ze geen contact
met het thuisfront en leken ze verdwenen. In de loop van de jaren vijftig kwamen
de gevangenen pas vrij. Andere tijden sprak met deze vergeten dwangarbeiders,
een groep Nederlanders voor wie de oorlog veel langer duurde.

LOAD-DATE: November 28, 2007

LANGUAGE: DUTCH; NEDERLANDS

NOTES: Nederland 2, 21,25 uur.

GRAPHIC: 29RTVtelevisietip_ph01, Hans Goedkoop., Foto ANP

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              17 of 158 DOCUMENTS



                                 de Volkskrant

                               November 29, 2007
                                   donderdag

Goede zaak dat Beatrix reageert op inhoud boek

SECTION: FORUM; Blz. 12

LENGTH: 536 woorden

SAMENVATTING:

Het is tijd de strafbare majesteitsschennis af te schaffen, nu de koningin zich
wel degelijk blijkt te kunnen verdedigen, zegt Gerrit Jan Pulles.

VOLLEDIGE TEKST:

Koningin Beatrix' reactie op het boek Voor de troon wordt men niet ongestraft
geboren van Hermans en Hooghiemstra (Binnenland, 22 november), is door velen als
bemoeizuchtig weggezet. Maar de koningin heeft juist een belangrijke bijdrage
geleverd aan het recht op vrijheid van meningsuiting. Haar optreden ontkracht
namelijk een belangrijk argument voor het strafrechtelijke verbod op
majesteitsschennis.

Strafbare majesteitsschennis is een overblijfsel uit het Romeinse recht, waarin
het beledigen van het staatshoofd gelijk stond aan hoogverraad. Toch kent het
huidige Nederlandse recht nog negen bepalingen inzake 'misdrijven tegen de
koninklijke waardigheid'.

Artikel 111 van het Wetboek van Strafrecht bedreigt degene die de Koning
beledigt met vijf jaar gevangenisstraf. Dat is tien maal meer dan de
gevangenisstraf die kan worden opgelegd voor belediging van een gewone burger.

De strafrechtelijke majesteitsschennis leidde sinds de jaren zestig een
sluimerend bestaan. Recentelijk is zij weer van stal gehaald. De eerste keer in
2002, toen een slachtoffer van het Argentijnse Videla-regime protesteerde tegen
het huwelijk van Willem-Alexander en Máxima, wier vader onder dat bewind diende.
De tweede keer in juli, toen een verwarde man werd opgepakt voor schelden op de
koningin. Beiden werden door de strafrechter veroordeeld.

Ook Spanje had een affaire. Daar zijn twee journalisten veroordeeld voor een
cartoon over prins Felipe.

Het bestaan van strafrechtelijke majesteitsschennis wordt in Nederland
traditioneel met twee argumenten goedgepraat. Het eerste is dat de koningin het
staatsbelang vertegenwoordigt. Belediging van de koningin is dan gelijk aan het
belasteren van de staat.

Met dit argument heeft het Europese Hof voor de Rechten van de Mens inmiddels
korte metten gemaakt. Volgens vaste jurisprudentie moeten individuen die een
hoog ambt bekleden in een moderne democratische samenleving juist meer kritiek
kunnen hebben dan 'gewone' burgers. Dat komt het publieke debat ten goede.

Het tweede argument is dat de koningin zich in onze constitutionele monarchie
niet kan verdedigen tegen belastering. De ministeriële verantwoordelijkheid zou
majesteit verhinderen zich uit te spreken. Beatrix' reactie op Hermans en
Hooghiemstra laat zien dat dat argument nu door de feiten is achterhaald. De
koningin reageert wel degelijk inhoudelijk op wat haar onwelgevallig is en
premier Balkenende legt haar niets in de weg: hij viel haar vrijdag bij. Al
eerder gaf hij aan dat leden van het Koninklijk Huis wat hem betreft vrijelijk
kunnen spreken. Bijvoorbeeld toen prins Bernhard in 2004 een openhartige open
brief in de Volkskrant liet afdrukken.

Daarmee is ook het tweede argument voor strafbaarstelling van majesteitsschennis
onderuit gehaald. Vrijheid van meningsuiting is een groot goed en Beatrix had
natuurlijk de volle vrijheid zich over het boek over haar voorvaderen uit te
laten. Onbewust heeft zij zo definitief de weg gebaand naar het afschaffen van
een van de laatste anachronismen uit ons strafrecht die dat recht nog beperken.

LOAD-DATE: November 28, 2007

LANGUAGE: DUTCH; NEDERLANDS

NOTES: Gerrit Jan Pulles doceert internationaal recht aan de UvA.

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              18 of 158 DOCUMENTS



                                 de Volkskrant

                               November 22, 2007
                                   donderdag

BYLINE: Door Pauline Kleijer

SECTION: RADIO EN TELEVISIE; Blz. 22

LENGTH: 377 woorden


Actualiteiten

Netwerk In de Week van de Jeugdzorg in Netwerk vanavond de strijd tussen
pleegouders en Bureau Jeugdzorg. Linda is een 7-jarig meisje dat steeds aangeeft
niet terug te willen naar haar eigen moeder. Haar pleegouders verzetten zich
daarom. De strijd om Linda eindigt uiteindelijk in de rechtbank.

Pauw en Witteman Vanavond onder anderen René Froger en filosofe Stine Jensen
aan. En Jan Kees de Jager is te gast, de staatssecretaris van Financiën, over de
nieuwe belastingplannen.

Documentaire

Andere tijden Geen koelkast maar ijskast, geen bestek maar vork en mes, geen
trottoir maar stoep. De adel transpireert niet, maar zweet. Andere Tijden
bekijkt deze week of rond de adel nog steeds de sfeer hangt van exclusiviteit.
Misschien is in de praktijk het onderscheid met 'gewone' burgers wel steeds meer
aan het verdwijnen.

Te koop Kindersekstoerisme in Cambodja is jarenlang normaal geweest.
Hulporganisatie Terre des Hommes reist af naar Cambodja. Ook zijn de undercover
operaties van de internationale organisatie APLE te zien. Jarenlang schaduwden
zij pedofielen om ze met hulp van de lokale politie te arresteren.

Hinter der Mauer De Franse documentairemaker Georgi Lazarevski filmde het leven
van oudere Palestijnen in een katholiek verzorgingstehuis nabij de
veiligheidsmuur die wordt gebouwd. De documentaire toont hoe de bewoners omgaan
met hun nieuwe isolement.

Films

Door Pauline Kleijer

Phileine zegt sorry (Robert Jan Westdijk, 2003). Aardige stijlvondsten van
regisseur Westdijk kunnen niet verhullen dat het verhaal over het verwende
meisje Phileine (Kim van Kooten) bar weinig om het lijf heeft. Komedie naar het
boek van Ronald Giphart.

Blackjack (John Woo, 1998). Na Broken Arrow en voor Face/Off doodde John Woo de
tijd met het regisseren van deze televisiefilm. Een vreemd tussendoortje, waarin
Dolph Lundgren een bodyguard speelt met een fobie voor de kleur wit.

Navy SEALs (Lewis Teague, 1990). Redelijke actiefilm met Charlie Sheen als lid
van commando-eenheid van de marine die piloten moet redden uit handen van
Arabische terroristen.

Simply Irresistible (Mark Tarlov, 1999). Beginnende kokkin (Sarah Michelle
Gellar) heeft weinig succes, tot haar gerechten een magische uitwerking blijken
te hebben. Vlak romantisch drama. Met Dylan Baker.

LOAD-DATE: November 21, 2007

LANGUAGE: DUTCH; NEDERLANDS

NOTES: Nederland 2, 20.25 uur.; Nederland 1, 23.00 uur.; Nederland 2, 21.25
uur.; RTL5, 23.45 uur.; Arte, 00.05 uur.; Nederland 3, 20.25 uur.; RTL 7, 20.30
uur.; Veronica, 20.30 uur.; Net 5, 22.20 uur.

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              19 of 158 DOCUMENTS



                                 de Volkskrant

                               November 15, 2007

Reacties: Geweten

BYLINE: Robert van Waning, Amstelveen; M. van Meekeren, Leeuwarden

SECTION: FORUM; Blz. 13

LENGTH: 146 woorden


Als 'gewone' burger zonder invloed kun je nog zo bewust leven, zolang de
maatschappelijke voorbeelden uit bijvoorbeeld de politiek dat niet allemaal
doen, houd ik eigenlijk alleen mijn eigen geweten schoon, meent Mariska Jansen
uit Franeker. Hieronder twee reacties van de brievensite.

Zolang het geweten van gewone burgers wordt bedolven onder wervende propaganda
voor asociaal, verspillend en vervuilend gedrag in (bijvoorbeeld) auto- en
reisadvertenties en -rubrieken, is het wel erg veel van hem of haar gevraagd om
dat geweten schoon te houden

Ik kan me voorstellen dat de minister van Verkeer zich naar een bijeenkomst
begeeft van mensen die een beroep uitoefenen waar zijn departement invloed op
heeft. Dat dit per helikopter gebeurt in plaats van met de auto zal echt niet zo
veel uitmaken, althans niet zo veel om je druk over te maken.

Reageren? volkskrant.nl/briefvandedag

LOAD-DATE: November 15, 2007

LANGUAGE: DUTCH; NEDERLANDS

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              20 of 158 DOCUMENTS



                                 de Volkskrant

                                November 8, 2007
                                   donderdag

Het recht van de snelste Fahr'n, fahr'n fahr'n auf der Autobahn

SECTION: VOORKANT; Blz. 15

LENGTH: 1563 woorden

SAMENVATTING:

Nederlandse automobilisten komen graag in Duitsland om op de Autobahn eens flink
gas te geven. Voor de Duitsers is het twaalfduizend kilometer lange netwerk van
snelwegen heilig. Kom dus niet aan met een snelheidslimiet, zoals onlangs de
SPD.De Autobahn als Duits cultuurgoed. Door Sander van Walsum

VOLLEDIGE TEKST:

Discussies over de automobiliteit van de Duitsers worden vaak en met grote inzet
gevoerd. Want de auto geeft, aldus Stefan Anker, autoredacteur van Die Welt,
uitdrukking aan de Duitse identiteit. Sterker: het is Duits cultuurgoed.
'Goethe, Beethoven, Porsche.' Met deze profane drie-eenheid is, volgens Anker,
de Duitse bijdrage aan het werelderfgoed kernachtig samen te vatten.

Op de Autobahn, het ruim twaalfduizend kilometer lange netwerk van Duitse
snelwegen, hoeft de mens niet te verloochenen dat er nog steeds een wolf in hem
huist. Ter onderbouwing van deze curieuze these verwijst Anker naar de Engelse
filosoof Thomas Hobbes, die vermoedde dat de mens niet in vrede kan leven. Van
die onvolkomenheid is de Autobahn de uitdrukking: ze kanaliseert de menselijke
agressie.

Anker ventileerde zijn woeste ode aan de snelle auto naar aanleiding van het
voorstel van het SPD-congres om op de Duitse snelwegen een snelheidslimiet van
130 kilometer per uur af te kondigen. De argumenten lijken voor zich te spreken.
Want bijna nergens ter wereld wordt de automobilist zo weinig aan banden gelegd
als in Duitsland.

Vorig jaar kwamen op de Autobahn zeshonderd mensen om het leven, en raakten er
negenduizend gewond. Tweederde van de ongevallen gebeurde op plaatsen waar geen
snelheidsbegrenzing van kracht is. Reguleringsvoorstanders ontlenen uiteraard
ook argumenten aan het milieu: als Duitsland zich naar het omringende buitenland
zou voegen, zou dit een reductie in de uitstoot van CO2 van 10 tot 20 procent
tot gevolg hebben.

Maar Stefan Anker, die - naar moet worden gevreesd - een meerderheidsstandpunt
vertolkt, heeft aan deze overwegingen geen boodschap. Sterker: hij reageert er
niet eens op. Hij volstaat met de waarschuwing dat een snelheidslimiet op de
Duitse snelwegen het karakter van het land onherstelbaar zal beschadigen.

Anker had met een luchtiger betoog kunnen volstaan. Want met de motie plaatste
het SPD-congres zich ver buiten de politieke werkelijkheid. De partijleiding
kondigde direct aan het onderwerp in de Bondsdag te laten rusten, en
bondskanselier Angela Merkel sloot categorisch uit dat tijdens haar regering aan
het bestaande regime zal worden gerommeld. En daarmee is de kous voorlopig af.
Wie de Duitse automobilist wil temmen, begaat politieke zelfmoord.

In de praktijk is het verschil tussen de Duitse snelwegen en die van de
buurlanden overigens minder groot dan - met name - Nederlandse automobilisten
geneigd zijn te denken. Velen van hen verkeren in de taaie veronderstelling dat
zij tussen Oberhausen en Frankfurt am Oder in principe zo hard kunnen rijden als
zij willen. Op gespecialiseerde chatsites wordt dit verschijnsel -
'langsflitsende gele nummerborden' - van Duitse zijde schamper becommentarieerd.

In werkelijkheid moet de automobilist in Duitsland voortdurend op de rem staan,
want er zijn veel uitzonderingen op de onbegrensde snelheid. Soms mag - bij een
bochtig traject, bij een paar oneffenheden op het wegdek, bij neerslag, of
zonder een kenbare reden - opeens niet harder dan 100 of zelfs 80 kilometer per
uur worden gereden. De maximumsnelheid wordt vaak zo onverhoeds aangekondigd,
dat de automobilist - zo hij het bord heeft opgemerkt - er vaak nogal secundair
op reageert. Op zo'n vijfduizend kilometer Autobahn is een snelheidslimiet van
kracht. Dit heeft een veel grilliger rijgedrag tot gevolg dan bij de kleinere
marges op de Nederlandse snelwegen.

Dat laat onverlet dat veel Duitsers de Autobahn met vrijheid en snelheid
associëren. Op de Autobahn is de hiërarchie van weggebruikers nog volledig in
tact. De sportauto's rijden voortdurend links, de 'compromisauto's' van Otto
Normalverbraucher - de Duits Jan Modaal - proberen op de middenstrook vergeefs
het tempo bij te houden, en uiterst rechts zwoegen de vrachtwagens. De 'brede
volkspartijen' CDU en SPD hebben Duitsland in een betrekkelijk egalitaire
samenleving getransformeerd. Maar op de snelweg heerst nog het recht van de
snelste.

De fietser in het stadsverkeer wordt voortdurend aan zijn nederige plaats in de
pikorde van weggebruikers herinnerd. Op de Kurfürstendamm in Berlijn moet hij de
ongelijke strijd met stadsbussen aangaan. Fietspaden zijn er wel (zij het niet
op de Kurfürstendamm), maar worden dikwijls gebruikt als laad- en losplaats. In
de winter wordt de sneeuw van de stoep en de straat op het fietspad geschoven.
Automobilisten slaan vaak rechtsaf zonder acht te slaan op fietsers. Niet uit
onhoffelijkheid, maar omdat Duitse automobilisten doorgaans niet door een
verleden als fietser zijn geconditioneerd.

De identificatie van de Autobahn als oer-Duits fenomeen is ook een bron van
nationale verlegenheid. De meeste Duitsers verkeren tot op de huidige dag in de
veronderstelling dat het bestaande stelsel van snelwegen overwegend uit de jaren
dertig stamt. Deze mythe is door Fritz Todt, de toenmalige 'generaal-inspecteur
voor het Duitse wegennet', krachtig bevorderd. Hij verordonneerde dat de nieuwe
snelwegen als de 'straten van de Führer' moesten worden aangeduid.

Mede vanwege de Autobahn kon Hitler nog lang na de oorlog als weldoener
figureren. 'Dat met de Joden was niet in orde, maar Hitler heeft wel de Autobahn
gebouwd', was een vergoelijkende formule die in de jonge Bondsrepubliek vaak
werd uitgesproken. De echo klonk helder door in een uitspraak waarmee de
hoogblonde televisiepresentatrice Eva Herman onlangs een storm van
verontwaardiging ontketende. Als gast van talkshowcoryfee Johannes B. Kerner
bekrachtigde zij haar standpunt dat niet alles slecht was geweest onder de
nazi's. Daarbij verwees zij naar de rol van de huisvrouw, die volgens haar in
het Derde Rijk meer werd gerespecteerd dan in het democratische Duitsland, en
naar de onvolprezen Autobahn.

In werkelijkheid heeft Hitler de uit de jaren twintig stammende plannen van de -
particuliere - Vereniging ter Voorbereiding van de Autoweg
Hamburg-Frankfurt-Basel (Hafraba) uitgevoerd. Met de aanleg van de eerste
'kruisingsvrije, uitsluitend voor auto's begaanbare weg' werd in 1929 begonnen.
Drie jaar later, een paar maanden voor de machtsovername van de nazi's, werd het
tracé van 20 kilometer in gebruik genomen door de toenmalige burgemeester van
Keulen (en latere bondskanselier) Konrad Adenauer.

De verantwoordelijke ingenieurs hadden op hun beurt teruggegrepen op het ontwerp
voor een autoracebaan aan de westkant van Berlijn die ook door particuliere
autobezitters mocht worden gebruikt.

Deze 10 kilometerlange weg, die is vernoemd naar de Automobil-Verkehrs-und
Uebungs-Strassen-Gesellschaft (AVUS), geldt als de moeder aller snelwegen.
Automobilisten konden elkaar inhalen zonder risico op botsingen met tegenliggers
of overstekend verkeer. Beide rijrichtingen waren door een groenstrook van
elkaar gescheiden.

Met de aanleg van de AVUS, zoals de entree van West-Berlijn tot op de dag van
heden heet, werd in 1913 een begin gemaakt. Na een door de Eerste Wereldoorlog
en de daarop volgende crises veroorzaakt oponthoud werd de weg in 1921 in
gebruik genomen.

Nog steeds herinnert een morsige, overwoekerde tribune ter hoogte van het
stadsdeel Charlottenburg aan die oorspronkelijke bestemming. In 1998 werd de
AVUS voor het laatst als racebaan gebruikt. Nu schommelt de toegestane snelheid
tussen 80 tot 100 kilometer per uur.

Dat Hitler schatplichtig was aan de wegenbouwkundigen van het Duitse keizerrijk
en de Weimarrepubliek laat onverlet dat de bouw van de Autobahn onder zijn
regime energiek ter hand werd genomen.

Tot 1939 zou 3.300 kilometer Autobahn worden opgeleverd - beduidend meer dan de
(buitenlandse) sceptici Hitler aanvankelijk wilden toevertrouwen, maar minder
dan de helft van de nagestreefde lengte (6.900 kilometer).

Dit hing mede samen met het feit dat voor de bouw nooit meer dan 125 duizend
arbeiders konden worden opgeroepen. De animo om aan de bouw van de 'straten van
de Führer' mee te werken werd getemperd door de slechte arbeidsomstandigheden.
Dit ontging zelfs de opdrachtgever niet. Het periodiek Die Strasse, dat
normaliter voor propagandadoelen werd benut, schreef met een ongewoon vertoon
van openhartigheid dat het werk aan de Autobahn de arbeiders 'alle sociale en
menselijke waardigheid' ontnam.

Uiteraard werden de snelwegen ook door de Wehrmacht benut. Maar hieraan dankten
zij niet hun bestaan - zoals vaak is gesuggereerd. Het netwerk van Autobahnen
was bij het uitbreken van de Tweede Wereldoorlog niet uitgestrekt en compleet
genoeg om grote legerformaties sneller dan met het spoor of via de lucht te
kunnen verplaatsen. De ligging van de gerealiseerde wegen strookte bovendien
niet met de aanvalsrichtingen van de Wehrmacht.

Daarbij komt dat de Autobahn als een 'bestanddeel van het landschap' werd
opgevat. Als de omgeving daartoe uitnodigde, werden ruime bochten en lange
omwegen in het traject opgenomen die de automobilisten een mooier zicht moesten
verschaffen op boomgroepen, slaperige stadjes en verre bergen.

Daarmee zullen de wegenbouwkundigen niet de militair strategen hebben willen
behagen. Maar dat hoefde ook niet: zij zagen de Autobahn als manifestatie van de
Duitse cultuur.

LOAD-DATE: November 8, 2007

LANGUAGE: DUTCH; NEDERLANDS

NOTES: Mythe 1: er zijn geen snelheidsbegrenzingen van kracht op de Autobahn.;
Mythe 2: de Autobahn is een schepping van Adolf Hitler.; Mythe 3: de Autobahn
leverde een grote bijdrage aan het verdwijnen van de massawerkloosheid.; Mythe
4: de Autobahn diende overwegend strategische doelen.; Wir fahr'n fahr'n fahr'n
auf der Autobahn; Vor uns liegt ein weites Tal; Die Sonne scheint mit
Glitzerstrahl; Die Fahrbahn ist ein graues Band; Weisse Streifen, grüner Rand;
Jetzt schalten wir das Radio an; Aus dem Lautsprecher klingt es dann:; Wir
fahr'n auf der Autobahn...; Autobahn, de vierde langspeelplaat (1974) van de
Duitse popgroep Kraftwerk, wordt aangemerkt als de aanzet tot de elektropop.
Kenmerken: eenvoudige, repeterende melodieën, elektronische geluidseffecten, het
ontbreken van akoestische elementen, 'een van alle emoties ontdane, 'koude'
zangwijze'.; Met de nieuwe 'kristalsound' maakte Kraftwerk wereldwijd furore.
Groepen en uitvoerenden als David Bowie, Human League, Depeche Mode, Alphaville
en Rammstein lieten zich erdoor beïnvloeden. Kraftwerk is - in wisselende
samenstelling - tot op de huidige dag actief. Momenteel treden de bandleden (van
wie Ralf Hütter en Florian Schneider er bij de oprichting in 1970 al bij waren)
met vier taptops op. In 2004 maakte de groep een wereldtournee.; Kraftwerk
positioneert zich als 'systeem' of 'machine'. De vier leden noemen zichzelf
'muziekarbeider' of '-technicus'. In hun oeuvre draait het veelal om de relatie
tussen de mens en de moderne technologie.; In een interview uit 1975 kenschetste
Ralf Hütter het album Autobahn als een bekentenis aan de Duitse cultuur. 'Na de
oorlog is het Duitse volk beroofd van zijn cultuur. Ik denk dat wij de eerste
naoorlogse generatie zijn die weet wanneer we iets van de Amerikaanse muziek
moeten overnemen, en wanneer we onszelf moeten zijn. We kunnen tenslotte niet
ontkennen dat we uit Duitsland komen.'

GRAPHIC: 08VOvoorkant_ph01, De moeder aller snelwegen, de autoracebaan aan de
westkant van Berlijn, ook wel AVUS genoemd., Foto Gordon Welters

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              21 of 158 DOCUMENTS



                                 de Volkskrant

                                November 3, 2007

Wij zijn zo ontiegelijk rijk

BYLINE: Mw. A.M.S.Groot, Purmerend; Coen Emmer, Amsterdam; Albert Taminiau,
Amsterdam; L. Kersten, Malden

SECTION: HET BETOOG; Blz. 07

LENGTH: 548 woorden


Met verbazing en enige schaamte heb ik het artikel over de middeninkomens
(Magazine, 27 oktober) gelezen. Daarin werd geklaagd over de achteruitgang van
koopkracht. De voorbeelden, uit eten moeten gaan met de creditcard, minder
nieuwe schoenen kunnen kopen en de pinpas op het werk niet meer kunnen gebruiken
voor de lunch, gaven me een tenenkrommend gevoel.

Natuurlijk merken wij, als stel met een prima inkomen, heus wel dat het
achteruitgaat met de koopkracht. Wij merken dat aan het huishoudbudget waarmee
we steeds minder makkelijk rondkomen en waar we bij moeten storten. Verder gaan
wij weinig uit eten, ik kan zelf meestal lekkerder koken, heeft ons hele gezin
fatsoenlijk schoeisel aan de voeten en nemen wij gewoon ons eigen broodje mee
naar het werk. Plus fruit.

Ik schaam mij dat er mensen zijn die klagen over het gebrek aan luxe, terwijl
wij zo ontiegelijk rijk zijn en daarmee heel tevreden zouden moeten zijn.

Dat de regering een bende schavuiten is die het werkende mensen steeds
moeilijker maakt, met allerlei nieuwe vindingen om aan geld te komen voor hun
kiezersbedrog, keur ik af, maar ik ben nog altijd heel rijk en tevreden met mijn
middeninkomen, goed betaalbare huis en fijne leven.

Middeninkomen?

In het magazine staat een artikel over mensen met middeninkomens die niet rond
kunnen komen. Ik vraag me werkelijk af wat de definitie van een middeninkomen
is: het eerste stel verdient samen 45.000 bruto per jaar. Verderop wordt het
bedrag van 2.000 plus 1.200 netto genoemd. Dat is al een jaarinkomen van
ongeveer 40.000 netto, en is al gauw 65.000 bruto. Rekenfoutje? Het tweede stel
heeft 4.000 vaste lasten en houdt een kleine 2.000 euro over. 6.000 netto per
maand, dan kom je op een jaarinkomen van ver over een ton. Als dat een
middeninkomen is, hoor ik bij de minima.

Flink tobben

Ik was er bijna ingetrapt. Dat artikel over die zielige arme mensjes die hun
boot moeten verkopen en nog maar net een werkster en schouwburgabonnement kunnen
betalen. Al lezende dacht ik: dit kan niet waar zijn, dit publiceert de
Volkskrant niet en daarbij, deze mensen bestaan ook niet.

Met een schamele 45.000 bruto per jaar is het natuurlijk ook flink tobben, dat
begrijpt iedereen. Neem ook nog de arme Anne-Roos, 2.000 euro per maand over,
'daar redden we het niet mee'. Gelukkig zijn de namen gefingeerd en ik neem aan
het hele verhaal. Toch nog grappig op de zaterdagochtend.

Huishoudboekje

Anne-Roos, wij hebben nog niet eens 2.000 euro netto in de maand. Daar moeten
onze vaste lasten nog vanaf. Wij kunnen kopen wat we nodig hebben, we hebben ook
ons kaasje en ons wijntje om maar zo te zeggen, en zien daarnaast nog kans om te
sparen. We komen niets tekort.

Wij hebben in het verleden een dinky-tijdperk (double income, no kids) gekend,
weliswaar op niveau jan modaal, maar toch. Wij hebben door omstandigheden ook
een periode van drie maanden gekend waarin we geen inkomen hadden. En toch
hebben we ons steeds weer aan kunnen passen, zonder ooit een cent te hebben
moeten lenen. En daar ben ik best trots op.

Ik heb geen medelijden met deze zogenaamde middeninkomens. Wat mij treurig maakt
aan dit verhaal, is de gedachte dat deze veelal goed opgeleide mensen kennelijk
niet in staat zijn hun gezonde verstand te gebruiken bij het op orde houden van
hun eigen huishoudboekje.

LOAD-DATE: November 5, 2007

LANGUAGE: DUTCH; NEDERLANDS

GRAPHIC: 03Uopen_ph01, Winkelen bij de C1000 in Nuenen, Foto Marcel van den
Bergh/de Volkskrant

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              22 of 158 DOCUMENTS



                                 de Volkskrant

                                November 1, 2007

De kern van de zaak;
Marcel van Dam

BYLINE: Marcel van Dam De kern van de zaak

SECTION: FORUM; Blz. 13

LENGTH: 756 woorden


Hans Wansink, politiek commentator van de Volkskrant, betoogde zondag in zijn
speech ter gelegenheid van het verschijnen van mijn boek Het Lange Afscheid dat
ik het onmogelijke vraag van de PvdA om trouw te blijven aan de eigen
beginselen. Volgens hem heeft de sociaal-democratische partij zich vanaf de
oprichting aangepast aan veranderde omstandigheden (Forum, 29 oktober). Alsof
het aanpassen aan veranderde omstandigheden slechts mogelijk is door het
verloochenen van de beginselen.

Omdat de samenleving voortdurend verandert, is het in een democratie voor iedere
politieke partij een noodzaak ook voortdurend te veranderen. Als socioloog ben
ik me daar altijd van bewust geweest en vanaf het begin van mijn lidmaatschap
van de PvdA in 1966 ben ik met dat onderwerp bezig geweest. Ik was een van de
eersten in de PvdA, zo niet de eerste, die betoogde dat de partij een antwoord
moest formuleren op de vraag hoe de verzorgingsstaat moest worden aangepast aan
de individualisering. Anders dan Wansink veronderstelt, had ik ook niets met het
nieuwe beginselprogramma van de PvdA in 1977, dat een aantal programmapunten van
de SDAP weer op de agenda wilde zetten.

Wansink betoogt dat de sociaal-democratie eigenlijk geen vaste beginselen heeft
en dat ik ook nooit expliciet heb duidelijk gemaakt wat de harde kern van de
sociaal democratie is. Maar wie mijn boek leest kan dat toch moeilijk ontgaan.

Zonder in getheoretiseer te vervallen noem ik twee beginselen die altijd voor de
sociaal-democratie wezenlijk zijn geweest en waar de huidige PvdA in de
politieke praktijk afscheid van heeft genomen.

In de eerste plaats was voor de sociaal-democratie het streven naar meer
welvaart en welzijn voor iedereen altijd een verantwoordelijkheid van de
samenleving als geheel. Voor de huidige PvdA is het individu verantwoordelijk
gesteld voor zijn eigen welvaart en welzijn. Met dreigende armoede als
belangrijkste prikkel. Dat is het leidend beginsel van het neoliberalisme.
Sociale bescherming van de onderste sociale lagen in de samenleving is verworden
tot noodverband. Tussen 1977 en 1997 is het besteedbaar inkomen van werkenden
met gemiddeld 12 procent gestegen. In dezelfde periode is dat van
uitkeringsgerechtigden gemiddeld 13 procent gedaald. Een verschil van 25 procent
en in die verhouding is daarna nauwelijks verandering gekomen. In 1980 lagen de
uitgaven voor sociale bescherming uitgedrukt in procenten van het Bruto
Nationaal Product in Nederland 6 procent boven het gemiddelde in de EU. In 2005
was dat gedaald tot 2 procent beneden het gemiddelde.

Als de PvdA het beginsel van de sociale bescherming nog wel serieus zou nemen
zou fractievoorzitter Tichelaar, door Bos uitverkoren als de schijngestalte van
de Gewone Man, bij de jongste algemene beschouwingen gevraagd hebben om een
inhaalslag voor de laagste inkomens. In plaats daarvan vroeg hij iets extra's
voor de middeninkomens. Niets wijst er op dat de PvdA ook maar iets wil afdoen
aan de neoliberale hervormingen van de verzorgingsstaat. Terwijl de hervormingen
heel goed mogelijk zijn met behoud van de sociaal-democratische beginselen.

In de tweede plaats: de sociaal-democratie heeft in zijn hele geschiedenis
repressie altijd als een noodzakelijk kwaad gezien. Preventie en rehabilitatie
waren de hoofddoelstellingen van de strafrechtspleging. Dat principe is radicaal
verlaten. We hebben nu vier keer zo veel gevangenen als in 1985, waarvan een
groot deel psychisch gestoord. Voor jongere gevangen zijn de cijfers nog
beroerder. Van dereclassering is bijna niets meer over. Het verwijderen uit de
samenleving is nu hoofddoel.

De repressie beperkt zich niet tot het strafrecht. De sociale uitkeringen worden
misbruikt om mensen te straffen of te disciplineren. Geen gepamper meer,
Dalrymple is de nieuwe goeroe van de PvdA. Alle vroegere grote
sociaal-democraten zouden zich omkeren in hun graf als ze weet hadden van de
huidige strafstaat.

De veranderingen onder Kok en Bos betreffen dus niet de zoveelste aanpassing aan
veranderde omstandigheden, maar voor het eerst een breuk met het wezen van de
sociaal-democratie. De PvdA is gewoon een partij geworden voor de middenklasse
en in de politieke praktijk verschilt ze nauwelijks van CDA en VVD. Dat is de
echte oorzaak van de vlucht van het electoraat uit het midden. We leven in
Nederland sinds Kok en Bos de PvdA hebben omgetoverd tot een middenpartij in een
eenpartijstaat. Mensen die op een van de drie middenpartijen stemmen kunnen geen
enkele illusie hebben over enige koerswijziging in welke richting dan ook.

LOAD-DATE: November 1, 2007

LANGUAGE: DUTCH; NEDERLANDS

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              23 of 158 DOCUMENTS



                                 de Volkskrant

                                October 27, 2007

Student heeft geen tijd voor zooien en zuipen;
Aleid Truijens;
Aleid Truijens

BYLINE: Aleid Truijens

SECTION: HET VERVOLG; Blz. 25

LENGTH: 753 woorden


Grappig, al die geniale economen die menen dat de lerarensalarissen niet omhoog
hoeven, de studiebeurs kan worden afgeschaft, de minister zijn oren niet moet
laten hangen naar klagende belangengroepjes en de afbrokkelende beroepseer van
de leraar een 'imagoprobleem' is. Grappig ook dat minister Plasterk denkt dat
leraren 'het gevoel' hebben dat hun werk niet op waarde wordt geschat.

Al die geleerde mannen die zich ineens ontpoppen als volbloed gevoelsmens -
hartverwarmend. Altijd gedacht dat het bèta's en economen om de harde feiten
ging.

Het is verstandig eens kritisch te kijken naar de huidige studiefinanciering,
bepaald geen ideaal systeem. Maar het is verbijsterend welke platvloerse
argumenten er uit de hoed worden getoverd.

De afgelopen 25 jaar is de studiebeurs stelselmatig verlaagd; het aantal
beursjaren werd verkort, renteloze voorschotten werden rentedragende leningen;
ook wie op de fiets ging, kreeg een ov-abonnement opgedrongen - intussen
verzesvoudigden het collegegeld en de kamerhuur. Toch is het leuk scoren met het
beeld van de brassende, brallende corpsbal. Dat onuitroeibare, door papa
betaalde type bestaat nog. Een handjevol. De doorsnee student heeft geen tijd
voor zooien en zuipen; hij kan niet riskeren zijn minibeurs te verliezen.

Van een nog treuriger mensbeeld getuigt de gedachtegang dat een student
uitsluitend investeert in zijn eigen carrière. Het verkiezingspraatje waarmee
Bos de gewone man dacht te paaien wordt slaafs nagebauwd: dat de bakker toch
niet de opleiding en daarmee de Volvo en het grachtenpand van de advocaat hoeft
te betalen.

Iedereen profiteert van de kenniseconomie, ook de mensen die geen zin hebben in
een lange studie en liever op hun twintigste een bedrijf beginnen. Toch is het
voor de bakker prettig dat hij zonodig een advocaat kan bellen of een dokter;
dat zijn krant wordt volgeschreven en zijn land wordt bestuurd door kundige
economen. Gelukkig kunnen de kinderen van de bakker, dankzij de
belastingbetaler, wél naar de universiteit.

Ik verdien genoeg, maar mijn bakker annex traiteur, mijn loodgieter en mijn
aannemer verdienen minstens evenveel. Er is een grote groep academici die wel
beroerd verdient: jonge eerstegraads leraren.

Even wat feitjes. De toekomstige eerstegraads leraar volgt na het vwo een
bachelor- en een masteropleiding, en leent nog een jaar bij voor zijn
postacademische graad. Als hij fulltime voor de klas komt, krijgt hij 1500 euro
netto per maand, precies evenveel als zijn tweedegraads collega die geen
arbeidsintensieve examenklassen heeft. Hij loopt zelfs achter bij de
tweedegrader, die drie jaar korter studeerde, drie schalen meer kon stijgen en
minder hoefde te lenen. Zijn oudere collega, die vóór de grote kaalslag in
dienst kwam, verdient duizend euro per maand meer.

Maar de beginnende leraar werkt niet fulltime.Dat wordt hem krachtig afgeraden;
het is ondoenlijk. Dus verdient hij 1200 euro; tegenwoordig net genoeg voor de
hypotheek van zijn gezinswoning. Alleen de leraar die zo kien is een rijke
partner te strikken (een loodgieter of aannemer bijvoorbeeld), die zorgt voor
het levensonderhoud, de crèchekosten en de afbetaling van de studieschuld, kan
onbekommerd zijn mooie vak uitoefenen. Dat is pas een investering!

Nog een feitje. De kwaliteit van het voortgezet onderwijs wordt niet bepaald
door de klassengrootte of het aantal computers, maar vrijwel uitsluitend door de
kwaliteit en het opleidingsniveau van de leraar. Wij hebben de kwaliteit van ons
onderwijs dus afhankelijk gemaakt van diens slimme partnerkeuze. Hij kan
natuurlijk ook vrijgezel blijven, op z'n studentenhok. Gek hè, dat die leraar
'het gevoel' heeft ondergewaardeerd te worden? Wat een verzuurde klager - hij
moet eens aan zijn imago werken.

Het allergrappigst is dat de veertigers en vijftigers die roepen dat studenten
en leraren niet moeten zeuren, zelf een fijn investeringstraject achter de rug
hebben: een eindeloze studententijd, hoge studiebeurzen, renteloze leningen,
behoorlijke aanvangssalarissen, een goedkoop koophuis. Vanuit die leunstoel is
het lekker schamperen.

Plasterk moet zijn miljard ergens vandaan halen. Hij is zo stom geweest de
gratis schoolboeken, een sociale maatregel, in zijn maag te laten splitsen. De
hakbijl zetten in de kleilaag van managers op scholen kan nog wel. Vervolgens
kan hij alle 'adviseurs', de kwakdenkers die leraren lastigvallen met stupide
cursussen, gerust de laan uitsturen. Wat hij dan nog tekort komt, betaalt zich
na enkele decennia hoogwaardig, renderend onderwijs vanzelf terug.

LOAD-DATE: October 26, 2007

LANGUAGE: DUTCH; NEDERLANDS

NOTES: Wanneer zelfs leerlingen les eisen, is er iets gruwelijk mis

GRAPHIC: AleidTruyens

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              24 of 158 DOCUMENTS



                                 de Volkskrant

                                October 23, 2007

Frankfurt,;
John Vinocur Een waarschuwing tegen gemakkelijk scoren

BYLINE: John Vinocur Een waarschuwing tegen gemakkelijk scoren

SECTION: FORUM; Blz. 12

LENGTH: 1068 woorden


Afgelopen week, nadat de Frankfurter Buchmesse haar deuren had gesloten, belde
een journalist met uitgeverij Rowohlt in Hamburg om uit te vinden of zich voor
het door haar uitgegeven boek Ich nicht een Engelstalige uitgeverij had gemeld.
Het antwoord was nee. De vrouw van de afdeling Buitenlandse Rechten zei dat het
een schande was.

Ben ik het helemaal mee eens. Ich nicht werd meer dan een jaar geleden in
Duitsland gepubliceerd. Het boek bestaat uit de memoires van wijlen Joachim
Fest, auteur van de bekendste Duitse studie over Hitler en mede-uitgever van de
Frankfurter Allgemeine Zeitung. Ich nicht gaat over zijn vader, het gezin waar
hij uit komt en over opgroeien in Nazi-Duitsland.

Het is een uitzonderlijk boek, omdat er op een bescheiden, geloofwaardige, kalm
bittere manier vol zelfrespect in verteld wordt hoe buitengewoon fatsoenlijk het
gezin was - hier geen ironische 'goede' Duitsers - en hoe het weigerde te buigen
voor Hitler.

De titel draagt het allemaal in zich: Ich nicht, het motto van Fests vader,
ontleend aan het evangelie van Mattheüs. Anderen verraden je, Ich nicht. Deze
woordjes klinken krachtiger en minder dramatisch dan 'Not I' in het Engels en
minder gewoontjes dan - uitroepteken is toegevoegd - 'Pas moi!', de titel van de
Franse vertaling die deze maand uitkomt (noot van de vertaler: in Nederland is
het bij De Bezige Bij verschenen als Ik niet. Herinneringen aan een jeugd)

Afgelopen jaar heb ik af en toe delen gelezen uit de feuilletonversie in Fests
vroegere krant. Het boek kwam vorig jaar september uit, kort na zijn overlijden
op 79-jarige leeftijd, en de verschijning werd min of meer overschaduwd door de
rel destijds over de jeugdherinneringen van Günter Grass en zijn vage
ik-weet-het-niet-precies-meer-achtige bekentenis -zestig jaar en een Nobelprijs
later- dat hij lid was geweest van de Waffen SS vlak voor het einde van de
oorlog.

Vlak voor hij stierf en zijn boek uitkwam, zei Fest over Grass: 'Deze bekentenis
komt een beetje te laat en ik snap niet hoe iemand die zichzelf jarenlang zo
zelfvoldaan als een morele autoriteit heeft opgesteld dit voor elkaar krijgt.'

Nu ik het boek van Fest een jaar later weer lees en bedenk hoe het omvangrijke
Engelstalige lezerspubliek het zonder Ich nicht moet doen, wordt duidelijk dat
dit boek samen gelezen moet worden met (of er tegenover) Grass' De rokken van de
ui.

Aan de ene kant staat het boek met persoonlijke herinneringen van de grote
romanschrijver Grass, waarin de geschiedenis bijna afwezig is, maar dat is
doordrongen van de weloverwogen vaagheid over zijn dagen in het uniform van de
schande.

Aan de andere kant staat Fest, die opmerkelijk gedetailleerd schrijft over hoe
het was om een tiener te zijn in die afschuwelijke tijd, over het ongebroken
verzet van zijn vader tegen de nazi's, over hoe het gezin zijn best deed om er
achter te komen welke gruweldaden en massavernietiging de Duitsers pleegden en
te voorkomen dat de middelste zoon bij de SS moest en hoe het gezin tot het eind
toe zijn eer wist te bewaren.

Als je de boeken tegenover elkaar zet, is het resultaat treffend en een goed
medicijn tegen het reflexmatige denken over wat en wie er automatische geneigd
zijn tot goed en kwaad.

Voor de verschrikkingen van de nazi's is in het verhaal van Grass, het linkse
icoon, nauwelijks plaats. In de memoires van Fest, een man die niet in wilde
gaan tegen mensen die hem een conservatief noemden, vormen gebons op de deur,
een brief, een telefoon die overgaat de alledaagse verschrikkingen die het gezin
Fest vaak moest overwinnen.

In feite bracht Grass, in politieke termen (en beslist onbedoeld), het belang
van Fests boek afgelopen week onder de aandacht toen hij bij de voorbereiding
voor de festiviteiten rond zijn 80ste verjaardag zijn beklag deed over hoe
'verachtelijk' de critici zijn die spreken over zijn verlate bekentenis. Hij zei
dat ze hem met de 'dood der stilte' wilden straffen.

Niet alleen het absurde feit dat er geen Engelstalige uitgever voor Ich nicht te
vinden is, maakte indruk deze week, er waren ook andere gebeurtenissen.

In een Duitse opiniepeiling die deze week werd gepubliceerd gaf een kwart van de
ondervraagden aan dat de nazi's ook 'goede kanten' hadden. Ook kwam er in
Frankrijk een 1238 pagina's tellend boek uit van Jean-Luc Leleu onder de titel
La Waffen SS. Soldats politiques en guerre, over de opleiding en indoctrinatie
bij en politieke functie van dit onderdeel van de SS, dat Grass nog maar zo vaag
bijstond.

Maar dat is niet alles.

Het boek van Fest, met zijn beschrijving van hoe moeilijk het leven van zijn
familie in Berlijn was, vormt ook een bevestiging van de volkomen trivialisering
van het nazi-tijdperk (en de demonisering van Amerika) die je tegenwoordig kunt
vinden in de weblogs waarin men een categorie 'goede Amerikanen' wil creëren,
die in hun meegaandheid in de kwestie-Irak vergelijkbaar zouden zijn met de
zogeheten 'goede Duitsers' die zich achter Hitler schaarden.

Plaats dit fragment uit Ich nicht bijvoorbeeld eens tegenover al die
verpletterende verschrikkingen en de dwang tot politiek conformisme in het
Amerikaanse voorstadsleven in 2007:

De vader van Fest, Johannes, is ontslagen als schooldirecteur omdat hij geen
loyaliteitsverklaring voor de nazi's wil tekenen. Zijn dochtertjes vieren in de
achtertuin een verjaardagsfeest. Herr Henschel, hun kwaadwillige buurman, staat
in zijn zwarte SS-uniform op zijn balkon, 'met zijn gebalde vuisten op zijn
dikke heupen, te schreeuwen dat hij het de meisjes verbied' om wanorde te
brengen in een tuin die niet de zijne is.

Fest maakt duidelijk dat niemand in Berlijn in 1940 naar radio-uitzendingen
luisterde waarin werd gediscussieerd over de vraag of de invasie in Polen en
Frankrijk moreel aanvaardbaar was.

Integendeel: Op een nacht hoorde Fest zijn moeder aan zijn vader, de
rooms-katholieke Pruisische nationalist en vriend van de Joden, vragen of hij
geen lid kon worden van de NSDAP. We hoeven niet echt te veranderen, zei ze, en
liegen is altijd de manier geweest waarop de gewone man met machthebbers is
omgegaan.

'Wij zijn geen gewone mensen,' antwoordde zijn vader onmiddellijk. 'Niet als het
om dit soort dingen gaat.'

Voor wie dit sterke en unieke boek van Fest nu leest, kan het fungeren als
waarschuwing tegen alle groepen of personen die zich al te makkelijk een houding
van rechtschapenheid of morele superioriteit aanmatigen.

© International Herald Tribunevertaling: Cees Koster

LOAD-DATE: October 23, 2007

LANGUAGE: DUTCH; NEDERLANDS

NOTES: John Vinocur is columnist van The International Herald Tribune.

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              25 of 158 DOCUMENTS



                                 de Volkskrant

                                October 20, 2007
                                    zaterdag

SECTION: FORUM; Blz. 15

LENGTH: 929 woorden


Rita Verdonk maakte deze week een vliegende start met haar beweging Trots op
Nederland. Volgens een bliksemonderzoekje van TNS NIPO in opdracht van RTL
Nieuws is de oprichting van Verdonks beweging doorgedrongen tot niet minder dan
82 procent van de kiezers. Het merk Verdonk heeft dus in ieder geval een grote
naamsbekendheid. De partij zou met 29 zetels meteen de tweede partij van
Nederland worden wanneer er nu verkiezingen zouden worden gehouden.

Verdonk scoort het beste onder de aanhang van Wilders: 45 procent van de mensen
die vorig jaar op de PVV stemden, zouden nu overstappen naar Trots op Nederland.
Bij de VVD is dat percentage 33. De beweging van Verdonk scoort echter ook
aardig bij de aanhang van de SP, het CDA en bij mensen die in 2006 niet hebben
gestemd.

Verdonks beweging is klassiek populistisch. Alle populistische bewegingen
bestaan uit buitenstaanders die zich uit naam van het 'gewone volk' richten
tegen het gevestigde politieke bestel, dat onvoldoende oog zou hebben voor de
vraagstukken die de kiezers bezighouden. Het wantrouwen tegen de gevestigde
partijen en elites is gekoppeld aan een bredere kritiek op het functioneren van
de vertegenwoordigende democratie. Directe democratie door volksraadplegingen
verdient bij populisten de voorkeur boven de representatieve democratie, waarbij
de afgevaardigden zonder last of ruggespraak hun beslissingen nemen.

Vandaar dat Verdonk in navolging van Pim Fortuyn en Geert Wilders geen klassieke
partij heeft opgericht, waarin de leden het voor het zeggen hebben. Zij geeft de
voorkeur aan een losse beweging, die wordt gefinancierd door mensen die zich tot
haar aangetrokken voelen. Ze heeft er geen misverstand over laten bestaan dat er
maar één de baas kan zijn, zijzelf. Die leider communiceert zo direct mogelijk
met haar kiezers, zonder tussenkomst van een bemiddelende organisatie.

Populistische bewegingen worden altijd geleid door tot de verbeelding sprekende,
mediagenieke volkstribunen. Zij presenteren zich als redders van het vaderland
en stellen een grote schoonmaak van het politieke bedrijf in het vooruitzicht.
De affectieve band tussen de leider en zijn of haar aanhang heeft het karakter
van een samenzwering tegen de gevestigde orde en is van groter belang dan de
inhoud van het programma.

Het is niet voor niets dat Verdonk zich presenteert als 'niet links, niet
rechts, maar recht doorzee' . Populisten ontkennen altijd de ideologische
tegenstelling tussen links en rechts. Want in hun ogen is de echte tegenstelling
die tussen de elite en het volk. De 'gewone mensen' willen immers niets anders
dan een kleine, maar goed functionerende overheid die hen beschermt tegen de
boze buitenwereld en die hen verder niet lastig valt.

Succesvolle populistische bewegingen agenderen veronachtzaamde maatschappelijke
vraagstukken en mobiliseren kiezers die zich onvoldoende gerepresenteerd voelen.
Zij springen dus in een gat dat andere partijen laten vallen.

De opkomst van de Leefbaar-beweging en Fortuyn heeft duidelijk gemaakt dat de
klassieke politieke partijen er onvoldoende in slagen de aspiraties en de zorgen
van de kiezers te articuleren en te politiseren. De populariteit van
Marijnissen, Wilders en Verdonk toont aan dat de PvdA, het CDA, de VVD en D66,
de partijen die de laatste vier decennia de continuïteit van het landsbestuur
belichaamden, het ongenoegen van de kiezers nog steeds niet weten te
kanaliseren.

Fortuyn, maar ook Nagel in Hiversum, Westbroek in Utrecht en Pastors in
Rotterdam maakten gebruik van de zwakte van de bestuurderspartijen, die zelf
niet meer geloofden in hun eigen politieke project. Of Verdonk dat succes kan
evenaren of overtreffen, hangt dus allereerst af van de veerkracht die de PvdA,
het CDA, de VVD en D66 kunnen opbrengen. Bos, Balkenende, Rutte en Pechtold
moeten ook weer niet te vroeg worden afgeschreven.

Vervolgens moet Verdonk in de slag met de andere volkstribunen, Marijnissen en
Wilders. Beiden hebben meer politieke ervaring en een scherper profiel dan
Verdonk. Maar ze zijn niet onkwetsbaar. Zowel bij de kiezers als in de publieke
opinie lijken beiden over hun hoogtepunt heen. In de peiling van TNS NIPO staan
de SP en de PVV op verlies, maar dat is een momentopname die sterk gekleurd is
door de aandacht voor het fenomeen Verdonk.

Interessant is dat Rita Verdonk haar beweging Trots op Nederland noemt. Volgens
TNS NIPO spreekt die naam vooral aan bij kiezers op de PVV en - in mindere mate
- de VVD. Verdonk appelleert aan iets nieuws: namelijk aan een positieve
beleving van de Nederlandse identiteit.

De Nederlandse identiteit was tientallen jaren òf iets dat niet bestond, òf iets
waar de Nederlander geen boodschap aan had. In de geschiedschrijving overheerst
het beeld van een verdeelde natie, door Piet de Rooy prachtig onder woorden
gebracht in zijn boek Republiek van rivaliteiten.

Paul Scheffer was één van de eersten die een antwoord zocht op de vraag: wie
zijn wij? In Het land van aankomst levert Scheffer kritiek op onze
'zelfontkenning' in de vorm van het verwaarlozen van het geschiedenisonderwijs
en het relativeren van het belang van het kunnen spreken van de Nederlandse
taal. Het onder woorden brengen van de nationaliteit werd gezien als het
uitsluiten van buitenlanders, signaleert Scheffer. Maar om te kunnen integreren,
is een 'idee van Nederland' juist noodzakelijk.

Waar de Nederlandse elite de nationale geest in de fles wil houden, politiseert
Verdonk nu een latente omslag in het opinieklimaat. Trots zijn op Nederland? Het
is even wennen. Maar ik sluit niet uit dat Verdonk een nieuwe trend te pakken
heeft.

LOAD-DATE: October 19, 2007

LANGUAGE: DUTCH; NEDERLANDS

NOTES: h.wansink@volkskrant.nl

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              26 of 158 DOCUMENTS



                                 de Volkskrant

                                October 20, 2007

Máxima gaf Nederland compliment

BYLINE: James Kennedy e.a.

SECTION: FORUM; Blz. 15

LENGTH: 808 woorden

SAMENVATTING:

Nederland is niet in één cliché te vatten. Dat dat een compliment is, werd niet
gezien door de eenzijdige berichtgeving van de pers, zeggen James Kennedy e.a.

VOLLEDIGE TEKST:

Met de uitspraak dat 'de Nederlandse identiteit niet bestaat' heeft Máxima een
compliment gegeven. Als we goed op haar woorden letten, is de kans groter dat
dit compliment ook overkomt.

Haar inburgering verliep - begrijpelijk - anders dan bij andere migranten. Ze
heeft in zeer korte tijd contact gehad met verschillende, vaak vooraanstaande
personen in de samenleving en daardoor diepgaand kennis kunnen maken met haar
nieuwe land. Door de veelzijdigheid van haar contacten heeft ze ervaren dat
Nederland zich kan beroepen op een rijke schakering aan zienswijzen,
levensbeschouwingen, culturen, levensstijlen, et cetera. Zij ervoer Nederland
als zo divers dat het onmogelijk is het in één identiteit te vatten. Nederland
is te rijk om het tot één identiteit te reduceren. Máxima zei letterlijk:
'Nederland is veel te veelzijdig om in één cliché te vatten.' Dat kan ook als
compliment worden opgevat.

Waarom is dit compliment niet aangekomen bij degenen die in de media het hoogste
woord voerden? Wat de meeste reacties op de uitspraken van prinses gemeen
hebben, is hun verontwaardiging. 'Hoezo hebben we geen identiteit?'

Deze defensieve houding heeft natuurlijk te maken met de onzekerheid in het
huidige Nederland. Globale, Europese en lokale processen hebben het oude
vertrouwde beeld van Nederland ter discussie gesteld. Het divers geworden
Nederland vraagt om nieuwe vormen van verbinding en het vergt inspanning om
vanuit deze nieuwe diversiteit tot een gedeeld Nederlanderschap te komen.

Maar deze nieuwe ontwikkelingen brengen spanningen met zich mee. Ze voeden
gevoelens van angst en onzekerheid bij een deel van de bevolking. Zij hebben het
gevoel dat veel van wat hen heilig was, vervalt. Dit gevoel van onzekerheid
leidt tot een krampachtige behoefte om de ware nationale identiteit te
herontdekken, een identiteit die puur en eenduidig is. En deze identiteit moet
behouden worden. Daarom wordt van migranten geëist dat ze assimileren: als je
hier bent, moet je je aanpassen. We moeten vooral onze identiteit hoog houden;
als we onszelf niet serieus nemen, waarom zouden de anderen dat doen?

Dit is tegelijkertijd een reactie op een 'multiculturele' elite die de afgelopen
decennia nauwelijks aandacht gaf aan 'ouderwetse' kwesties als nationale
identiteit. Tien of twintig jaar lang was er weinig behoefte de politieke elite
van Nederland hierop af te rekenen. Maar nu is het tij gekeerd; Nederlanders
keren zich tegen de gevestigde machten en protesteren luidkeels tegen ongewenste
ontwikkelingen ten gevolge van globalisatie en immigratie: de politieke top van
Nederland is niet helemaal te vertrouwen als het gaat om het behoud van
Nederland.

Het referendum over Europa en het bekritiseren van Máxima hebben dezelfde
wortel: Den Haag (in de persoon van bijvoorbeeld Ella Vogelaar), maar ook het
koningshuis (in dit geval Máxima) staan kennelijk niet garant voor Nederlandse
belangen of de Nederlandse identiteit. Vanuit dit wantrouwen worden tamelijk
onschuldige woorden van de prinses al snel geïnterpreteerd als bewijs van
ongevoeligheid van de elite voor wat er in de samenleving speelt. In dit klimaat
is het dus kennelijk gewaagd - zeker als je in de hogere geledingen zit - om
zelfs maar de suggestie te wekken dat de Nederlandse identiteit open is en
verder reikt dan de clichés. Dit verklaart waarom juist de kritiek op Máxima
zoveel aandacht krijgt.

Gek genoeg is deze anti-elitaire kritiek niet in de eerste instantie verwoord
door 'het gewone volk', maar door een andere elite: een aantal opiniemakers die
ruim baan krijgen in de nationale media. Dit verklaart waarom juist de kritiek
op Máxima zo veel aandacht krijgt. Hadden de media niet ook op zoek moeten gaan
naar mensen die het met Máxima eens waren, de kritiek op haar uitlatingen
overtrokken vonden? Natuurlijk: een relletje heeft meer nieuwswaarde dan de
mededeling dat er niets aan de hand is. Helemaal als het relletje een prinses
betreft.

Maar er speelt nog iets. Nederland is sinds jaar en dag opmerkelijk sterk op
consensus gericht. De consensus luidt sinds een jaar of vijf: de Nederlandse
identiteit bestaat wel degelijk, en wordt bedreigd. Kennelijk zien de media
zichzelf vooral als hoeder van de consensus, en hebben ze minder boodschap aan
hun traditionele liberale rol van hoeder van een diversiteit aan meningen. In
deze traditionele taakopvatting laat de pers zo veel mogelijk standpunten,
perspectieven, meningen zien. Zo niet in dit geval. Dat gaat zelfs zo ver dat
een weinig opzienbarende beleefdheid van de kant van de prinses ('de samenleving
die mij heeft ontvangen is veelzijdig, niet in één cliché te vatten') niet als
compliment, maar als affront wordt opgevat.

LOAD-DATE: October 20, 2007

LANGUAGE: DUTCH; NEDERLANDS

NOTES: Halleh Ghorashi is bijzonder hoogleraar management van diversiteit en
integratie aan de Vrije Universiteit. James Kennedy is hoogleraar Nederlandse
geschiedenis aan de Universiteit van Amsterdam. Thomas Spijkerboer is hoogleraar
migratierecht aan de VU.

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              27 of 158 DOCUMENTS



                                 de Volkskrant

                                October 18, 2007

MENSELIJK, AL TE MENSELIJK;
Gerhard Richters beroemde schilderijenserie, dertig jaar na de RAF

BYLINE: Rutger Pontzen

SECTION: KUNST; Blz. 2-3

LENGTH: 2166 woorden

SAMENVATTING:

Dertig jaar nadat drie leden van de Rote Armee Faction dood in hun gevangenis
werden gevonden, imponeren Gerhard Richters schilderijen over dit onderwerp nog
steeds. Waarom zijn cyclus 18. Oktober 1977 ook buiten Duitsland betekenis
heeft. Door Rutger Pontzen

VOLLEDIGE TEKST:

Het is toch een beetje alsof de Nachtwacht in Parijs zou hangen, de Guernica in
Tokio of Delacroix' schilderij van de Franse revolutie, La liberté guidant le
peuple, in Buenos Aires. En toch is de schilderijenserie over een van de meest
ingrijpende gebeurtenissen in de Duitse geschiedenis in New York te zien. Sinds
1995 hangt de cyclus 18. Oktober 1977 van Gerhard Richter in het Museum of
Modern Art aan de muur.

Wel vreemd. Want nee, hij zou de schilderijen nooit verkopen, zo had de Duitse
schilder verzekerd. En eerlijk gezegd kon dat ook niet. Vanaf het moment dat ze
getoond werden, behoorden ze eigenlijk al tot het Duitse cultuurgoed, alsof het
nooit anders bedoeld kon zijn. Trouwens, wat zou een ander land met deze werken
kunnen aanvangen? Het was toch een zuiver Duitse aangelegenheid. Iets uit de
eigen geschiedenis, dat voor niet-Duitsers van geen belang kon zijn, laat staan
van betekenis?

De datum 18 oktober 1977, vandaag precies dertig jaar geleden, zal bij elke
Duitser op leeftijd een explosieve Aha-Erlebnis opleveren. Het is de dag waarop
in de Stuttgartse Stammheim-gevangenis de lichamen van Andreas Baader, Gundrun
Ensslin en Jan-Carl Raspe werden gevonden. Ensslin opgeknoopt aan de tralies met
een stuk elektriciteitsdraad, Baader liggend op de grond in een omvangrijke plas
bloed, een kogel in het hoofd, Raspe op zijn bed, een kogelinslag in zijn
linkerslaap, meer dood dan levend. Hij stierf enkele uren later in het
ziekenhuis.

Richter liet de serie voor het eerst op 12 februari 1989 in het museum Haus
Esters in Krefeld aan het grote publiek zien. Het veroorzaakte een siddering
door heel Duitsland. Wat tot dan toe voor onmogelijk was gehouden, en waar
niemand zijn handen aan had willen branden, was door Richter gedaan: hij had de
gebeurtenissen in de Stammheim-gevangenis tot onderwerp van zijn serie
kunstwerken genomen. Weliswaar afgebeeld in Richters bekende, uitgepoetste
schilderstijl, maar daardoor niet minder confronterend en aangrijpend. Op
levensgrote doeken, waardoor de doden haast daadwerkelijk te midden van de
bezoekers lagen uitgestald. Duitsland zag zich plots geconfronteerd met haar
eigen verleden. Kunst bleek in staat te zijn een omstreden onderwerp in grootse
proporties uit te beelden: terrorisme, the enemy within.

Opmerkelijk, want net voordat Richter in 1988 aan het daadwerkelijke schilderen
begon, schreef hij nog in zijn dagboek: 'Kunst is armzalig, onzinnig, hulpeloos,
verwarrend - een spiegelbeeld van onze eigen geestelijke armoede, onze staat van
verzaken en verlies. We zijn de grote ideeën kwijtgeraakt, de utopieën; we zijn
alle vertrouwen verloren, alles wat betekenis schept.' Uiterst deprimerende
woorden, waardoor je eigenlijk niet goed begrijpt waarom hij zich niet dezelfde
dag heeft opgeknoopt.

Maar Richter mocht dan zelf alle vertrouwen in de kunst verloren zijn geraakt,
de schilderijen die hij in Krefeld liet zien, bleken alles behalve armzalig,
onzinnig en hulpeloos te zijn. Misschien wel verwarrend, maar dat lag in het
onderwerp dat ze uitbeeldden. Want ja, Baader, Ensslin en Raspe, die behoorden,
samen met de eerder gestorven Ulrike Meinhof (zelfmoord) en Holger Meins
(hongerdood), toch tot de meest prominente leden van de RAF, de Rote Armee
Fraktion. Het feit dat die vijf al meer dan tien jaar geleden gestorven waren,
maakte de shock in Duitsland er niet minder door.

Dertig jaar na dato blijven de opkomst en ondergang van de RAF nog steeds
fascinerend. Mede dankzij de poging van Richter hun Werdegang niet eenvoudig als
een uniek Duits fenomeen te belichten.

Wat opmerkelijk is. De RAF was op zich een typisch Duitse aangelegenheid,
ontstaan uit de studentenbeweging in de jaren zestig, maar geradicaliseerd in
hun strijd tegen het 'Amerikaanse imperialisme' en de 'massamoord in Vietnam' -
verklaard vanuit het Duitse adagium, dat onrecht na de Tweede Wereldoorlog niet
te tolereren was. Dat die strijd uiteindelijk een gewapende strijd werd zal
altijd wel een van grote contradicties van de RAF blijven. Bij hun koelbloedige
bomaanslagen, verschillende brandstichtingen en bankovervallen, vielen vele
doden: vier Amerikaanse soldaten, meerdere politieagenten (onder wie de
Nederlander Arie Kranenburg), bankdirecteur Jürgen Ponto, aanklager Siegfried
Buback en werkgeversvoorzitter Hanns-Martin Schleyer. En uiteindelijk de moord
op zichzelf, hoewel velen die zelf verkozen toedracht van hun dood tot nu toe
betwijfelen. Gebeurtenissen die het najaar van 1977 in Duitsland de bijnaam Der
Deutsche Herbst gaven.

De aanslagen en moorden hadden de Duitse staat tot in alle geledingen ontregeld.
Ook door de tegenmaatregelen van diezelfde Duitse staat: vermeende medestanders
konden rekenen op een Berufsverbot, autowegen werden met politieposten afgezet,
helikopters cirkelden boven de steden, nieuwe wetten werden ingesteld om
subversieve publicaties in te dammen.

Voor velen waren de drastische maatregelen even bedreigend voor de jonge
democratie als de aanslagen van de RAF. De regering had het land in een
politiestaat veranderd. Aan het einde van de jaren zeventig telde het archief
van het Bundeskriminalamt, de federale recherche, bestanden van ruim drieduizend
organisaties en een kleine vijf miljoen burgers. In de zin van Hans-Joachim
Klein, een van de RAF-leden, was hun doel bereikt: hun provocaties bleken genoeg
om aan te tonen dat Duitsland na de Tweede Wereldoorlog in wezen nog steeds
latent fascistisch was.

Zonder sympathie te hebben voor de dodelijke aanslagen ontstond er in de Duitse
maatschappij wél sympathie voor de motieven en de ideologie achter de RAF. De
analyse van de 'kinderen van Hitler' kwam er op neer dat het naoorlogse
Duitsland een rechtstreekse voortzetting van het nazisme was (de vermoorde
Hanns-Martin Schleyer was buiten werkgeversvoorzitter ook oud-SS'er) en een
ultrarechtse en commerciële voorpost van Amerika en een medestander van de
'imperialistische' oorlog in Vietnam.

De fascinatie voor de RAF - met name onder studenten, linkse intellectuelen en
kunstenaars - lag ook in de manier waarop de beweging zich etaleerde. Terreur
had een artistieke, sexy component gekregen, die tot dan toe niet met welke
terroristische organisatie ook verbonden was. Baader & Co waren kek gekleed (ze
droegen bontjassen en fancy zonnebrillen), gingen wisselend met elkaar naar bed
(reden waarom ze niet lang in hun Palestijnse opleidingskamp mochten
bivakkeren), verplaatsten zich bij voorkeur in snelle auto's van het merk
Porsche en BMW ('Baader Meinhof Wagen') en voerden hun Attentaten uit met
scrupuleloze precisie (hoewel pas achteraf bekend werd hoeveel aanslagen
mislukten door onkunde).

De zeven jaar dat Baader, Meinhof, Ensslin, Raspe en Meins van zich lieten
horen, tussen 1970 en hun dood in 1977, bleken lang genoeg om de beweging tot
een mythe te laten uitgroeien - met de daarbij behorende beeldvorming. Rechtse
kranten publiceerden hun woeste levenswijze en portretten het liefst met
onderschriften als 'Bonner Geheimpolizei jagt Staatsfeind Nr 1: Die
Baader-Bande'. Onder links-radicalen circuleerde het portret van de
uitgehongerde Holger Meins op zijn doodsbed als een relikwie.

In de kunst gold een vergelijkbare scheiding der geesten. Schrijvers als
Heinrich Böll en Günther Grass toonden tijdens de Duitse herfst hun sympathie
voor de motieven van de RAF. Sigmar Polke schilderde in 1978 de portretten van
Raspe en Baader boven het bureau van 'Dr. Bonn', de personificatie van de Duitse
staat, die zichzelf met een katapult een gat in het hoofd wil schieten. Met de
dood van Raspe en Baader pleegde, volgens Polke, ook Duitsland zelfmoord.
Collagekunstenaar Klaus Staeck publiceerde een aantal posters, in de
agitprop-traditie, die een eerbetoon waren aan de strijd van de RAF.

Anderen, zoals Rainer Werner Fassbinder en Joseph Beuys, waren juist weer
uiterst kritisch over de radicale werkwijze van de RAF. Al in 1972 stelde Beuys
voor om Baader en Meinhof persoonlijk rond te leiden over de
Documenta-tentoonstelling in Kassel, die dat jaar de 'directe democratie' als
onderwerp had. Beuys was ervan overtuigd dat hij de twee RAF-leiders van hun
radicalisme kon genezen. Kunst zou hen redden en 'resocialiseren' tot gewone
burgers, was zijn gedachte. Het is Beuys uiteindelijk niet gelukt: na 1972 begon
de RAF zich pas goed te radicaliseren.

Opmerkelijk is wel hoe weinig het trauma van de 'Duitse herfst' een structureel
onderwerp van de Duitse kunst is geworden. Anders dan bij de erfenis van
nazi-Duitsland, zet de erfenis van de RAF veel minder kunstenaars aan het werk.
Zoals Baselitz de afgelopen zeven jaar zijn beginwerk nog eens naschilderde,
maar dan mét hakenkruizen, en Jonathan Meese eindeloze performances opvoert met
zijn rechterarm in Hitlergroet, zo speelt de Baader Meinhof-groep nauwelijks nog
een rol van betekenis.

Misschien wordt de RAF, ondanks alle maatschappelijke onrust die ze heeft
gecreëerd, toch als een incident gezien. Misschien is het onderwerp nog steeds
te precair, het verleden te levendig. Wijzen de herinneringen aan Baader en
Meinhof niet op een verleden, waar iedereen in Duitsland bij betrokken was en,
anders dan in nazi-Duitsland, iedereen een beetje goed en fout was? Wie daar een
portret van wilde maken, maakte een portret van alle Duitsers.

Het verklaart de siddering die er in Krefeld door het museum ging. Hier had
iemand de moed gehad het terroristische verleden van Duitsland een gezicht te
geven. Tien jaar had Richter van de gebeurtenissen in de Stammheim-gevangenis
foto's en afbeeldingen gespaard. Een jaar lang had hij aan de schilderijen
gewerkt. Elf jaar heeft hij zitten kauwen op het onderwerp. Om het vervolgens
uit te braken tijdens zijn eerste presentatie ervan in Krefeld. Met een impact
die voor iedereen voelbaar was.

Hier sprak eindelijk iemand die zich niet uitliet over sympathie of antipathie
tegenover de RAF, hoewel hij door rechts werd beschuldig te rouwen om dode
terroristen, en door links dat hij om de hete brij heen draaide. Toch, in alles
oogt de cyclus anti-ideologisch. De portretten van Baader, Meinhof en Ensslin,
de stillevens met platenspeler en boekenkast, en de begrafenisscène ademen een
sfeer van alles wat de RAF níet was: contemplatief, rustig, melancholisch en
relativerend. De schilderijen hebben geen kleur, geen contour en kennen
nauwelijks drama. Ze zijn grijs, wazig, afstandelijk en zeker niet sexy. Richter
had er al het terrorisme uitgehaald.

Dát de schilderijen in 1989 zo'n impact hadden, lag dan ook niet aan het feit
dat het afbeeldingen waren van dode terroristen. Natuurlijk, de 18. Oktober,
1977-cyclus laat de ontzielde lichamen van Ensslin, Meinhof en Baader zien en de
platenspeler van Baader waarin hij zijn revolver zou hebben verstopt. Maar voor
een breder perspectief schilderde Richter ook driemaal een nog levende Ensslin
in gevangeniskledij, de begrafenisstoet met de drie witte lijkkisten en een
jeugdportret van Ulrike Meinhof.

Zet de serie in de juiste chronologie en je krijgt het beeld van wat Richter
heeft bedoeld. Een cyclus van beelden, die begint met de jeugdige Meinhof en
eindigt op het kerkhof. En die eigenlijk wil vertellen hoe uit de onschuld van
Duitse burgerkinderen een ideologie geboren wordt, en hoe die ideologie
rechtstreeks en onvermijdelijk tot de dood moet leiden.

Hoezeer dus ook geënt op wat Baader en Meinhof hebben veroorzaakt, en hoezeer de
serie ook een beeld geeft van de maatschappelijke impact van hun aanslagen op de
Duitse staat van na WO II, is de serie vooral een persoonlijk testament van een
schilder die geboren in Dresden in 1932, voordat hij in 1960 naar het Westen was
gevlucht, eerst dertien jaar onder het nazisme had geleefd en daarna nog eens
vijftien jaar in de heilstaat van het communisme.

Het maakt de 18. Oktober 1977-serie tot een document dat menschlich, all zu
menschlich is.

En waarvan de standplaats dus niet een Duits museum hoefde te zijn. Aanvankelijk
wilde hij de schilderijen niet verkopen. Na Krefeld gingen ze wel op reis. Langs
verschillende musea in Duitsland. Daarna Londen, Rotterdam, Montréal, New York
en Los Angeles. Om vervolgens in het Museum für Moderne Kunst in Frankfurt in
een langdurig bruikleen aan de muur te hangen. Totdat het Museum of Modern Art
in New York belangstelling kreeg. En geld bood. Meer dan welk Duits museum zich
ook kon veroorloven.

Sinds 1995 hangen de vijftien doeken, met die onvervalste Duitse geschiedenis,
in het Museum of Modern Art tegen de wand. Tot grote tevredenheid van Richter
zelf. Volgens hem kunnen zijn schilderijen in Amerika nu eindelijk eens
onbevooroordeeld worden bekeken, als 'een algemeen onderwerp, dat betrekking
heeft op elke modern of minder moderne land: het algemene gevaar van het geloof
in idealisme, van fanatisme en waanzin'.

LOAD-DATE: October 17, 2007

LANGUAGE: DUTCH; NEDERLANDS

NOTES: KUNST BLEEK IN STAAT EEN OMSTREDEN ONDERWERP UIT TE BEELDEN: TERRORISME,
THE ENEMY WITHIN.

GRAPHIC: 18kuRAF_ph01, Gerhard Richter: Erschossener 1, 1988 (uit de serie 18.
Oktober 1977). Geschilderd op basis van een foto van het op 18 oktober 1977 dood
aangetroffen RAF-lid Andreas Baader.
18kuRAF_ph02, Joseph Beuys: borden voor Documenta 1972.
18kuRAF_ph03, Sigmar Polke: Dr. Bonn, 1978.

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              28 of 158 DOCUMENTS



                                 de Volkskrant

                                October 18, 2007

Piepklein basisbeursje;
Brief van de dag

BYLINE: Paula Groenendijk, Leiden

SECTION: FORUM; Blz. 13

LENGTH: 137 woorden


Wij hebben twee studerende kinderen die nog thuis wonen. Ze krijgen elk een
piepklein basisbeursje waar je de ziektekosten nog niet eens mee kunt betalen.
Ze werken erbij, maar veel verdienen ze niet, dus springen wij bij. Toen ze op
de middelbare school zaten betaalden wij honderden euro's aan boeken; nu
afgeschaft. We betaalden toen ze 16 en 17 waren ook schoolgeld; nu afgeschaft.
Er is geen geld meer om de salarissen van de leraren te betalen. Wie gaan wéér
dokken? De ouders van de studerende twintigers die alles al betaald hadden in
het verleden! Meneer Bos vindt dat de 'gewone' man niet hoeft te betalen voor
andermans studie. Ik ben de gewone vrouw, verpleegkundige, die al jaren betaalt.
Mijn salaris hoeft van de PvdA niet omhoog. Ik was een fan van Plasterk. Kan hij
eens met een 'gewone' vrouw komen praten?

LOAD-DATE: October 18, 2007

LANGUAGE: DUTCH; NEDERLANDS

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              29 of 158 DOCUMENTS



                                 de Volkskrant

                                October 17, 2007
                                    woensdag

Senaat uiterst vinnig over Miljoenennota

BYLINE: Yvonne Doorduyn

SECTION: BINNENLAND; Blz. 2

LENGTH: 523 woorden

DATELINE: den haag

SAMENVATTING:

De Eerste Kamer ging akkoord, maar de toon was fel, vooral van CDA en PvdA.

VOLLEDIGE TEKST:

den haag Ze stemden in. Uiteraard. Een kabinet moet het wel heel bont maken, wil
de Eerste Kamer een Miljoenennota naar de prullenbak verwijzen. Toch was de toon
van de eerste Politieke Beschouwingen in de nieuwe samenstelling in de Senaat
buitengewoon vinnig. Niet in de laatste plaats vanuit de regeringsfracties CDA
en PvdA.

Zijn de plannen van christelijk-links BalkenendeIV wel bestand tegen de kosten
van de vergrijzing, vroeg PvdA-fractievoorzitter Han Noten zich hardop af. 'Een
hogere arbeidsparticipatie en een begrotingsoverschot van 1 procent: is dat
genoeg? Volgens het Centraal Planbureau en de Raad van State niet.' Over de
energiebesparingen die het kabinet aankondigt: 'Moeten we niet werken aan een
alternatief scenario? Straks blijken de inspanningen niet het gewenste resultaat
op te leveren. Ik sta achter de aanpak, maar we kunnen niet verzekerd zijn van
succes.'

Ook Jos Werner, voorzitter van de Eerste Kamerfractie van het CDA, klonk niet
overtuigd van de eerste begroting van het nieuwe kabinet. 'Het hervormingsbeleid
moet worden voortgezet. Het gevoel van urgentie lijkt weg te vallen. Er zijn
blinde vlekken die het kabinet met het oog op de toekomst had moeten aanpakken.'

Volgens Werner laat het kabinet de AWBZ, de regeling voor bijzondere
ziektekosten zoals verpleeghuiszorg, volledig uit zijn handen vallen. 'De AWBZ
is out of control.' Hij maant de regering rijke ouderen meer te laten betalen
voor zorg. 'Alleen een fundamentele hervorming kan de AWBZ betaalbaar houden.'
Woonkosten bijvoorbeeld, moeten rijke ouderen wat het CDA betreft zelf betalen.

Zowel CDA als PvdA en ChristenUnie roerden als representanten van
regeringspartijen omstreden onderwerpen aan. PvdA en ChristenUnie deden een
appèl op premier Balkenende om een commissie van wijzen in te stellen, die voor
de volgende regeerperiode een beperking van de hypotheekrenteaftrek onderzoekt.
Geen sprake van, riposteerde Balkenende.

PvdA'er Noten hield een hartstochtelijk pleidooi (anderhalf van de zeven kantjes
van zijn speech) voor een nieuwe discussie over het correctief referendum.
Eveneens een idee waar het CDA van gruwelt: 'Wij zijn hier dik over
uitgediscussieerd', reageerde CDA-fractievoorzitter Werner.

Brede kritiek was er op de manier waarop PvdA-minister Vogelaar (Wijken)
woningcorporaties wil laten meebetalen aan het opknappen van probleemwijken,
namelijk door ze vennootschapsbelasting te laten betalen. Noten: 'Als
woningcorporaties dat moeten, waarom ziekenhuizen en scholen dan niet? Wat is
dan nog een maatschappelijke onderneming? U zet de hele sector op zijn kop.'

Het deed de voor de hand liggende kritiek van de oppositie haast verbleken.
Volgens VVD-fractievoorzitter Uri Rosenthal miskent het kabinet de hardwerkende
Nederlander, en werken de extra belastingen demotiverend. SP'er Tiny Kox mist
maatregelen om de armoede onder kinderen aan te pakken en fulmineerde over de
toenemende marktwerking in de zorg.

De nieuwe Eerste Kamer blafte dinsdag, dat zeker. Algemene Beschouwingen zeggen
nog weinig over doorbijten.

LOAD-DATE: October 17, 2007

LANGUAGE: DUTCH; NEDERLANDS

NOTES: CDA en PvdA toonden zich dinsdag in de Eerste Kamer diep verdeeld over de
vraag hoe het kabinet moet omgaan met de Palestijnse terreurbeweging Hamas.
Praten, vindt PvdA-fractievoorzitter Han Noten. Absoluut niet, vindt Balkenende.
'Wij praten niet met een beweging die het bestaansrecht van de Israëlische staat
ontkent', aldus de premier.; Noten hekelt die benadering. 'Ik zeg niet dat de
standpunten van Hamas mij welgevallig zijn. Maar vrede is uitgesloten als je
niet met elkaar praat.' De PvdA'er wijst erop dat de Palestijnse
bevrijdingsorganisatie PLO ook lange tijd werd gemeden. 'Nu is het onze enige
gesprekspartner.'

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              30 of 158 DOCUMENTS



                                 de Volkskrant

                                October 15, 2007

Scheffer kon geen milde moslims vinden

BYLINE: Hans Jansen

SECTION: FORUM; Blz. 07

LENGTH: 793 woorden

SAMENVATTING:

In zijn boek voert Paul Scheffer geen discussie met moslimdenkers die positief
over het Westen zijn. Dat kon ook niet, stelt Hans Jansen, omdat die niet
bestaan.

VOLLEDIGE TEKST:

In zijn boek Het land van aankomst gaat Paul Scheffer de discussie met de islam
niet aan. Er worden wel westerse sociologen en islamologen geciteerd, plus wat
'islamhervormers', en allerlei 'jongeren', zoals een zekere Mounir, 'die een
gewelddadige interpretatie (van de islam) aanhangt'. Is allemaal belangrijk, wie
zal het ontkennen. Maar een discussie met de gewone, mainstream islam heb ik
niet kunnen vinden.

De westerse sociologen en islamologen die Scheffer in zijn nieuwe boek
bespreekt, worden (waarschijnlijk ten onrechte) door het grote publiek en door
de moslims gewantrouwd. Zij kunnen dus spijtig genoeg niet helpen de huidige
crisis voor ons op te lossen. Het is goed dat Scheffer hun opvattingen noemt,
maar het navertellen van al die geleerdheid is niet hetzelfde als een
uiteenzetting met de islam.

Dan de 'islamhervormers'. Goed dat Scheffer ze noemt. Maar hun boeken zijn in de
islamitische wereld verboden en/of volslagen onbekend. Ook het gedachtegoed van
deze mensen kan daarom niet bijdragen aan het vinden van een oplossing voor de
problemen met en van de moslimse migranten in het Westen. Buiten hun eigen
studeerkamers kun je deze 'hervormers' en hun gedachtengoed nauwelijks als
'reëel bestaand' aanduiden.

Dat maakt de vraag 'waarom zien en horen we in dit boek van Scheffer weinig of
niets over de 'mainstreamers' binnen de islam?' wel heel dringend. Een rustige
uiteenzetting van opvattingen en gedachten in wisselwerking met de mainstream
islam, over onderwerpen als democratie, godsdienstvrijheid, integratie,
gelijkheid, zou in Scheffers boek toch behoorlijk op zijn plaats zijn geweest.
Maar die uiteenzetting ontbreekt. Jammer dat daar in een boek van bijna
vijfhonderd bladzijden geen ruimte voor was. Of zou er iets anders, iets
ernstigers, aan de hand zijn? Ik vrees van wel.

Laten we, om dit probleem voorzichtig in kaart te brengen, eerst eens kijken
naar Nasr Abu-Zayd. Scheffer noemt hem vier maal in zijn boek. Abu-Zayd is een
Egyptische vluchteling voor de radicale islam die aan de Humanistische
Universiteit in Utrecht doceert. Scheffer heeft gemerkt dat deze man zijn
weldoeners en asielverleners in zijn geschriften regelmatig als 'de vijand'
aanduidt. Niet de moslimactivisten die hem wegens vermeende afvalligheid van de
islam naar het leven staan zijn voor Abu-Zayd de vijand, maar degenen die hem
toevlucht verschaffen.

Het verstand staat er bij stil, maar zou het niet goed zijn als ook de denker
Paul Scheffer er even bij stil had gestaan en er een paar bladzijden aan gewijd
had? Kennelijk is het 'wij tegen hun'-gevoel dat de islam bij zijn aanhang
oproept, groot. Zo groot dat zelfs een moslim die slachtoffer is geworden van
achtervolging door moslims, zoals Abu-Zayd, niet kan zien aan welke kant zijn
boterham gesmeerd is, en dus ook niet in staat is te integreren. Ondanks zijn
benarde situatie kan Abu-Zayd geen keuze maken tussen de islam en het Westen.
Hij blijft de niet-moslims als de vijand beschouwen zoals hem dat als kind, toen
hij lid was van de Moslimbroederschap, geleerd is.

Abu-Zayd is een zachtaardige intellectueel. Hij is gevlucht voor islamitische
fanatici. Hij heeft jaren in ballingschap in het Westen gewoond waar hij niets
dan vriendschap, erkenning, collegialiteit en hulp heeft toegereikt gekregen.
Als zelfs iemand als hij er al zo over denkt, wat moeten we dan verwachten van
de gewone man? Van ongeschoolde arbeiders uit de desolate gebieden als
Oost-Turkije en Noord-Marokko? Van een tweede en derde generatie die tussen de
wal en het schip is gekomen?

Wellicht ontbreekt die gedachtenuitwisseling met mainstream moslims omdat
Scheffer nergens in de literatuur die hij heeft doorgewerkt islamitische,
gezaghebbende schrijvers heeft kunnen vinden die iets vriendelijks te zeggen
hadden over democratie, over mensenrechten, over wetenschap, kortom, over onze
wereld.Het zou raar zijn als onderzoeker Paul Scheffer, die politieke ambities
heeft, niet gezocht heeft naar verantwoordelijke, gezaghebbende, constructieve
en vooral representatieve moslimse denkers die op een milde manier iets aardigs
over het Westen schrijven. Er is maar één conclusie mogelijk. Hij heeft ze niet
kunnen vinden.

Scheffer heeft ze niet gevonden omdat ze niet bestaan. Ze bestaan niet omdat de
islam onze leefwijze tot in de details veroordeelt. Natuurlijk willen we dat
liever niet weten, maar het is onzin om te denken dat de moslims die in
Nederland wonen dat niet heel goed weten. Scheffer zou zijn lezers een dienst
hebben bewezen als hij hen duidelijk had gemaakt hoe de vork wat dit aangaat in
de steel zit.

LOAD-DATE: October 15, 2007

LANGUAGE: DUTCH; NEDERLANDS

NOTES: Hans Jansen is arabist. Zie voor eerdere artikelen over Het land van
aankomst Cicero, 5 oktober en Forum, 6 en 11 oktober.; Waar is de uiteenzetting
over wat de mainstream islam zegt over vrijheid?

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              31 of 158 DOCUMENTS



                                 de Volkskrant

                                October 13, 2007

Praat prinses eens bij over Stand.nl

BYLINE: Coos Huijsen

SECTION: FORUM; Blz. 15

LENGTH: 847 woorden

SAMENVATTING:

De premier had ervoor moeten zorgen dat Máxima ook rekening hield met anderen
dan met kosmopolieten, schrijft Coos Huijsen.

VOLLEDIGE TEKST:

De opmerking van prinses Máxima over de Nederlandse identiteit (Forum,
25september) is niet onopgemerkt gebleven. Naar aanleiding van Máxima's recente
reactie op het WRR-rapport heeft oud-premier Lubbers terecht nog eens herhaald
dat we niet te 'angsthazig' moeten omspringen met de ministeriële
verantwoordelijkheid. In mijn voorlaatste boek De Oranjemythe (2001) heb ik
gesteld dat er van de leden van het Koninklijk Huis terughoudendheid mag worden
verwacht, maar dat er toch een 'persoonlijke marge' zou moeten zijn om
publiekelijk blijk te geven van hun opvattingen. Ik pleitte voor ministeriële
verantwoordelijkheid met 'een beperkt eigen risico', dus met de 'ministerieel
verantwoordelijke vinger aan de pols'.

Inmiddels hebben leden van het Koninklijk Huis af en toe hun persoonlijke
meningen kenbaar gemaakt en dat leverde geen problemen op. Behalve nu het de
visie van prinses Máxima op de Nederlandse identiteit betreft en ja, dat was erg
voorspelbaar.

In de eerste plaats kan iedereen weten dat de thematiek
'migratie-integratie-nationale identiteit' een politiek mijnenveld vormt. Zowel
de Fortuynrevolte als het voor het kabinet rampzalig verlopen Europese
referendum vinden hierin grotendeels hun oorsprong. Het is dus weinig zorgvuldig
dat de politiek verantwoordelijke bewindslieden het koningschap als
bovenpartijdig instituut, dat zich bovendien uiterst nuttig maakt op het gebied
van de integratie, uitgerekend hier aan wagen.

Daar komt bij dat de aard van het onderwerp en de voorgeschiedenis ervan hebben
geleid tot discussies die bol staan van simplificaties, provocaties en
wederzijds onbegrip. Grofweg staat hier het spraakmakende deel van de elite dat
weinig boodschap heeft aan zoiets als het nationaal eigene en kosmopolitisch is
georiënteerd, tegenover dat deel van de 'gewone burgers' dat wél is gehecht aan
zijn eigen buurt, stad en land en meent dat hiervan steeds meer verloren gaat.
Deze laatste groep vindt dat zijn zorgen en bezwaren te lang zijn genegeerd of
zijn afgedaan als 'onderbuikgevoelens'. De 'grachtengordel' staat hier tegenover
het radioprogamma Stand.nl.

Het brengt de Amerikaanse wetenschapper Christopher Lasch in herinnering, die in
de jaren zeventig al wees op de frustraties onder het grote publiek doordat een
kosmopolitische georiënteerde elite zich te weinig gelegen zou laten liggen aan
gevoelens van geborgenheid en eigenheid waar dat grote publiek wel aan hechtte.
Het lijkt erop dat men onvoldoende heeft onderkend dat de prinses dus terecht
kwam in een 'publiek debat met een blootliggende zenuw'. Vervolgens was het ook
niet slim om de verdediging over te laten aan minister Vogelaar. Uitgerekend op
het thema waar de prinses terecht of ten onrechte kritiek ondervindt, neemt
Vogelaar immers zelf een zeer omstreden positie in. Haar argumentaties ter
verdediging van Máxima kunnen zich daarmee al gauw tegen de prinses keren. Haar
stellingname in Buitenhof was dan ook contraproductief.

Een 'ministerieel verantwoordelijke vinger aan de pols' zou betekenen dat men
prinses Máxima had ontraden zich op dit gladde ijs te wagen. Nadat het kabinet
had ontdekt dat het hier een inschattingsfout had gemaakt, had de
minister-president de verdediging zelf en meteen op zich behoren te nemen. Dit
zou constitutioneel correcter zou zijn geweest en hebben getuigd van een
zorgvuldige omgang met een instituut dat van belang is voor de sociale
samenhang. Ook had hij zich kunnen revancheren voor zijn aanpak van de kwesties
Margarita en Mabel.

Hoewel het dus aan de premier is hierin tijdig en onomwonden stelling te nemen,
dient hij tegelijk te voorkomen dat de indruk zou kunnen ontstaan als zou het
koningschap het verlengde zijn van de toevallige parlementaire meerderheid.
Juist die premiers die op zo'n manier met het koningschap wisten om te gaan,
(Drees, Den Uyl, Lubbers, Kok) en het instituut zonodig in bescherming namen,
werden ervaren als premiers voor alle Nederlanders.

Wat de sociale cohesie aangaat, behoort het koningschap tot onze
maatschappelijke kroonjuwelen. Alleen daarom al is het uitstekend dat leden van
het Koninklijk Huis zich weten te verstaan met de opiniemakende elite. Het is
prima dat Andrée van Es prinses Máxima bijstond bij haar inburgering en dat Ina
Brouwer en Marcel van Dam zich geroepen voelen haar in de Volkskrant (Forum, 9
en 12oktober) te verdedigen. Maar mensen als Paul Cliteur, Frits Bolkestein en
Paul Scheffer kunnen voor een brede koninklijke oriëntatie evenmin worden
gemist. Bovendien wordt Nederland echt niet alleen bewoond door intellectuelen.

Het is in dit verband veelzeggend dat we wel een aanduiding hebben voor de
smaakmakende elite, 'de grachtengordel', maar niet voor de doorsnee Nederlander,
zoals ze in Frankrijk spreken van het 'pays réel'. Uiteindelijk is de groep die
daarmee wordt bedoeld in Nederland minstens zo reëel aanwezig. Wie het
'werkelijke Nederland' wil leren kennen, behoeft maar naar Stand.nl te
luisteren.

LOAD-DATE: October 13, 2007

LANGUAGE: DUTCH; NEDERLANDS

NOTES: Coos Huijsen is historicus.

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              32 of 158 DOCUMENTS



                                 de Volkskrant

                                October 13, 2007

Typisch Nederlands;
????????????????hier het thema invullen?????????????? Chapeau

BYLINE: Paul Tjia, Rotterdam; Teun Brouwer, Krimpen a/d IJssel; P.M. Taverne,
Zoetermeer; Edward P. Woldendorp, Almelo; E. van Halm, Beilen; Justine
Zuidgeest, Haarlem; Marja Pinckaers, Den Haag; Marja Pronk, Houten; Birol Akkus,
Hengelo; Linda de Wit, Leusden; Albert van Uden, Hilvarenbeek; Martin
Schilperoort, Deventer; O. Dane, Driebergen; Pieter Markus, Geldrop; Lea
Manders, Amsterdam

SECTION: HET BETOOG; Blz. 07

LENGTH: 1918 woorden


Ina Brouwer (Forum, 9 oktober) schrijft dat Nederlanders hun roots op
verschillende plaatsen hebben, zoals de 'young professionals die van Delhi via
Amsterdam naar New York reizen'.

Ik ben betrokken bij offshore ict-projecten: het maken van software in
bijvoorbeeld India. Alle medewerkers hierbij zijn hooggeschoold, spreken goed
Engels en zijn onderdeel van de computer-subcultuur. Toch zien we dat de
cultuurverschillen groot zijn.

De Nederlandse sociale wetenschapper Geert Hofstede heeft de invloed van deze
nationale verschillen al in de jaren zestig onderzocht, en is hiermee
wereldberoemd geworden. Uit zijn onderzoek blijkt bijvoorbeeld dat Nederland een
lage machtsafstand kent en India een hoge. Landen met een hoge machtsafstand
hebben autocratische managers, terwijl landen met een lage machtsafstand meer
belang hechten aan overleg en inspraak. Indiërs zullen dan ook minder snel in
discussie gaan met hun managers. Nederlanders willen inspraak - gevraagd en
ongevraagd. Het mag duidelijk zijn dat het onderschatten van deze
cultuurverschillen tot grote communicatieproblemen kan leiden.
Cultuurverschillen kunnen Nederlandse ict-projecten in India zelfs doen
mislukken. Het 'hebben van roots in verschillende plaatsen' blijkt zelfs in de
ict-wereld niet voldoende om goed met elkaar te kunnen communiceren.

Patatvreters

Volgens de Oranjeverenigingen is Máxima beïnvloed door progressieve
intellectuelen in haar opvatting over het Nederlanderschap (commentaar, 9
oktober). Moet ze dan alleen gaan praten met de orthodox-christelijke
Nederlander, met patatvretende en bierzuipende Nederlanders aan de Spaanse
Costa's of met de oranjegekleurde voetbalfans?

Coornhert

Volgens Ina Brouwer is de Nederlandse identiteit voortdurend in beweging. Ik ben
van mening dat die bewegingen plaatsvinden in groepen die de identiteit vorm
geven, het zogenaamde primordialisme. Het is de eigenheid gevormd door de taal
van Nederlanders die hier zijn geboren en dus hun wortels hebben binnen een
bepaalde gemeenschap. Dit evolueert niet alleen van onderop, maar ook van
bovenaf. Zo hebben regeringen tot nu toe die Nederlandse eigenheid uitgedragen
vanuit het intellectuele erfgoed. Een voorbeeld is het humanistische
gedachtegoed van Erasmus en de vrijheid van meningsuiting van Coornhert. Dit
heeft een positieve invloed op de integratie. Nieuwkomers krijgen in alle
vrijheid de kans om zich binnen vastgestelde kaders te ontwikkelen.

Kwetsend

De rede van de prinses bestond voor het grootste deel uit gemeenplaatsen en kan
als kwetsend ervaren worden door autochtone Nederlanders.

Ook ik meen behept te zijn met een aantal positieve en negatieve eigenschappen
die typisch Nederlands genoemd kunnen worden.

Mijn voorouders hebben ertoe bijgedragen dat Nederland is geworden tot wat het
is, namelijk een welvarend land met een bevolking die belangrijke
grondwettelijke vrijheden geniet.

Ik wens niet over een kam geschoren te worden met de velen die, hoofdzakelijk om
economische redenen, uit andere landen naar Nederland zijn gekomen en die er
geen blijk van geven dezelfde instelling te hebben als de oorspronkelijke
Nederlanders.

De Nederlandse identiteit bestaat wel degelijk. Nederlanders worden overal ter
wereld gemakkelijk herkend.

Het is niet te hopen dat mijn opinie reacties zal oproepen van ultra-nationale
zijde, want daarvan ben ik absoluut niet gediend.

Koekje (1)

Een koekje bij de koffie is uniek. Nog nooit kreeg ik die in het buitenland bij
de koffie geserveerd.

Koekje (2)

Mij stoorde het dat ze Nederlanders wegzette als het volk dat eeuwig wordt
gekenmerkt door de één-koekjes-politiek. Houd toch op. Ik ken niemand die het
raar vindt als zijn gast meer dan één koekje blieft.

Koekje (3)

Laten we ophouden ons druk te maken over dé Nederlandse identiteit. Is het niet
bedoeling dat we met elkaar proberen hier op die vierkante postzegel die
Nederland heet, er iets moois van te maken? Wellicht dat we op termijn zonder
erbij na te denken de koekjestrommel gewoon op tafel laten staan.

Koekje (4)

Uit de diverse reacties op de speech van Máxima wordt mooi duidelijk wat onder
meer de Nederlandse identiteit is: krenterige, mopperige zeurkonten zijn we.
Krenterig, niet alleen in dat zo herkenbare ene koekje bij de koffie, maar
vooral ook krenterig met onze complimenten. Mopperig, want het glas is eerder
half leeg, dan dat we voor de half volle variant zullen gaan. En die
eigenschappen maakt 'de Nederlander' tot de grootste zeurkont ter wereld!

Nederlanders: laat Máxima niet in de kou staan! Vanuit haar gated community in
Wassenaar heeft zij al veel bereikt in onze samenleving. Máxima, blijf vooral
doorgaan met je pittige uitspraken!

Verkettering

Het redactioneel commentaar van 9 oktober toont dat de Volkskrant het oude
evangelie van het multiculturalisme heeft ingewisseld voor het
populistisch-chauvinisme. De omgangsvormen met andersdenkenden zijn hetzelfde
gebleven: onmiddellijke verkettering. Goed inprenten, domme lezer, niet Turkse
en Marokkaanse studenten zijn representatief voor immigranten, nee, het
straatgajes in Kanaleneiland is dat. Progressieve intellectuelen zijn
wereldvreemde dwazen, slechts de Oranjeverenigingen kennen de realiteit. En
Máxima mag heus wat zeggen, maar alleen als het geheel volgens het nieuwe
evangelie is, want anders komt de sociale cohesie onder druk! Dank, Volkskrant,
voor dit heldere inzicht in uw minder heldere denkwereld.

Als Máxima en ik alleen als ingeburgerd worden beschouwd als ik de
straatschooier als representatief voor de immigrant beschouw, dan dank ik voor
de eer.

Staphorster deernen

Zijn we op 'onze' Nederlandse teentjes getrapt? Misschien is men vergeten dat
Nederland uit Friezen, Groningers, Drenten, Tukkers, maar ook Gooische vrouwen,
Staphorster deernen, Veluwse kerkgangers, Jordaanse viswijven en onze allochtone
medeburgers bestaat?

Graag zou ik met Máxima om de tafel zitten om hierover van gedachten te
wisselen.

Ons lijden

Dat Nederlanders qua karaktereigenschappen niet al te veel verschillen van de
eerste de beste andere bewoner van deze planeet, wil er bij mij nog wel in. Maar
het wordt iets anders als het gaat om onze unieke geschiedenis, onze taal, onze
strijd tegen de zee en buitenlandse overheersing, ons lijden en onze
overwinningen en, Máxima, ons koningshuis.

Nederland zou geen identiteit hebben, terwijl er veel allochtonen rondlopen om
met hoofddoek of oriëntaalse kleding hún eigen identiteit te onderstrepen. Zij
wel, wij niet.

Voor wie of wat heeft Hazelhoff Roelfzema eigenlijk gevochten in de Tweede
Wereldoorlog? De speech was vooraf gelezen door drie kabinetsleden. Ze hebben
aangetoond er niets van te begrijpen, brekebeen Vogelaar voorop.

Intellectuelen

Ook de Volkskrant meent (Commentaar, 9 oktober) mee te moeten huilen met de
wolven in het bos van de heer Scheffer. Máxima zou zich onvoldoende op de hoogte
hebben gesteld van de gevoeligheden in de Nederlandse samenleving. Jan Blokker
jr. (Forum, 9 oktober) laat terecht zien dat het gevoel van een nationale
identiteit voor een belangrijk deel afhankelijk is van afkomst en religieuze
achtergrond. Nederland bestaat niet alleen uit wereldburgers, maar ook niet
alleen uit burgers die niet verder kijken dan hun eigen wijk of stad. Het stemt
treurig als die laatste groep tot ijkpunt van de Nederlandse identiteit wordt
gemaakt. Waarmee ik niet wil ontkennen dat juist die groep de problemen rond
integratie aan den lijve ervaart.

Anders dan de redactie van de Volkskrant ben ik echter blij met de woorden van
Máxima, al is het alleen maar als tegenwicht tegen de arrogante toon, soms
regelrechte hufterigheid, die in het politieke debat tegen onze medelanders van
buitenlandse afkomst de boventoon voert.

Het geldt nu als politiek incorrect een relativerend geluid te laten horen over
integratie. Dat gebeurt in kringen van progressieve intellectuelen, die van de
redactie van de Volkskrant en passant ook nog een veeg uit de pan krijgen. Wat
is er mis met progressieve intellectuelen?

Propvolle bus

Toen ik de uitspraken van Máxima hoorde dacht ik 'hè, hoe komt ze erbij dat de
Nederlandse identiteit niet bestaat?' Toch neem ik haar deze prietpraat niet
kwalijk, voor mij zijn alle uitlatingen van leden van het Koninklijk Huis
prietpraat. Wat weten deze mensen vanuit hun geprivilegieerde bestaan over het
gewone leven, hoe het is om op school te gaan, te werken of te leven met mensen
uit multiculturele achterstandssituaties? Lopen ze in hun eentje 's avonds over
straat, zitten ze in een propvolle bus, hebben ze last van burenherrie?

In heel veel Nederlandse families zit wel een aangetrouwd familielid met een
kleurtje. De uitgebreide koninklijke clan is volledig blank! Laat de leden van
het Koninklijk Huis daar maar eerst over nadenken voordat zij uitspraken doen
over de multiculturele Nederlandse samenleving.

Cultuurrelativisme

De opmerking 'de Nederlander bestaat niet' is een opmaat tot cultuurrelativisme.
Cultuurrelativisme betekent dat men onze westerse beschaving met zijn
verworvenheden als de seculiere democratische rechtsstaat, geloof in de
wetenschap en de rede, recht op onderwijs, gelijkheid van man en vrouw, vrijheid
van meningsuiting en zelfbeschikking van het individu, in beginsel niet beter
acht dan het voormalige Talibanregime van Afghanistan. En dat men accepteert dat
leden van een religieuze minderheid, middels sociale druk of (dreiging met)
geweld, rechten worden onthouden door hun geloofsgenoten die voor anderen
vanzelfsprekend zijn.

Frankrijk bezondigt zich niet aan cultuurrelativisme. De scheiding van kerk en
staat ligt in de wet verankerd, en de idealen van de Franse revolutie, gebaseerd
op de Verlichting, worden ook uitgedragen.

In Nederland is veel minder duidelijk wat de plaats is van religie in de
samenleving. In beginsel is Nederland een seculiere staat, maar er zijn altijd
wel dominees politiek actief geweest om dit beginsel te ondergraven. Dit
verklaart onze onzekerheid over onze identiteit, waar Máxima door aangestoken
is.

Caravancultuur

Het is vrij logisch dat Máxima weinig weet van de Nederlandse identiteit, alleen
al door het feit dat zij in een ivoren torentje leeft. Ooit wel eens een gewone
Nederlander in het wild ontmoet, Máxima? Ik vrees van niet.

Het is heel lastig of zelfs onmogelijk om houdingen en uitdrukkingen uit een
andere cultuur aan te voelen, te herkennen en te begrijpen. Een Nederlandse
vrouw die geen hand krijgt van een mannelijke moslim zal zich beledigd voelen,
zeker als zij de achtergrond hiervan niet kent. Zo zijn er tientallen
uitdrukkingen, termen, woorden en gebaren die voor veel misverstanden kunnen
zorgen.

Zelfs de Belgen verschillen aanmerkelijk van de Nederlanders qua houding. De
Nederlander is vaak zeer rechtstreeks en open (of gewoon bot en onbeleefd?),
behalve over zijn geldzaken. Daar praat hij niet over, maar hij gaat graag voor
het voordeeltje of liever nog voor het gratis hebbedingetje. In het buitenland
roepen ze niet voor niets over ons 'kijken, kijken, niet kopen'.

En is onze buur de Belg niet veel beleefder en geeft hij niet vaker geld uit aan
kwaliteit en goede kleding? Is de Hollandse volksdracht niet zoiets als: vale
spijkerbroek met gemakkelijke trui? Moet ik het nog over de typisch Hollandse
caravancultuur hebben? Waarschijnlijk herkennen ze ons overal aan de vormeloze
vakantiebroeken met de blote bleke Hollandse benen die daar onderuit steken en
aan de tientallen keren gewassen singlets, waar bossen okselhaar onderuit
piepen.

Holland, ik hou van je vermaledijde
steek-niet-je-kop-boven-het-maaiveld-cultuur. Ik ben een echte Hollander!

LOAD-DATE: December 2, 2008

LANGUAGE: DUTCH; NEDERLANDS

GRAPHIC: 13Uopen_ph01, Lente 2005, camping 't Mölke in Wierden in Overijssel.,
Foto Marcel van den Bergh / de Volkskrant

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              33 of 158 DOCUMENTS



                                 de Volkskrant

                                October 9, 2007
                                    dinsdag

China als derderangs regionale politieagent;
Tijdschriften

BYLINE: Hans Moleman

SECTION: MEDIA; Blz. 22

LENGTH: 439 woorden


Het Westen mag sympathiek staan tegenover de protesten van monniken en gewone
burgers in Birma tegen het militaire regime, in China is dat anders. Peking
steunt de bevriende junta in zijn buurland, gebaat als het is bij 'stabiliteit'
aan zijn westelijke grens.

In de Chinese staatsmedia viel de afgelopen weken dan ook weinig te vernemen
over de repressie en de achtergronden van de oppositie. Persbureau Nieuw China
heeft weliswaar een vestiging in Rangoon, en ook de Global Times stuurde zijn
verslaggever Ren Jianmin op pad, maar zelfcensuur is regel.

De Global Times is een in de Chinese verhoudingen voornaam weekblad dat de
middenklasse een venster op de wereld moet geven. Jianmins reportage, onder de
kop 'Birmese regering controleert de belangrijkste straten en gewesten', is een
treffend voorbeeld van staatsgeleide journalistiek. Die leidt tot wonderlijke
verhalen, zeker in een tijd dat je zelfs in China via het internet veel meer te
weten kunt komen.

Ren Jianmin schrijft dat hij op 28 september op het vliegtuig naar Rangoon
stapt. Eenmaal daar - een Birmese official ontvangt hem met xiexie (bedankt) -
presteert hij het niet één maal een gewone Birmees aan het woord te laten over
de onvrede in het land.

De vertegenwoordiger van de Global Times is gauw met een taxi naar zijn hotel
gegaan, onderweg heeft hij nog een enkele blik uit het raam geworpen, en daarna
lijkt het of hij zijn kamer amper heeft verlaten.

Wat komt de Chinese lezer zo te weten over Birma? Ren verhaalt wat hij in het
hotel op de satelliet-tv ziet: beelden op buitenlandse zenders van de protesten
van een dag ervoor. En hij ziet op westerse persbureaus dat het aantal
slachtoffers veel hoger kan zijn dan de negen doden die de junta opgeeft.

'Maar er is nog steeds geen geloofwaardig bewijs dat de meldingen in de westerse
media over een nieuw 'bloedig conflict' kloppen', besluit Ren.

Integendeel. Hij heeft de Birmese staatskrant The New Light of Myanmar gelezen,
en die maakt de Voice of America en de BBC uit voor leugenaars en saboteurs. Het
leger 'had geen andere keus dan in de lucht te schieten om de mensen te
waarschuwen toen demonstranten gewapend met stenen, pijlen en bogen, stokken en
messen de soldaten aanvielen en hun geweren probeerden te bemachtigen'.

Moet China meer druk zetten op de generaals? Ren doorziet het spel meteen. Vanaf
zijn hotelkamer citeert hij gretig een Britse columnist die de westerse druk
ziet als een poging China in de rol te dwingen van 'derderangs regionale
politieagent'.

Chinese wetenschappers mogen ook nog een duit in het zakje doen. Het Westen is
alleen maar jaloers op China's belangen in Birma.

Hans Moleman

LOAD-DATE: October 8, 2007

LANGUAGE: DUTCH; NEDERLANDS

GRAPHIC: 09MEtijdschriften_ph01

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              34 of 158 DOCUMENTS



                                 de Volkskrant

                                October 4, 2007
                                   donderdag

'Hirsi Ali wil bijdragen aan eigen beveiliging'

BYLINE: Sara Berkeljon

SECTION: BINNENLAND; Blz. 2

LENGTH: 273 woorden

DATELINE: DEN HAAG

SAMENVATTING:

Het voormalig VVD-Kamerlid gaat fondsen werven voor haar beveiliging in Amerika.

Hirsch Ballin geeft vandaag opheldering over de kwestie.

VOLLEDIGE TEKST:

DEN HAAG Ayaan Hirsi Ali is bereid voor haar beveiliging te betalen. Ze heeft
echter tijd nodig om de benodigde fondsen te werven. Dat zei haar advocate
Britta Böhler woensdag in het NOS Journaal. Böhler zei met die verklaring de
indruk weg te willen nemen dat Hirsi Ali niet zou willen bijdragen aan de
kosten.

Volgens Böhler moest Hirsi Ali wachten met geld inzamelen tot ze in het bezit
was van een green card, een permanente verblijfsvergunning. Die kreeg ze 24
september, een week voordat de Nederlandse overheid stopte met het betalen van
haar beveiliging. Daardoor had Hirsi Ali te weinig tijd om fondsen te werven,
meent Böhler.

Sinds maandag verblijft het voormalig VVD-Kamerlid op een Nederlands
schuiladres. Hier is de Nederlandse overheid verantwoordelijk voor haar
veiligheid. Gedurende een jaar betaalde Nederland ook voor de beveiliging van
Hirsi Ali in de VS, maar aan die overgangsregeling kwam maandag een einde.

Hirsi Ali hoopt dat minister Hirsch Ballin van Justitie haar tegemoet zal komen,
door de regeling te verlengen. Dan kan ze vanuit de VS proberen genoeg geld in
te zamelen. De Amerikaanse overheid betaalt in beginsel niet voor de beveiliging
van gewone burgers.

Hirsch Ballin stuurde Hirsi Ali al in december een brief, zo meldde RTL Nieuws
gisteren, waarin hij aankondigde haar beveiliging in de VS per 1 juli te
beëindigen. Vandaag zal Hirsch Ballin de Tweede Kamer opheldering geven over de
gang van zaken rond de beveiliging van de oud-politica.

LOAD-DATE: October 3, 2007

LANGUAGE: DUTCH; NEDERLANDS

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              35 of 158 DOCUMENTS



                                 de Volkskrant

                                October 2, 2007

Geen vrede in Afghanistan zonder consensus

BYLINE: Hafizullah Hazim

SECTION: FORUM; Blz. 13

LENGTH: 1064 woorden

SAMENVATTING:

Tot nog toe mislukken alle pogingen om vrede te brengen in Afghanistan. Ook het
effect van de Nederlandse missie is twijfelachtig. Alleen een federale regering
waarin alle bevolkingsgroepen zijn vertegenwoordigd, kan volgens Hafizullah
Hazim duurzame vrede garanderen.

VOLLEDIGE TEKST:

En weer is het oorlog in Afghanistan, weer sterven Afghanen met duizenden
tegelijk en weer moeten ze vluchten. Zo gaat het al dertig jaar lang,
onafgebroken. Het is het trieste beeld van de hedendaagse geschiedenis van
Afghanistan, een land met een belangrijke strategische positie, prooi voor
buurlanden en slachtoffer van de ambities van de grote wereldmogendheden.

De tienjarige Russische bezetting van het land (1979-1989) en het door het
Westen gesteunde verzet daartegen, kostten anderhalf miljoen mensen het leven.
Nog eens vijf miljoen Afghanen vluchtten, vooral naar Iran en Pakistan.
Binnenlandse verhuizingen naar gebieden waar niet gevochten werd, verjoegen en
ontwortelden de achterblijvers.

Ook de periode daarna, onder de presidenten Najibullah en Rabbani, werd getekend
door oorlog. Ondertussen ontstond in het zuiden, met steun van Pakistan, de
verzetsgroep de Taliban. De verovering door deze groep van Kabul in 1996 luidde
het begin in van een zeer extreem regime, geleid door mullahs (islamitische
geestelijken), die de absolute alleenheerschappij van de islamitische wetgeving
in het land vastlegden. Verzetsgroepen in het noorden, de Noordelijke Alliantie,
zetten de strijd voort tegen de Taliban, die in 2001, na militaire interventie
van het Westen, de macht verloren.

De oorlog duurt voort en ondertussen verrijken de drugsbaronnen en de
drugsmaffia zich met de opiumhandel. Gewone burgers, geconfronteerd met grote
armoede, werkloosheid en willekeur, zijn het slachtoffer. Het is niet
waarschijnlijk dat de strijders zullen stoppen, ondanks de zware lessen van de
laatste decennia. De militaire interventie van de internationale gemeenschap
blijkt niet in staat de Taliban te verslaan. En als dat wel zo zou zijn, dan zou
de strijd opnieuw oplaaien. De wortels van het conflict blijven onaangetast. Het
is de eeuwige strijd van de verschillende etnische bevolkingsgroepen om de
macht, sinds Achmed Khan, een Pashtun, in 1747 de eerste emir werd van de
Durani-dynastie en de onafhankelijkheid van Afghanistan uitriep.

Inmiddels wordt Afghanistan ruim tweehonderd jaar bijna onafgebroken door de
Pahstuns bestuurd. Dit tot ongenoegen van andere bevolkingsgroepen die zich
tegen de gevestigde macht verzetten ondersteund door (buur)landen die daar baat
bij hebben.

De huidige regering is er niet in geslaagd deze tegenstellingen te overbruggen.
Het nepotisme viert hoogtij, de armoede is groot, de internationale hulp komt
niet ten goede aan de bevolking, maar verdwijnt in de zakken van corrupte
politici en hun handlangers. Opbouw krijgt weinig kans. De wanhoop groeit.

Kortom: het wantrouwen in de regering groeit, evenals de sympathie voor en
aansluiting bij het verzet van de Taliban. Met uitsluitend militaire middelen
zijn deze ontwikkelingen niet te keren. Fundamentele maatregelen en politieke
hervormingen aan de basis zijn nodig.

Een nieuwe topconferentie, onder voorzitterschap van de VN, met deelname van
vertegenwoordigers van alle bevolkingsgroepen, zou een eerste stap moeten zijn.
In die conferentie moet analyse en evaluatie van de ontwikkelingen in
Afghanistan sinds de verdrijving van de Taliban in 2001 centraal staan.
Vooruitlopend op de mogelijke uitkomsten van een dergelijke conferentie zijn er
algemene richtlijnen aan te geven.

Allereerst zouden enerzijds de Amerikanen en de NAVO en anderzijds de grote
machten in het Oosten afspraken moeten maken over hun politieke en strategische
doelen in Afghanistan. De angst van Afghanen om door de strategische ligging van
hun land een slagveld te worden in de belangenstrijd tussen de grote
mogendheden, is groot. Het voelt niet veilig. Gezien de negatieve gevoelens die
Amerikanen en andere westerse troepen bij de Afghanen oproepen, moet de
internationale militaire steun onder de vlag van de Verenigde Naties worden
voortgezet. Daarbij moet dan geleidelijk aan meer ruimte gemaakt worden voor het
Afghaanse leger en de Afghaanse politie, totdat die in staat zijn zonder steun
van buitenaf te opereren.

Daarnaast moet er een politiek systeem komen dat evenredige deelname aan de
macht van alle etnische bevolkingsgroepen in Afghanistan garandeert. En dit op
democratische basis; niet door de machthebbers benoemd, maar door de eigen
bevolkingsgroep gekozen leden.

Een betrouwbare bevolkingstelling en -registratie is nodig. Het aantal leden van
een bevolkingsgroep dient het criterium te zijn voor deelname aan regering en
politiek op alle niveaus, met de daarbij horende invloed op de economische,
sociale en culturele bestuurslagen in het land.

Zolang de overheersende macht in handen blijft van één bevolkingsgroep (ook
president Karzai is een Pashtun), zal de deelname van andere bevolkingsgroepen
een schijndemocratie zijn en zullen ontevredenheid en verzet de zo gewenste
vrede blijven verhinderen. Een federale regering is de enige oplossing voor
vrede in Afghanistan.

En tot slot moet de strijd tegen de Taliban en Al-Qaida zonder enig compromis
gevoerd blijven worden. Zij vormen een groot gevaar, voor de Afghanen en voor de
wereldvrede. De strijd zal met de steun van alle bevolkingsgroepen gewonnen
worden. Ook drugsbaronnen en smokkelaars, die nu in feite worden beschermd door
hoog geplaatste machthebbers, kunnen met algemene steun worden bestreden.

De Nederlandse missie in Uruzgan is op korte termijn een onmisbare steun. Voor
duurzame veiligheid is instemming en participatie van alle bevolkingsgroepen
onmisbaar. Nederland zou zijn inzet aan de realisatie van deze voorwaarde moeten
verbinden.

De ellende die het Afghaanse volk teistert, moet plaats maken voor wederopbouw.
De hulp die daarvoor door de internationale gemeenschap ruimhartig wordt
aangeboden, moet bij de gewone mensen komen. De bereidheid van internationale
hulporganisaties eraan te werken is groot. Gevluchte Afghanen, ook in Nederland,
en in het bijzonder de hoog opgeleiden, kunnen en willen een belangrijke,
wellicht onmisbare bijdrage leveren.

Een stabiele vredessituatie is vereist als noodzakelijke basis voor wederopbouw.
Dat kan alleen worden bereikt op van alle bevolkingsgroepen in Afghanistan kan
worden bereikt.

LOAD-DATE: October 2, 2007

LANGUAGE: DUTCH; NEDERLANDS

NOTES: Hafizullah Hazim is voorzitter van de Unie van Afghaanse verenigingen in
Nederland (UvAViN); Alle bevolkingsgroepen moeten de macht delen in een federale
regering

GRAPHIC: 02FOafghaan_ph01, Afghaanse en Pakistaanse leiders kwamen in augustus
bijeen voor vredesbesprekingen in Kabul., Foto AP

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              36 of 158 DOCUMENTS



                                 de Volkskrant

                                October 2, 2007

Hirsi Ali duikt onder in Nederland

BYLINE: Sara Berkeljon

SECTION: VOORPAGINA; Blz. 01

LENGTH: 439 woorden

DATELINE: Den haag

SAMENVATTING:

Overheid heeft betaling van beveiliging oud-VVD Kamerlid in Verenigde Staten
gestopt.

Tweede Kamer wil opheldering van minister Hirsch Ballin.

Halsema eist spoeddebat.

VOLLEDIGE TEKST:

Den haag De Tweede Kamer wil opheldering van minister Hirsch Ballin van Justitie
over de terugkeer van Ayaan Hirsi Ali naar Nederland. Het voormalig VVD-Kamerlid
kwam maandag aan op Schiphol, nadat de Nederlandse overheid had besloten niet
meer te betalen voor haar beveiliging in de Verenigde Staten. Ze is overgebracht
naar een geheim adres.

Sinds een jaar werkt Hirsi Ali bij het American Enterprise Institute (AEI), een
conservatieve denktank in Washington.

GroenLinks-leider Femke Halsema krijgt waarschijnlijk voldoende steun voor een
spoeddebat over de kwestie. Halsema vergelijkt Hirsi Ali met de bedreigde Britse
schrijver Salman Rushdie, die ook bij verblijf in het buitenland door de Britse
overheid werd beschermd. Halsema: 'Dat vind ik een sympathieker standpunt dan
het Nederlandse. Hirsi Ali is een Nederlands burger en internationaal
opinieleider. In haar veiligheid schuilt een Nederlands belang.'

De PvdA steunt het spoeddebat, 'tenzij Ayaan bezwaar zou maken', aldus Kamerlid
Aleid Wolfsen. Hij noemt het recht op bescherming 'een basisrecht', ook wanneer
iemand in het buitenland verblijft.

Het CDA steunt de opstelling van partijgenoot Hirsch Ballin. Sybrand van Haersma
Buma: 'Het ging om een overgangsmaatregel, die niet oneindig kan voortduren. Het
is onmogelijk dat Nederland die verantwoordelijkheid neemt.' Ook de VVD staat op
dit standpunt. Oud-minister en gewezen VVD-fractielid Verdonk zei in NOVA het
besluit van Hirsi Ali af te keuren.

Op Nederlands grondgebied heeft de bedreigde Hirsi Ali recht op beveiliging. In
de Verenigde Staten bieden de autoriteiten haar dat niet; de Amerikaanse
overheid betaalt in beginsel niet voor de beveiliging van een gewone burger.

Het is volgens de partijen nu aan Hirsch Ballin te verduidelijken wat er tussen
Nederland en de VS is afgesproken. De minister wilde maandag niet reageren.
Vorig jaar schreef zijn voorganger Donner aan de Kamer dat het uitgangspunt is
dat 'elk land zorg draagt voor de veiligheid van personen die zich op zijn
grondgebied bevinden'. De Nederlandse staat zou overleggen met de Verenigde
Staten, om een 'zorgvuldige overgang' van Hirsi Ali veilig te stellen.

In Washington kon Hirsi Ali tot maart dit jaar met twee bodyguards over straat.
Na concrete bedreigingen werd haar beveiliging opgeschroefd naar zes bewakers,
evenveel als zij in Nederland gewend was.

Het American Enterprise Institute wil niet reageren. Hirsi Ali was gisteren niet
bereikbaar.

LOAD-DATE: October 10, 2007

LANGUAGE: DUTCH; NEDERLANDS

NOTES: Rectificatie / Gerectificeerd; 'VVD-fractielid Verdonk zei in NOVA het
besluit van Hirsi Ali af te keuren' (voorpagina, 2 oktober). Verdonk stelde
juist dat de Nederlandse overheid Hirsi Ali moet beschermen, ook op Amerikaans
grondgebied.

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              37 of 158 DOCUMENTS



                                 de Volkskrant

                                October 1, 2007
                                    maandag

'Koefnoen is iets te traag'

BYLINE: Maud Effting

SECTION: ACHTERKANT; Blz. 18

LENGTH: 748 woorden

SAMENVATTING:

Jeroen van Koningsbrugge (34) maakt samen met zijn beste vriend het satirische
VPRO-programma Draadstaal. De critici zijn lovend. Van Koningsbrugge: 'Jee, we
maken iets voor de VPRO.'

VOLLEDIGE TEKST:

Jullie zijn al de nieuwe Van Kooten en De Bie genoemd.

Van Koningsbrugge: 'Ja, daar schrik je toch wel even van.'

Oja?

'Van Kooten en De Bie zijn grote voorbeelden voor ons. We zijn allebei met hen
opgegroeid. Toen we de aftiteling van ons eigen programma terugzagen, keken we
elkaar aan en zeiden we: jee, we maken iets voor de VPRO.'

Gaat het eindelijk weer goed tussen de VPRO en de humor?

'Ik hoop het.'

In Draadstaal doen jullie sketches met zelfbedachte typetjes. Waar haal je die
vandaan?

'We spelen de gewone man en zijn kijk op de wereld. Ik ben een kijker. Ik heb
vijf jaar in een nachtclub gewerkt, de Odeon in Amsterdam. Saïd, één van mijn
typetjes, komt daar vandaan. Hij was een snorder, zo'n illegale taxichauffeur,
en had nog vijftien andere baantjes erbij. Die man staat op mijn netvlies
gebrand.'

Doen jullie ook BN'ers?

'Nee, dat kan Koefnoen veel beter dan wij.'

Vind je Koefnoen goed?

'Het is heel erg knap. Maar het programma is iets te traag naar mijn smaak. Het
is niet mijn soort humor. Ik vind het net iets te gelikt. Ik hou meer van ruwe
randjes.'

Welke typetjes zijn het leukst?

'Ik hou van mensen met lichamelijke en geestelijke gebreken. Daar heb ik lol in.
Ik verander ook langzaam in mijn types als ik ze speel. Dennis is virtuoos met
teksten. Hij kan spontaan een lied op rijm zingen. Dennis schrijft 80 procent
van de teksten, ook omdat ik het heel druk heb. Hij vindt het jammer dat we niet
zoveel met de actualiteit kunnen doen, omdat De Nieuwste Show (het dagelijkse
satirische nieuwsprogramma van BNN, red.) dat al doet. Ik vind dat niet zo erg.'

Stiekem zijn jullie grappiger dan De Nieuwste Show, waarin je ook meespeelt.

'Ik ben een kleine schakel in De Nieuwste Show, ik schrijf er zelf niet aan mee.
Ik krijg op woensdagmiddag een tekst voor mijn neus en die voer ik dan uit. Het
programma moet nog rijpen. Ik vind het nog iets te gehaast af en toe. Ze hebben
ook nog niet de goodwill van het publiek, dus fouten worden hen niet zomaar
vergeven.'

Ben je tevreden over je scènes in De Nieuwste Show?

'Nee, niet altijd. Ik ben wel eens voor het blok gezet. Dan probeer ik er het
beste van te maken. Maar ik heb ook al een aantal grappige dingen kunnen doen.'

Hoe zijn jullie op tv beland?

'We hebben zes jaar met de pilot rondgelopen. In eerste instantie wilde niemand
het hebben. Van de VARA kregen we een brief: dit is niet ons soort humor. En BNN
zei tegen ons: geweldig hoor, maar het is niet plat genoeg. Ik zei: ik ga geen
tieten en konten erin schrijven; dit is onze humor en daar moet je het mee doen.
We zijn blijven leuren, want we hadden het gevoel dat het écht leuk was. En toen
wilde Talpa ons ineens hebben. We kregen carte blanche. Dat werd ons vorige
programma: Nieuw Dier.'

En?

'Met de eerste aflevering scoorden we 500 duizend kijkers. Later werd het
verplaatst en ging het als een nachtkaars uit. Niemand kon het meer vinden. Toen
Talpa naar RTL ging, zijn we keihard afgewezen: jullie scoorden niet goed, hè?
Terwijl ze ons zelf op een andere avond hadden gezet. De VPRO vroeg ons toen De
Staat van Verwarring was geflopt.'

Je speelt ook in De Lama's van BNN, maar je bent bekend geworden als Dennis van
der Ven, de onvermoeibare autoverkoper in de Citroën-reclames. Met de 'echte'
Dennis van der Ven maak je nu Draadstaal. Hoe zit dat?

'De regisseur van die commercial nam altijd namen van vrienden en bekenden. Ik
zei: zullen we Dennis van der Ven doen? Ik was al heel lang bevriend met Dennis,
en het klonk zo goed met Citroën.

'Ik kwam destijds van de toneelschool in Maastricht. Toen we begonnen met de
commercial, zei de regisseur: doe maar wat. Ik verkrampte een beetje, omdat die
opnamen duizenden euro's per minuut kosten. Maar ik ben toen gaan improviseren,
en dat was zo grappig dat het grootste gedeelte van de commercial uit die eerste
opname is gehaald. Ik zou in eerste instantie één commercial doen - het werden
er zeven. '

Jullie staan met Draadstaal nu op vrijdagavond om twaalf uur. Niet echt een
fijne tijd.

'Nee, maar in dat slot kunnen we wel lekker freewheelen.'

Wat vond je van jullie voorgangers bij de VPRO, Jiskefet?

'Heel erg leuk, al waren ze het laatste jaar voor mij een beetje op. Ze zijn op
het juiste moment gestopt. Dennis en ik zeiden gisteren nog tegen elkaar: over
een jaar of twintig moeten we écht stoppen.'

LOAD-DATE: October 1, 2007

LANGUAGE: DUTCH; NEDERLANDS

NOTES: Draadstaal. Elke vrijdag, Nederland3, 23.55 uur.; 'Ik zei tegen BNN: ik
ga geen tieten en kontenerin schrijven'

GRAPHIC: 01MEstaal_ph01, Dennis van der Ven (l) en Jeroen van Koningsbrugge
(r)., Foto Merlijn Doomernik

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              38 of 158 DOCUMENTS



                                 de Volkskrant

                               September 29, 2007

Onnodig het vermoeiende gesprek aan te gaan met de gehandicapten in het land;
Marjolijn Februari

BYLINE: Marjolijn Februari

SECTION: HET BETOOG; Blz. 03

LENGTH: 952 woorden


Sommige mensen hebben een IQ van honderd. Dat maakt ze interessant, omdat ze
daarmee normaal zijn. U en ik, die een IQ hebben dat hoger ligt dan honderd -
dat van mij werd toen ik tien jaar oud was door de rijksoverheid ten behoeve van
longitudinaal bevolkingsonderzoek uitgebreid gemeten, de geheime testresultaten
liggen nog altijd bij mijn ouders in de kluis, tussen de testamenten en de
verzekeringspapieren, dus ik weet het zeker - zijn afwijkend.

Het moet mooi zijn om normaal te zijn. Je hoeft je niet aan te passen aan je
omgeving, want alles is al aangepast aan jou. Daardoor is het makkelijker om
1.75 meter lang te zijn dan 2.25 meter, makkelijker om twee ogen, oren, armen en
benen te hebben dan geen, makkelijker om in Nederland Algemeen Beschaafd
Nederlands te spreken dan Turks, makkelijker om modaal te verdienen dan tien
keer modaal. Bij dat laatste voorbeeld gaat het al een beetje mis. In sommige
gevallen blijkt normaliteit toch niet zo begerenswaardig. Van geld, talenten,
schoonheid en spierkracht hebben we liever meer dan gemiddeld en meer dan
modaal.

Omdat 70 procent van de mensen een IQ heeft tussen 85 en 115, heet dat modale
niveau de 'normale intelligentie'; maar dat betekent niet dat iedereen zo'n
normale intelligentie voor zijn kinderen wil. Liever abnormaal dan modaal.

Toch beroepen ouders van hoogbegaafde kinderen zich graag op de problemen die
hun kinderen ondervinden in het land van de normalen. Stel je voor, zeggen ze,
dat je als mens met een normale intelligentie moet leven in een land van
geestelijk gehandicapten: zo ongeveer moet de hoogbegaafde zich ook voelen in
Nederland. En jawel, dat is inderdaad een afschuwelijke situatie, als je het zo
bekijkt. Het valt dan ook wel te begrijpen dat ouders hun kinderen willen redden
van de omgang met geestelijk minderwaardigen en dat ze zoeken naar scholen die
zijn aangepast aan het eigen niveau.

Op dezelfde manier lijkt de intelligente mens zich nu te hebben afgezonderd in
zijn gesprekken over Europa. Omdat de normale burgers het ingewikkelde proces
van eenwording niet begrijpen, wordt het één worden voortaan besproken door de
abnormale burgers in splendid isolation. Na het eerste referendum zou er
uitgebreide communicatie volgen, een heel pakket met debatten en uitlegrondes en
overlegsessies in de samenleving, maar al snel zag je bij alle betrokkenen de
tegenzin groeien. Europa is nu eenmaal een eliteproject, klonk het in de
wandelgangen, en dus was het bij nader inzien niet nodig om het vermoeiende
gesprek aan te gaan met de geestelijk gehandicapten in het land.

Best. Er is niets meer aan te doen, dus ik wind me er niet langer over op. Ik
ben wel geïnteresseerd geraakt in het verschijnsel op zich: als begrip en
intelligentie maatstaven zijn om geïnformeerd te worden over Europa, waarom zijn
alle betrokkenen dan niet zelf aan tests onderworpen? En wat zou dan het minimum
zijn waarop je moet functioneren om in aanmerking te komen voor informatie? Als
een onderwerp inderdaad een zaak is voor de elite, is het beste immers niet goed
genoeg. Excelsior - steeds hoger.

Al langer vraag ik me af waarom mensen zo snel genoegen nemen met hun eigen
ontwikkelingsniveau; en waarom ze de lat niet hoger leggen, bij mensen die veel
slimmer, geïnformeerder en geleerder zijn dan zij. Die vraag kwam voor het eerst
een jaar of twee geleden bij me op toen ik Maria Goos in een televisieprogramma
kritisch hoorde spreken over André Rieu. Ze nam geen genoegen met het artistieke
niveau van zijn werk, het publiek verdiende beter en kon beter komen kijken naar
het werk van Goos zelf.

Nu heb ik altijd een grote sympathie gehad voor de ambachtelijke aanpak van
André Rieu, maar als Maria Goos gelijk had, en het publiek verdiende een hoger
kwaliteitsniveau in de kunst, waarom zouden we dan blijven hangen op het niveau
van Goos zelf? Het verschil in sophistication tussen haar en James Joyce of
Sofia Goebaidoelina is immers minstens zo groot als tussen haar en André Rieu.
Waarom Goos dan niet inruilen voor Joyce, als we toch het beste voorhebben met
het publiek?

Als je erop gaat letten is het een fascinerend verschijnsel: mensen beschouwen
zichzelf heel gemakkelijk als de top van de piramide. In een Amerikaans
televisieprogramma dook ooit een vrouw op die zich kwam beklagen over
discriminatie in de wereld van de topmodellen. Was zij niet adembenemend mooi?
Jawel, dat was zij. Waarom kreeg ze dan geen werk als topmodel? Omdat ze 1.52
meter lang was, en de norm voor topmodellen is nu eenmaal 1.80 meter, daar moest
ze zich maar in schikken, was de boodschap van de televisiepresentator.

Wat hij niet tegen haar zei, was dat haar klacht tamelijk inconsistent was. Want
als zij topmodel zou kunnen worden met een lengte van 1.52 meter, waarom dan
niet een ander met een gewicht van honderd kilo? En waarom niet een derde met
een lange neus, brede heupen, een groot hoofd? Natuurlijk had ze gelijk dat de
norm tot discriminatie leidde. Maar zodra die discriminatie zou worden
afgeschaft, was haar kans ook meteen verkeken op een baan als topmodel, omdat
dan niet meer kon worden vastgesteld hoe mooi ze was.

Volgens de strenge normen die mensen aan de wereld opleggen, zijn ze vaak zelf
niet mooi, slim of getalenteerd genoeg. Maar terwijl ze alle anderen wel streng
beoordelen, zien ze hun eigen afwijking van de norm graag door de vingers. Het
Europa-project is de laatste jaren een groot amateuristisch geklungel geweest,
men bleek niet in staat een simpel gesprek aan te gaan met de burgers dat leidde
tot wederzijds begrip en resultaat; toch heet het intern nog steeds een project
van de elite. En vreemd genoeg heeft dat ook wel weer iets aandoenlijks, zo'n
klungelende elite die zo trots is op haar eigen fouten.

LOAD-DATE: October 1, 2007

LANGUAGE: DUTCH; NEDERLANDS

NOTES: U en ik, die een IQ hebben dat hoger ligt dan 100, zijn afwijkend

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              39 of 158 DOCUMENTS



                                 de Volkskrant

                               September 29, 2007

Bewust tanken is zo simpel nog niet;
Sancties Veel automobilisten zijn begaan met Birma, maar twijfelen aan het nut
van een boycot

BYLINE: Noël van Bemmel

SECTION: BINNENLAND; Blz. 03

LENGTH: 541 woorden

DATELINE: AMSTERDAM

SAMENVATTING:

Tank niet meer bij Total en tart zo het regime in Birma. Aldus de SP. Maar werkt
het ook? Gesprekken aan de pomp.

VOLLEDIGE TEKST:

AMSTERDAM 'Euh, ik had geen keus', zegt Katrien van Teeffelen bij een
Total-pompstation langs de A10. De taxichauffeuse had graag meegedaan met de
consumentenboycot tegen de Franse oliemaatschappij, maar ze had geen druppel
meer. Wijzend op de pomp: 'Ik heb maar 10 liter getankt, de rest koop ik ergens
anders.'

Alle kleine beetjes helpen volgens Van Teeffelen om het militaire regime in
Birma onder druk te zetten. 'Zo'n Japanse cameraman die stervende is en blijft
filmen. Echt verschrikkelijk!' En dan rijdt ze weer snel weg, de ringweg op.

Veel klanten van dit tankstation hebben de oproep van vier linkse politieke
partijen gehoord om Total te boycotten. Via radio of internet. 'Dit is iets wat
burgers zelf kunnen doen', zei Kamerlid Krista van Velzen (SP) donderdagavond in
een spoeddebat. 'Rij de Total-stations gewoon voorbij!'.

Desondanks staat volgende ochtend een rij bij de kassa. Sommigen dragen een
draadloze microfoon op hun oor en praten hardop over leveringstermijnen en
factuurbedragen, anderen worstelen met de slappe deksel van hun koffiebeker. De
meesten gruwen van de gebeurtenissen in Birma, maar elders tanken vinden ze
overdreven. Een enkeling: 'Birma? Is daar wat aan de hand dan?'

Veel klanten rijden in een auto van de zaak en betalen met een Totaltankpas.
'Als ik ergens anders tank moet ik zelf betalen', legt een koerier uit. 'Ik ga
het er wel even over hebben op kantoor, maar ik denk niet dat zo'n contract
makkelijk is op te zeggen.'

Meest gehoorde mening onder deze groep HWN'ers (Hardwerkende Nederlanders): erg
hoor, wat in Birma gebeurd. Maar wat maakt het uit waar ik tank. Alle
oliemaatschappijen hebben lak aan de mensenrechten en het milieu. Of het nu
Birma, Nigeria of elders is.

Dat zeggen bijvoorbeeld de jonge Timo met zijn zwarte Saab, de oudere Robert in
zijn Chevy SUV, Peter met zijn bestelbusje of Robert die werkt in de
verkeerstoren van Schiphol.

Toch klinken er ook andere geluiden. Zo heeft Frank van den Brink net zijn
huurauto volgegooid. 'Is dit een Total-station? O, niet op gelet.' Van den Brink
denkt dat het financiële effect van een keertje elders tanken miniem is, maar
dat de angst bij ieder bedrijf voor imagoschade groot is.

Zelf is hij country-manager van zuivelbedrijf Campina in Roemenië. 'Wij zijn er
ook volop mee bezig. Bijvoorbeeld door op verantwoorde wijze soja te verbouwen
in Zuid-Amerika. En ik weet uit eigen ervaring: dat is makkelijker gezegd dan
gedaan.'

Of vrijdag minder omzet is gedraaid dan gewoonlijk, wil Total Nederland niet
zeggen. Het hoofdkantoor in Parijs zegt in een persverklaring niet van plan te
zijn uit Birma te vertrekken. 'Dat zou slechts tot gevolg hebben dat Total
vervangen wordt door andere partijen die mogelijk minder begaan zijn met de
ethische principes waardoor Total zich bij al haar initiatieven laat leiden.'

Een vertrek zou volgens Total de bevolking aan nog meer ontberingen kunnen
blootstellen. De lokale staf dient zelfs 'als rolmodel voor zakelijke en
politieke leiders die op zoek zijn naar wegen waarlangs de mensenrechtensituatie
in het land aan de orde kan worden gesteld', aldus de verklaring.

LOAD-DATE: October 1, 2007

LANGUAGE: DUTCH; NEDERLANDS

NOTES: xxx; xxx; xxx

GRAPHIC: 29BITOTALPOMP_ph01, Verkeersleider Robert tankt bij Total, nabij
Schiphol. 'Ik vraag me af of het iets uitmaakt welke oliemaatschappij ik kies.',
Foto Raymond Rutting

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              40 of 158 DOCUMENTS



                                 de Volkskrant

                               September 29, 2007

Je bent GROEN en je wilt VLIEGEN

BYLINE: Jeroen Trommelen vertelt alles over de modernste aflaat: betalen om
klimaatneutraal te reizen.

SECTION: REIZEN; Blz. 01

LENGTH: 757 woorden

SAMENVATTING:

Vliegen vervuilt, en moet je daar iets aan doen? En hoe? En heeft het wel zin?
Jeroen Trommelen vertelt alles over de modernste aflaat: betalen om
klimaatneutraal te reizen.

VOLLEDIGE TEKST:

et kan een dilemma zijn voor milieuvriendelijke reizigers: je wilt je
persoonlijke bijdrage aan het broeikaseffect verminderen, maar niet zó fanatiek
dat je wilt ophouden met vliegen. Heeft het dan zin je vliegreis klimaatneutraal
te maken? Zelfs geharde wereldreizigers als Floortje Dessing doen het, en ook
veel ministeries, instellingen en bedrijven neutraliseren tegenwoordig het
klimaateffect van hun vluchten.

Tegelijk schamperen critici over de 'groene aflaat' die weinig meer zou zijn dan
een loos gebaar of een pseudo-religieus bewijs van goed gedrag. Een Nederlands
klimaatbos in Oeganda bleek begin deze maand deels te zijn omgehakt: precies het
soort incident waarvoor wordt gewaarschuwd. De betrouwbaarheid van de aanbieders
van klimaatcompensatie is voor gewone burgers niet te controleren. Dat roept
vragen op. Maakt compenseren verschil? Is het effectief? En als je het doet, bij
wie moet je dan zijn?

Maakt het verschil?

Op het eerste gezicht lijkt klimaatcompensatie voor vliegreizen veel gedoe voor
weinig resultaat. Wereldwijd gebruikt de luchtvaart slechts 3 procent van de
fossiele brandstof. Vliegen is nog altijd een elitaire zaak: minder dan 2
procent van de wereldbevolking heeft ooit in een vliegtuig gezeten. Andere
veroorzakers van broeikasgas, zoals energiecentrales, wegverkeer en
vleesproducenten, leveren een grotere bijdrage aan het broeikaseffect dan
vliegtuigen.

Maar de klimaatschade van vliegtuigen is groter dan je alleen op basis van het
brandstofgebruik zou denken. Hoog in de atmosfeer is de uitstoot van
broeikasgassen 2,7 keer zo schadelijk dan op de grond, zeggen wetenschappers.
Omdat het aantal vliegbewegingen groeit, zal het werkelijke aandeel van
luchtvaart in het broeikaseffect de komende decennia oplopen naar 10 procent en
méér. Op het niveau van een huishouden maakt wel of niet vliegen een groot
verschil in klimaatschade.

De rekenmethoden lopen uiteen, maar één retour Amsterdam-Bonaire veroorzaakt
minstens 2500 kilo CO2. Dat is meer dan we uitstoten door een jaar lang het huis
te verwarmen of auto te rijden. Wie eerlijker rekent, komt voor dit retourtje
zelfs uit op 5000 kilo CO2. Vliegen is de snelste manier om in korte tijd
extreem veel energie te gebruiken. Wie dat compenseert, maakt verschil.

Is het effectief?

Stel die vraag aan de klimaatexperts van de milieubeweging, en je krijgt
verrassende en tegenstrijdige antwoorden. Greenpeace en Milieudefensie
bijvoorbeeld ondersteunen de gezamenlijke milieucampagne Nederland
Klimaatneutraal, maar zijn tegelijk óók tegen compensatieprojecten, met name
tegen de aanplant van bomen.

Klimaatbossen zou je eigenlijk voor eeuwig intact moeten houden om te voorkomen
dat de opgeslagen koolstof alsnog in de atmosfeer terechtkomt, zegt
klimaatexpert Ronald Pols van Milieudefensie. De beheerders van die bossen
hanteren wel een ruime verliesmarge voor bosbrand, ziekten of boze boeren die
hun land terugeisen, maar de kans dat er iets misgaat in dit proces vindt hij
toch te groot. Bovendien is er gewoon te weinig ruimte op aarde om ieders vlucht
te compenseren. De wereld is te klein voor zoveel bomen.

Wie denkt dat vliegen oké is omdat je het tóch kunt afkopen, maakt een
vergissing, zegt ook Hans Altevogt van Greenpeace. Niet vliegen is het beste
advies. Met andere vakantiebestemmingen, en vergaderen via beeldschermen kunnen
veel vluchten worden geschrapt. Maar als er echt gevlogen moet worden, laten ook
de klimaatexperts zelf hun reizen compenseren, zeggen ze. Ze doen dat bij
maatschappijen die het compensatiegeld niet of nauwelijks investeren in bosbouw,
maar in duurzame energieprojecten zoals windmolens of biobrandstof. Door deze
projecten neemt de groei van de uitstoot van kwalijke gassen minder toe.

Bij de kleine en nog strengere milieuclub SinksWatch zijn ook energieprojecten
uit den boze. 'Het is onmogelijk vast te stellen of die duurzame investeringen
anders niet zouden zijn gedaan', zegt activiste Jutta Kill.

'Als de projecten niets toevoegen, is de besparing niet reëel.' Voor
Milieudefensie maakt dat niet uit. 'De projecten zijn zó gunstig voor
ontwikkelingslanden dat we ze dat geld niet kunnen ontzeggen', zegt Pols.

Daarbij komt: een euro die wordt uitgegeven aan compensatieprojecten, is in elk
geval klimaatvriendelijk besteed. Bij vrijwel alle andere uitgaven zou indirect
méér broeikasgas worden geproduceerd.

LOAD-DATE: October 1, 2007

LANGUAGE: DUTCH; NEDERLANDS

NOTES: StreamerStreamerStreamerStreamerStreamer

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              41 of 158 DOCUMENTS



                                 de Volkskrant

                               September 28, 2007
                                    vrijdag

PvdA speelt politiek piramidespel;
CDA kwalificeert het optreden van de coalitiegenoot als een
'nederlagenstrategie'

BYLINE: Marc Peeperkorn; Sheila Sitalsing

SECTION: BINNENLAND; Blz. 3

LENGTH: 579 woorden

DATELINE: DEN HAAG

SAMENVATTING:

Ramkoers

Opereert de PvdA wel verstandig door zo fel te strijden tegen een versoepeling
van het ontslagrecht?

VOLLEDIGE TEKST:

DEN HAAG PvdA-Kamerlid Diederik Samsom blaakt van strijdlust dezer dagen.
Onvermoeibaar beantwoordt hij honderden woedende e-mails van ontgoochelde
kiezers. Als er gescholden wordt, scheldt hij terug. Maar bovenal claimt Samsom
vol zelfvertrouwen het volgende succes voor zijn partij: de versoepeling van het
ontslagrecht gaat van tafel.

De opstelling van Samsom is typerend voor de hele PvdA: hij wekt nieuwe
verwachtingen om net geleden verliezen te verdoezelen. In de financiële sector
heet zoiets een piramidespel, waarvan zelfs de Albanezen weten dat het leidt tot
een bankroet. Het CDA spreekt over de 'nederlagenstrategie' van coalitiepartner
PvdA.

Terwijl alles er op Prinsjesdag nog zo veelbelovend uitzag voor de PvdA. Er lag
een Miljoenennota die vrijwel unaniem als 'links' werd getypeerd. PvdA-minister
Bos van Financiën had zijn stempel op het beleid gezet. PvdA-fractievoorzitter
Tichelaar jubelde dat het CDA van premier Balkenende overstag was, hetgeen door
de VVD gretig werd beaamd.

In plaats van dat succes rustig genietend te incasseren, eiste Tichelaar in het
debat over de kabinetsplannen onverwachts meer koopkracht voor de
middeninkomens. Hoewel het om nog geen 7euro per maand ging, wekte de PvdA de
verwachting dat de hardwerkende Nederlander ook bij haar in goede handen was.
Niet dus. Het plan werd afgeschoten door het kabinet omdat er geen financiële
dekking voor was geregeld.

Deze week werd opnieuw een verwachting niet waargemaakt: na een urenlange
discussie besloot de PvdA-fractie, net als de PvdA-bewindslieden eerder, af te
zien van een referendum over het nieuwe Europese verdrag. Terwijl het in 2005 de
PvdA was die het initiatief nam voor een volksraadpleging over de Europese
Grondwet, de voorganger van het verdrag. Terwijl het PvdA-verkiezingsprogram
zich uitspreekt vóór zo'n referendum. En terwijl Tichelaar deze zomer nog
verkondigde aanleiding genoeg te zien het verdrag aan de burger voor te leggen.

De PvdA-kiezer had dus alle reden te denken dat zijn partij dat zou regelen. De
argumentatie dat het verdrag geen trekjes van een grondwet heeft en daarom geen
volksraadpleging behoeft, wordt door de achterban niet gevolgd, getuige vele
boze e-mails.

De strijd om het ontslagrecht zou de volgende deceptie voor de PvdA-kiezer
kunnen worden. PvdA-bewindslieden en -Kamerleden dreigen eensgezind met een
kabinetscrisis als CDA-minister Donner (Sociale Zaken) zijn voorstel over
soepelere ontslagregels niet intrekt. Gespierde taal, maar ook riskant.

Vast staat dat er sowieso een nieuwe ontslagwet komt. Met wat geluk zonder de
steen des aanstoots: de afschaffing van het vooraf verplichte toetsen door
derden of een werkgever iemand wel mag ontslaan. Een aanpassing waarmee zowel de
PvdA als coalitiepartner ChristenUnie dolbij zal zijn.

Maar als Donner zijn voorstel voor aantasting van het arbeidsrecht laat vallen,
zal hij dat waarschijnlijk op zulk een Donneriaanse wijze doen, dat het moeilijk
zal worden voor de PvdA dit als een onversneden succes te claimen.

Ook met behoud van de preventieve toets blijven er voldoende elementen in
Donners ontslagplan waarop het vrij schieten is voor de SP. Zeker na de grote
broek die de PvdA heeft aangetrokken door aan te sturen op een kabinetscrisis en
de torenhoge verwachtingen die daarmee zijn geschapen bij de achterban.

Marc PeeperkornSheila Sitalsing

LOAD-DATE: September 27, 2007

LANGUAGE: DUTCH; NEDERLANDS

NOTES: Hervorming van de ontslagbescherming al jaren een netelige kwestie; Het
ontslagrecht: VVD en CDA kwamen er in het vorige kabinet niet aan toe, vakbonden
en werkgevers vliegen elkaar al twee jaar in de haren, en de PvdA dreigt na
zeven maanden regeren met een crisis. De hervorming van de ontslagbescherming is
een netelige kwestie. Waar draait het om?; Werknemers met een vast contract zijn
in Nederland relatief moeilijk te ontslaan. Van de twintig OESO-landen kent
Nederland een van de strengste regimes. Met procedures staat Nederland zelfs
bovenaan (CPB). Volgens CDA-minister Donner nemen werkgevers daardoor minder
mensen aan dan economisch wenselijk. Eenmaal in dienst komen bedrijven immers
'moeilijk' van hen af. Outsiders - flexwerkers, allochtonen, herintreders,
werknemers 'met een vlekje' - komen zo relatief lastig aan een baan.; Donner wil
ontslag goedkoper maken door onder meer de ontslagvergoedingen te maximeren op
100 duizend euro, scholingskosten tot een kwart van de vergoeding af te trekken,
en door de preventieve ontslagtoets die nu bij de rechter of bij het Centrum
voor Werk en Inkomen plaatsvindt, te schrappen.; Vooral dat laatste gaat de PvdA
-en de bonden - te ver. 'Zonder rechter is ontslag voor de werkgever geen
emotionele, morele daad meer. Dan is het slechts een administratieve handeling',
verklaart een PvdA'er.; Het voorstel van Donner bevat ook elementen die de PvdA
wel ziet zitten: de scholingsplicht, de aftopping van de ontslagvergoeding,
loonkostensubsidies en de verbeteringen voor flexwerkers.

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              42 of 158 DOCUMENTS



                                 de Volkskrant

                               September 27, 2007

Jan Pronk, wie was dat ook alweer?;
Tijdschriften

BYLINE: Guus Bosch

SECTION: ACHTERKANT; Blz. 22

LENGTH: 485 woorden


Wie, vraagt Elsevier zich af, is toch die Hardwerkende Nederlander? Door
VVD-fractievoorzitter Mark Rutte ten tonele gevoerd, en tijdens de Algemene
Beschouwingen in de Tweede Kamer veelvuldig besproken. Een hij, inderdaad, aldus
Elsevier, want het is 'precies de man over wie zo vaak snerend wordt gesproken,
namelijk de blanke man, vaak ook nog van middelbare leeftijd.' Zijn
zuurverdiende geld wordt via belasting en premies 'overgeheveld naar de
gemiddeld minder hard werkende allochtoon in de dure prachtwijken van
PvdA-minister Ella Vogelaar.' En wie zijn, vraagt de kop boven een
dubbelprofiel, Pronk en Den Uyl ook alweer? Kennelijk anticiperend op een
overwinning van Pronk bij de voorzittersverkiezing in de PvdA, zet Elsevier hem
naast de sociaal-democratische leidsman die zijn glorie vooral beleefde in de
jaren zeventig.

Veel jaren zeventig, trouwens, deze week. Bij HP/de Tijd zelfs als
omslagverhaal. De aanleiding voor dat laatste is een tentoonstelling over die
periode, die de 29ste in Den Bosch wordt geopend. In Nijmegen loopt er al een.
Het blad heeft een aardig abc gemaakt, 'van Abba tot zitkuil', met fotootjes.
Voer voor nostalgici. Verder valt in HP/de Tijd een interview op met Ton Verlind
(57), mediadirecteur van de KRO. Bij de omroep staat een nieuwe campagne op
stapel, werktitel: het goede leven. De interviewer vreest dat het braaf wordt.
Of er in de campagne ook plaats is voor seks, is de vraag. Verlind: 'Wij mijden
geen onderwerp. Maar meer recentelijk is het er gewoon niet van gekomen.' Waar
het bij de KRO ook niet van is gekomen - nog niet - is commercieel gaan. De wil
is er, er zijn gesprekken gevoerd met de Rabobank, maar 'voorlopig is er nog
geen partner gevonden'.

In de jaren zeventig woedde de Koude Oorlog nog, en spraken sommigen over de
dominotheorie. Als er een land in de westerse invloedssfeer communistisch zou
worden, zouden ze allemaal 'omvallen'. In De Groene Amsterdammer gebruikt Henk
Hofland het begrip om te verklaren waarom de NAVO toch zo hamert op een
verlenging van de Nederlandse missie in Afghanistan. Als er een land afhaakt,
gaan ze allemaal. De Groene publiceert deze week verder een stuk uit het nieuwe
boek van andersglobaliste Naomi Klein, bekend van de bestseller No Logo. In De
shockdoctrine (gerecenseerd in de Volkskrant op 14 september) analyseert zij de
meedogenloosheid van de vrije markt.

Vrij Nederland haalt ook al herinneringen op, en wel vanwege CCC Inc. Deze
Nederlandse hippie- en folkband, gestopt in 1974, presenteert binnenkort een
cd-box met verzameld werk. VN's boekenrubriek is deze week een Kinderrepubliek
der Letteren: de kinderboekenweek begint op 3oktober. Onder meer een interview
met de Brit Aidan Chambers, die een heel dik kinderboek schreef. De 782
bladzijden van de Nederlandse vertaling vallen hem tegen. Het origineel kwam
boven de achthonderd uit, en de Italiaanse vertaling telt 1024 pagina's.

Guus Bosch

LOAD-DATE: June 26, 2009

LANGUAGE: DUTCH; NEDERLANDS

GRAPHIC: 27MEtijdschriften_ph01

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              43 of 158 DOCUMENTS



                                 de Volkskrant

                               September 24, 2007
                                    maandag

Marijnissen woest om plan salarisafdracht te verbieden

BYLINE: Marc Peeperkorn

SECTION: BINNENLAND; Blz. 3

LENGTH: 243 woorden

DATELINE: DEN HAAG

SAMENVATTING:

Mogelijk verbod salarisafdracht wekt toorn SP-leider.

VOLLEDIGE TEKST:

DEN HAAG SP-leider Marijnissen is zeer geïrriteerd over het voornemen van
PvdA-minister Ter Horst (Binnenlandse Zaken) om de verplichte salarisafdracht
van SP-politici aan de partijkas te verbieden. Marijnissen noemt dit 'beneden
alle peil' en ziet het als een manier van de PvdA om de electoraal succesvolle
SP een spaak in de wielen te steken.

De SP'er sprak zaterdag op een partijbijeenkomst over een 'schandelijke vorm van
inmenging in de interne aangelegenheden'. Hij verwijt de Volkskrant, die het
plan van Ter Horst zaterdag meldde, 'een dubieuze rol te spelen'. Marijnissen is
'piswoest' op Ter Horst die volgens hem suggereert dat de partijafdracht
illegaal is.

De verplichting voor SP-bestuurders hun inkomen in de partijkas te storten,
bestaat al dertig jaar. Marijnissen noemt het een van de 'kroonjuwelen' van zijn
partij, omdat het voorkomt dat beter betaalde SP'ers zich van het gewone volk
vervreemden. De partij keert op haar beurt de politici een modaal salaris uit.
Andere partijen als GroenLinks, de Partij voor de Dieren en het CDA kennen een
bescheidener afdrachtregeling.

Ter Horst vindt de verplichte stortingen ongewenst omdat het de
onafhankelijkheid van politici kan ondermijnen. Ook zijn de salarissen - betaald
door de overheid - niet bedoeld om partijen te spekken. Volgens Marijnissen moet
de minister zes wetten wijzigen om de afdracht te verbieden.

LOAD-DATE: September 23, 2007

LANGUAGE: DUTCH; NEDERLANDS

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              44 of 158 DOCUMENTS



                                 de Volkskrant

                               September 22, 2007

Ja, ik ben de HWN' er en de ultieme papa

BYLINE: J. van Zelst, Utrecht

SECTION: HET BETOOG; Blz. 07

LENGTH: 213 woorden


Op de voorpagina van donderdag stond: 'Haagse maat der dingen: de HWN', de
hardwerkende Nederlander. Briljant, gewoonweg briljant!

Dat alle politieke kleuren in de Tweede Kamer opeens met mij rekening houden!
Want ik ben de HWN: sta om zes uur 's ochtends op, ontbijt snel, geef de kleine
een kus en ga om 6.35 uur op weg naar de trein, forens even en arriveer om 7.45
uur op kantoor. Negen uur later vertrek ik weer, na een dag vol noeste arbeid.
Twee keer per week ga ik naar school, want tegenwoordig moet je een leven lang
leren. Die dagen kom ik om 22.30 uur thuis, geef de kleine van zes maanden een
kus en stap in bed. De volgende dag begint alles weer van voren af aan. Op één
dag in de week na. Dan ben ik de moderne papa en heb een fantastische papadag.
Hoe meer HWN kun je zijn? Maar dan een vraag aan die politici die zo
gepassioneerd voor mij opkomen. Hoe weten jullie wat ik wil, wat ik echt
overhoud in de portemonnee en of ik wel het cement van de samenleving wil zijn?
Heren en dames politici: alstublieft! Of geef toe dat je het gewoon over jezelf
hebt! Ik geloof best dat jullie, ook al kun je niet tussen vrijdag en woensdag
een tegenbegroting maken, ook HWN'ers zijn. Of zorg dat je weet wat ik, en alle
andere HWN'ers, vinden voordat u uit mijn naam praat!

LOAD-DATE: September 22, 2007

LANGUAGE: DUTCH; NEDERLANDS

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              45 of 158 DOCUMENTS



                                 de Volkskrant

                               September 21, 2007

BYLINE: E. Stibbe , Purmerend; Thomas de Boer, Groningen; Marien van Schijndel,
Deventer; L. Westra, Grootschermer

SECTION: FORUM; Blz. 11

LENGTH: 338 woorden


Kwaad daglicht

De penningmeester van de SP eindigt een keurige brief over de giftenaftrek waar
de SP-volksvertegenwoordigers gebruik van maken om de kas van hun partij te
vullen met een ronduit onfatsoenlijke insinuatie (Geachte redactie, 20
september).

Zij is er trots op dat haar volksvertegenwoordigers hun vergoeding deels
gebruiken om het werk van hun partij te ondersteunen en voegt daar aan toe: 'Dat
zouden meer politici moeten doen'. Zij wenst kennelijk niet te weten dat de
meeste politici hetzelfde doen (ikzelf zestien jaar als gemeenteraadslid).

Alleen wordt dat bij D66 niet gehanteerd als voorwaarde vooraf om een plaats op
de lijst te krijgen. Dat zou immers strijdig zijn met de eed of belofte waarin
iedere volksvertegenwoordiger aangeeft niemand, populair gezegd, 'te hebben
betaald' om in Kamer, Staten of Raad te komen. Dat hebben de vertegenwoordigers
van de SP dus wel. Wie zelf fout zit, moet anderen niet in een onterecht kwaad
daglicht stellen.

Exoten

Interessante conclusie in uw artikel over immigratie van exotische diersoorten
(Voorkant, 20 september). Als er ergens in de wereld een diersoort dreigt te
verdwijnen, doen we er veel aan om er nog wat van te redden, maar als een
diersoort zijn territorium uitbreidt tot in Nederland, noemen we het een
immigrerende exoot en verdelgen dat ongedierte.

Moois

Af en toe vind ik mezelf aartslui. Maar net voordat ik me schuldig ga voelen dat
ik geen HWN'er (hardwerkende Nederlander) ben, komt er ineens een creatief of
innovatief idee bovendrijven dat maakt dat ik een gewaardeerde adviseur ben
(Voorpagina, 20 september). Tijd nemen voor reflectie, een beetje dagdromen en
denken aan al het moois wat onze multiculturele samenleving zou kunnen bieden,
dat zouden hardwerkende Kamerleden ook eens moeten doen.

Werk

Mark Rutte belooft het congres om 'ongelooflijk hard' te werken aan de eenheid
in de partij. Donderdag hoorde ik tijdens de algemene beschouwingen steeds weer
over 'hard werkende' mensen die er op achteruit gaan. Bestaat 'gewoon werken'
niet meer?

LOAD-DATE: September 21, 2007

LANGUAGE: DUTCH; NEDERLANDS

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              46 of 158 DOCUMENTS



                                 de Volkskrant

                               September 21, 2007
                                    vrijdag

SECTION: FORUM; Blz. 11

LENGTH: 504 woorden


Premier Balkenende kwam gisteren, bij zijn antwoord op de inbreng van de
fractievoorzitters tijdens de Algemene Politieke Beschouwingen, geen moment in
moeilijkheden. De fractievoorzitters van de coalitiepartijen CDA, PvdA en
ChristenUnie lieten zich gewillig afschepen met drie kruimels. De schoolboeken
worden volgend jaar al gratis. De kinderbijslag blijft gespaard en gezinnen met
arme kinderen krijgen extra aandacht.

De oppositie werd door de premier op afstand gehouden met dooddoeners als 'wij
maken een andere keuze'. Maar vooral werd de politieke discussie verdaagd naar
morgen, overmorgen, volgende maand en volgend voorjaar.

Zo weigerde de premier uitspraken te doen over de wenselijkheid van het houden
van een referendum over het nieuwe Europese verdrag. Hij weigerde eveneens aan
te geven of Nederland de missie in Uruzgan na augustus 2008 wel of niet moet
voortzetten. Ook bleef in het debat onduidelijk hoe het kabinet denkt over het
advies van Rinnooy Kan over het lerarentekort of over de aanpak van de
topinkomens. Balkenende kwam daarmee weg omdat de fractievoorzitters van de
regeringspartijen hem geen strobreed in de weg legden.

De enige uitzondering op die houding was de positiebepaling van
PvdA-fractievoorzitter Tichelaar inzake het ontslagrecht. Waar de PvdA eerder
nog wel enig begrip kon opbrengen voor de noodzaak voor meer flexibiliteit en
meer mogelijkheden voor outsiders en flexwerkers, schaart de PvdA zich nu achter
de FNV en de SP. Ook GroenLinks slikte zijn pleidooien voor versoepeling van het
ontslagrecht in en koos daarmee voor de insiders op de arbeidsmarkt: oudere
werknemers met een vast contract.

Verreweg de meeste aandacht ging uit naar de koopkracht van de 'hardwerkende
Nederlander', de modale inkomens met en zonder kinderen en de minima. Dit was de
week van de politiek van het kwart procent.

Eén van de weinigen die zich aan deze benauwdheid wist te onttrekken, was
D66-voorman Pechtold. Hij pleitte terecht voor een mid term review, een
tussenbalans, voor volgend jaar, een pleidooi dat werd ondersteund door zowel
Rutte van de VVD als Marijnissen van de SP.

Balkenende gaf namelijk een wel erg rooskleurige visie op de economische
situatie. De hypothekencrisis in de Verenigde Staten breidt zich snel uit
waardoor ook banken in Europa in moeilijkheden komen. De kredietverlening zal
duurder worden. Dit remt investeringen en innovaties. Amerikanen sparen
bovendien veel te weinig en het is nog maar de vraag of de Aziaten in dollars
willen blijven beleggen om de gaten te vullen. Als zij in euro's gaan beleggen,
gaat de dollar onderuit, wat grote negatieve gevolgen kan hebben voor de
wereldeconomie. Alle reden dus om een tussenbalans in 2008 op te maken en
sceptisch te staan tegenover de mooie vooruitzichten die dit kabinet voor 2011
schetst.

Zo leeg als de politieke beschouwingen waren, zo vol zal de politieke agenda de
komende maanden worden. De coalitie zal in de loop van het parlementaire jaar
alsnog op de proef worden gesteld.

Reageren? volkskrant.nl/commentaar

LOAD-DATE: September 20, 2007

LANGUAGE: DUTCH; NEDERLANDS

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              47 of 158 DOCUMENTS



                                 de Volkskrant

                               September 21, 2007
                                    vrijdag

Kamer verschuift 1,5 promille;
Kinderbijslag blijft intact, volgend jaar gratis schoolboeken

BYLINE: Marc Peeperkorn, Sheila Sitalsing

SECTION: BINNENLAND; Blz. 2

LENGTH: 658 woorden

DATELINE: den haag

SAMENVATTING:

Kabinet laveert soepel door Algemene Beschouwingen.

Links heeft het moeilijk, Rutte scoort.

VOLLEDIGE TEKST:

den haag Hooguit een handvol van de kabinetsplannen uit de Miljoenennota draaide
de Tweede Kamer donderdag terug. De kinderbijslag blijft intact, de voor 2009
beloofde gratis schoolboeken komen een jaar eerder, en hier en daar worden
kleine coalitiepijntjes weg gemasseerd. Schade voor de schatkist in 2008: ruim
300 miljoen euro. Peanuts, ongeveer 1,5promille op een totale begroting van
200miljard euro.

Het vierde kabinet-Balkenende kan dus tevreden zijn. Zonder grote averij wist
het een ambitieuze Miljoenennota - met noviteiten als een 'groen'
belastingstelsel, hogere belastingen op ongewenst gedrag en veel geld voor
achterstandswijken - door de Algemene Politieke Beschouwingen te loodsen. Van
twee kanten attaqueerde de Kamer twee lange dagen het kabinet, maar premier
Balkenende pareerde soepeltjes de aanvallen. Zelfverzekerd, scherp en
ontspannen. 'Soms té ontspannen', aldus D66-voorman Alexander Pechtold.

Links deelde hij een kat uit aan Jacques Tichelaar, de PvdA-fractievoorzitter
die Balkenende gisteren nog uitbundig het graf in prees omdat hij 'overstag' zou
zijn en eindelijk lekker links zou zijn geworden. Balkenendes commentaar: 'Ik
heb Jacques Tichelaar weleens scherper meegemaakt.'

Rechts kreeg Mark Rutte een sneer, de VVD-fractievoorzitter die het kabinet
frontaal aanviel op 'het graaien' in de portemonnee van de 'gewone hardwerkende
burger'. 'Ik begrijp dat de heer Rutte wanhopig op zoek is naar een profiel - en
daar is alle aanleiding toe', zei Balkenende, vals zinspelend op de
'Rita-crisis' in de VVD.

Tussen de coalitiepartijen in de Tweede Kamer - ChristenUnie, PvdA en CDA - was
de sfeer nog wat onwennig. Hier geen soepel lopend trio dat elkaar blind
vertrouwt en samen optrekt, maar drie debutanten die elkaar met lichte argwaan
bezien.

Manifest werd dat in de blunder van PvdA-fractievoorzitter Tichelaar. Die
kondigde eerst aan de koopkracht van de middeninkomens voor volgend jaar te
willen repareren, vervolgens kon en wilde hij niet zeggen hoe hij dat ging
betalen en tot slot slikte hij het hele prachtplan weer in.

Interessant was de wrevel die dit opriep bij het CDA: dit was niet afgesproken.
In het afsluitende debat op woensdag oogde Tichelaar ongemakkelijk en afwezig.

Het moeilijkst was het echter voor de linkerzijde van de oppositie. Met name de
SP van Jan Marijnissen had duidelijk moeite met het bepalen van zijn positie.
Het beeld is ontstaan van een 'links' kabinet met een dito begroting. Daardoor
moest Jan Marijnissen alle zeilen bijzetten om, met behulp van veel
PvdA-bashing, aan te tonen dat er wel degelijk alternatieven liggen ter
linkerzijde. Maar beet krijgen en vast houden lukte hem maar matig.

Dan deed Femke Halsema (GroenLinks) dat beter, met haar typering van
Balkenende-IV als 'kabinet van het grijze midden'.

Nee, het echte scoren kwam van rechts met VVD-fractievoorzitter Rutte als
goaltjesdief. Oneliner na oneliner knalde hij de grote vergaderzaal in, waarbij
vooral het CDA en Balkenende werden getroffen.

Wilders en zijn PVV kregen geen millimeter ruimte. Hij werd van alle kanten hard
aangevallen, afgekapt, in de hoek gezet en uitgejoeld. Ook Wilders' pogingen
méér te zijn dan een antibuitenlanderpartij door zich druk te maken over de
verschraling van de zorg, stuitten vooral op sarcasme. 'Ik zie dat u uw
programma heeft verdubbeld: van één naar twee items', prees Halsema hem
uitbundig.

Het kabinet is dus geslaagd. Voorlopig en voorwaardelijk. Want de versoepeling
van het ontslagrecht ligt als een potentieel bommetje te wachten totdat iemand
de lont aansteekt. Om nog maar te zwijgen van het zich aftekenende schisma in de
coalitie over een mogelijk referendum over een nieuw Europees verdrag.

Rutte ziet de toekomst zonnig tegemoet: 'Laat ons niet wanhopen. Wij als VVD
weten uit ervaring hoe lang een kabinet-Balkenende het gemiddeld uithoudt.'

LOAD-DATE: September 20, 2007

LANGUAGE: DUTCH; NEDERLANDS

NOTES: 'Ik heb Jacques Tichelaar weleens scherper meegemaakt'

GRAPHIC: 21biterugblik_ph01, Premier Balkenende en minister Bos tijdens een
klein onderhoud aan het begin van de tweede dag van de Algemene Beschouwingen.,
Foto Martijn Beekman

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              48 of 158 DOCUMENTS



                                 de Volkskrant

                               September 20, 2007
                                   donderdag

Haagse maat der dingen: de HWN

BYLINE: Sheila Sitalsing

SECTION: VOORPAGINA; Blz. 1

LENGTH: 376 woorden

DATELINE: den haag

SAMENVATTING:

De dag na Prinsjesdag is de HWN'er plots van iedereen.

VOLLEDIGE TEKST:

den haag Hij kan er helaas niet bij zijn deze woensdag - hij moet namelijk
werken - maar zijn geest waart rond in de grote debatzaal van de Tweede Kamer.
Om de haverklap wordt er stilgestaan bij zijn sores en zijn noden: de
hardwerkende Nederlander -kortweg HWN'er -, het nieuwste troeteldier van
politiek Den Haag.

Een HWN'er is, in de woorden van VVD-fractievoorzitter Rutte, iemand die 's
morgens om zevenuur opstaat, zich de hele dag het schompes werkt, om zich na
gedane arbeid door de file naar huis te haasten, waar de kinderen in bad en bed
gestopt moeten worden.

Eerst was hij alleen van Rutte, die eerder dit jaar bedacht dat de VVD de partij
van de hardwerkende man was. Nu, de dag na Prinsjesdag, is hij plots van
iedereen.

Het is de dag van de Algemene Beschouwingen, het belangrijkste politieke debat
van het jaar. Finest hour voor de fractievoorzitters van de politieke partijen,
waarin ze omstandig reageren op de dinsdag ontvouwde kabinetsplannen in de
Miljoenennota. Ze dienen tegenbegrotingen in, lanceren proefballonnen en zoeken
steun om voor miljoenen euro's aan de nieuwe begroting te verbouwen.

Het is een debat over 'de nivelleerdrift' van het kabinet-Balkenende IV, over
vijf nieuwe kolencentrales, over files, over te weinig geld voor het openbaar
vervoer. En dus vooral over wat dit betekent voor de hardwerkende man.

'Hardwerkende mensen die hun auto, hun huis, hun sigaretje en hun drankje willen
behouden, horen alleen maar: betalen, betalen, betalen. Je moet zowat een
topinkomen hebben om nog wat over te houden.' (Mark Rutte, VVD, over de
verhoging van de belastingen.)

'Ik heb het over de normale hardwerkende man. En die vindt dat u zich dood moet
schamen. U laat hem in de kou staan om linkse hobby's te financieren.' (Geert
Wilders, PVV, valt hem bij.)

'Bij u begint een topinkomen bij 40duizend euro. Dat zijn voor ons gewone
hardwerkende mensen.' (Pieter van Geel, CDA, valt uit naar Jan Marijnissen,
omdat de SP voorstelt geen hypotheekrenteaftrek te verlenen voor inkomens vanaf
45duizend euro.)

Zelfs Jacques Tichelaar, de aanvoerder van de sociaal-democraten in de Kamer,
omarmt de HWN'er, die bij hem 'het cement van de samenleving' heet.

LOAD-DATE: September 19, 2007

LANGUAGE: DUTCH; NEDERLANDS

NOTES: 'De hardwerkende man vindt dat u zich dóód moet schamen'

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              49 of 158 DOCUMENTS



                                 de Volkskrant

                               September 19, 2007

Geert Wilders (PVV)

SECTION: BINNENLAND; Blz. 2-3

LENGTH: 108 woorden


'De plannen van het kabinet zijn een klap in het gezicht van de werkende burger.
Burgers snakken naar meer koopkracht. De lasten worden door dit kabinet met maar
liefst 7 miljard euro verzwaard. Dit linkse gruwelkabinet doet alles om het
leven van de gewone burger duur en zuur te maken.

'De gewone man met auto, die af en toe eens een sigaretje rookt of een biertje
drinkt, moet meer betalen. De PVV wil de burger wél laten meedelen in de
economische voorspoed. Dit kabinet is hardvochtig voor automobilisten, ouderen
en hardwerkende mensen, en soft voor criminelen en vreemdelingen. Het kabinet
doet niets om immigratie en islamisering te stoppen.'

LOAD-DATE: September 18, 2007

LANGUAGE: DUTCH; NEDERLANDS

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              50 of 158 DOCUMENTS



                                 de Volkskrant

                               September 19, 2007

Mark Rutte (VVD)

SECTION: BINNENLAND; Blz. 2-3

LENGTH: 106 woorden


'Betalen, betalen, betalen: dat is de boodschap van dit kabinet. De VVD is
woest, want vrijwel iedere belasting gaat omhoog. De hardwerkende burger moet
betalen, en dat terwijl dit kabinet volgend jaar miljarden euro's extra
uitgeeft. Dat is een verkeerd signaal.

'Het lijkt erop dat dit kabinet de politiek ziet als speeltuin voor leuke linkse
experimenten. Er is volstrekt geen aandacht voor immigratie en integratie,
terwijl een hard beleid juist nodig is. Op het gebied van de files heeft het
kabinet de handdoek in de ring geworpen. Die 25 miljoen euro extra is een
lachertje. Nederland staat vast, en de auto is terug als melkkoe.'

LOAD-DATE: September 18, 2007

LANGUAGE: DUTCH; NEDERLANDS

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              51 of 158 DOCUMENTS



                                 de Volkskrant

                               September 19, 2007
                                    woensdag

Ambities temperen koopkracht;
Hogere inkomens gaan meer belasting betalen Accijns tabak en drank omhoog
Automobilist duurder uit

SECTION: VOORPAGINA; Blz. 1

LENGTH: 423 woorden

DATELINE: den haag

SAMENVATTING:

Ondanks bloeiende economie wordt de financiële armslag van de burger kleiner.

Premier Balkenende: 'We repareren het dak als de zon schijnt.'

VOLLEDIGE TEKST:

den haag Het kabinet BalkenendeIV beperkt in zijn eerste begroting de koopkracht
van de burger om extra te kunnen investeren in een socialere samenleving en
solide overheidsfinanciën. Hogere belastingen moeten de consument sturen in zijn
levensstijl.

Premier Balkenende vindt de koopkrachtdaling in 2008 ondanks de florerende
economie goed verdedigbaar. 'We repareren het dak als de zon schijnt.' Het
inkomensverlies blijft beperkt tot 2008. 'Over de hele kabinetsperiode gaat
iedereen er 4 tot 5 procent op vooruit. Dat vind ik bepaald geen reden tot
klagen', aldus Balkenende dinsdag.

Minister van Financiën Bos benadrukte bij het aanbieden van zijn eerste
koffertje dat het kabinet heeft gekozen voor duurzaamheid, zowel financieel als
maatschappelijk. 'Volgende generaties erven niet alleen onze staatsschuld maar
ook de leefbaarheid van de wijken, de broeikasgassen en de vruchten van onze
investeringen in het onderwijs.'

De hogere belastingen komen vooral voor rekening van automobilisten, hoge
inkomens en burgers met een - volgens het kabinet- ongezonde of ongewenste
levensstijl. Wie rookt, drinkt of vaak vliegt, voelt dat vanaf volgend jaar
direct in de portemonnee.

Door hogere inkomens meer belasting te laten betalen, verkleint het kabinet de
inkomensverschillen. 'Van de hogere inkomens wordt een grotere bijdrage
gevraagd', zei koningin Beatrix in de Troonrede. Volgens Balkenende dragen de
sterkste schouders de zwaarste lasten, maar is geen sprake van nivellering. 'Er
wordt niet genivelleerd. Wel moet iedereen zijn steentje bijdragen.'

De regeringsfracties in de Tweede Kamer waren op Prinsjesdag vol lof over de
nieuwe Miljoenennota. Wel kondigden CDA, PvdA en ChristenUnie aan in het
Kamerdebat over de begroting een aantal maatregelen 'recht te zetten'. Dat debat
vindt vandaag en morgen plaats. De coalitiepartijen gaan niet akkoord met een
bezuiniging van 100 miljoen euro op de kinderbijslag, ze willen al in 2008
gratis schoolboeken voor heel het voortgezet onderwijs en eisen extra geld voor
armoedebeleid.

De oppositie in de Tweede Kamer is slecht te spreken over de nieuwste plannen.
Volgens VVD-leider Rutte gaat vrijwel iedere belasting omhoog. 'De hardwerkende
burger moet betalen.' SP-leider Marijnissen vindt dat Bos 'op de winkel past die
door CDA en VVD is ingericht'. Halsema (GroenLinks) en Pechtold (D66) missen
vooral groene ambities.

LOAD-DATE: September 18, 2007

LANGUAGE: DUTCH; NEDERLANDS

GRAPHIC: 19VPkabinet_ph01, Minister Wouter Bos van Financiën dinsdag op weg naar
de Tweede Kamer om het koffertje met de Miljoenennota aan te bieden., Foto Frank
van Rossum / WFA

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              52 of 158 DOCUMENTS



                                 de Volkskrant

                               September 17, 2007
                                    maandag

BYLINE: Door Pauline Kleijer

SECTION: RADIO EN TELEVISIE; Blz. 13

LENGTH: 368 woorden


Sport

WK Gewichtheffen Vandaag begint in Thailand het wereldkampioenschap
gewichtheffen. Het commentaar bij de directe uitzendingen wordt vanuit de studio
verzorgd door Piet van der Kruk.

Holland Sport Matthijs van Nieuwkerk en Wilfried de Jong spelen niet alleen de
quiz Petje op Petje af, maar ontvangen ook de trainer van FC Utrecht, Willem van
Hanegem, turner Epke Zonderland en voetballer Michael Jansen.

Informatief

Alaska, frontlijn van klimaatverandering RTL Nieuws-correspondent Erik Mouthaan
reist dwars door Alaska om te zien wat het broeikaseffect aanricht. Tweede
aflevering van een korte serie.

Tegenlicht: Zie Harry Holland Tegenlicht gaat op zoek naar de gewone
Nederlander. Die is autochtoon, 44 jaar, lid van een gezin met twee kinderen en
woont in een huis van 240duizend euro in Almere. Hij slaapt 7,5 uur per nacht,
winkelt bij Jumbo en steengrilt bij Centerparks.

Document: ongeletterd Anneke is een 28-jarige laaggeletterde vrouw. Zij kon in
haar jeugd moeilijk meekomen op school en verliet na veel schoolverzuim als
tiener voortijdig het speciaal onderwijs. Sindsdien werkt ze in een supermarkt.
Ze wil hogerop.

De Nieuwste Show Nieuw dagelijks actualiteitenprogramma vanuit de NOB-studio op
het Westergasfabrieksterrein in Amsterdam, gepresenteerd door Patrick Lodiers.
Lodiers en zijn reporters zeggen het belangrijkste nieuws op eigenzinnige wijze
terug te willen brengen tot de 'rauwe essentie'.

Amusement

Man bijt hond Vanavond begint de een nieuwe reeks in een nieuw jasje met nieuwe
rubrieken.

From Alaska with love In deze aflevering van het realityprogramma vindt de
eerste eliminatieronde plaats: drie van de vier Alaskanen moeten één van hun
vrijgezelle dames naar huis sturen.

Flikken Maastricht Derde aflevering van de in Maastricht spelende politieserie.
De vaste rollen worden vertolkt door Angela Schijf, Victor Reinier, Oda Spelbos,
Sergio Romero IJssel en Will van Kralingen.

Films

Door Pauline Kleijer

Night of the Living Dead (George A. Romero, 1968). Culthorror met enge doden: ze
staan op uit hun graf en vreten dorpsbewoners op. Romero regisseerde, schreef
het scenario, acteerde, monteerde en deed het camerawerk. Zijn sterke debuut
bleek invloedrijk; zombies werden populair.

LOAD-DATE: September 16, 2007

LANGUAGE: DUTCH; NEDERLANDS

NOTES: Eurosport, 12.00 uur.; Nederland 3, 20.25 uur.; RTL7, 9.20 uur.;
Nederland 2, 20.55 uur.; Nederland 2, 22.50 uur.; Nederland 3, 23.00 uur.;
Nederland 2, 18.55 uur.; RTL 5, 20.30 uur.; Nederland 1, 22.05 uur.; MTV, 22.05
uur.

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              53 of 158 DOCUMENTS



                                 de Volkskrant

                               September 15, 2007
                                    zaterdag

Geliefd vanwege imago strenge juf;
Rita Verdonk verstaat de taal van de straat, dat maakt haar zo populair onder de
kiezers

BYLINE: Kim van Keken

SECTION: BINNENLAND; Blz. 3

LENGTH: 647 woorden

DATELINE: Den Haag

SAMENVATTING:

Haar fans trekken verwoed door het land om steun te zoeken in de VVD-gelederen
voor een motie tegen Mark Rutte.

VOLLEDIGE TEKST:

Den Haag Rita is overal: uw etentje, uw zaaltje waar dan ook in het land of op
uw modeshow. En als ze niet fysiek aanwezig kan zijn, komt ze naar uw
vriendenclub op internet. Verdonk verstaat de taal van de straat, zeggen fans.
Daarvoor wordt ze volgens de peilingen vorstelijk beloond.

Nu zijn het haar fans die het land in trekken. Het is mooi geweest, vinden ze,
Rutte had stemmentrekker Verdonk niet de mond mogen snoeren. 'We zitten nu in
Kampen, gaan door naar Deventer, Oldenzaal volgt en daarna pakken we de rest van
het zuiden van de provincie', aldus een woedende Bennie Wezenberg, regionaal
bestuurslid van de VVD Kampen.

Samen met Jan Talen, raadslid te Staphorst en oprichter van het Liberaal
Netwerk, zoekt hij vrijdag steun bij andere VVD-leden voor een motie tegen Rutte
en vóór Verdonk, die vandaag moet worden ingediend op het partijcongres. 'We
moeten hard werken', roept Talen door de telefoon, terwijl hij een cameraploeg
te woord staat. Werk met een belangrijk doel.

Verdonk wordt door haar fans liefkozend Rita genoemd. Duidelijk is dat zij haar
stemmers weet te mobiliseren. Enkele uren nadat Rutte haar uit de fractie had
gezet, stroomden de steunbetuigingen voor Rita al binnen. Zo kroop ook Jacky
Smit (fractievoorzitter van de VVD Kaatsheuvel, Loon op Zand, De Moer) snel
achter de computer. Ze stuurde een 'steunbetuiging' en een boze brief naar
Rutte.

Ze memoreert een bezoek van Verdonk aan Kaatsheuvel. 'Het is een vrouw met zo'n
warm hart, iedereen is dol op haar. Die stemmers laat de VVD nu in de steek. Hoe
moet ik hier de partij nog bijeen houden? Het is werkelijk belachelijk dat zo'n
stemmentrekker de mond wordt gesnoerd. Wij zijn toch een liberale volkspartij?'

De onvrede is groot. Daar heeft Verdonk zelf ook een neus voor. 'Ik heb
vanmorgen contact met haar gehad', zegt vriend en tv-makelaar Harry Mens. 'Ze
was heel relaxed.' Ze weet zich anders gezegd gesteund door 'het volk'. 'Met
haar standvastigheid en eerlijkheid spreekt ze het gewone volk aan: de
ondernemer, agrariër, maar ook dokters en ziekenhuispersoneel. Wat Fortuyn wilde
bereiken, wat de LPF heeft laten liggen, pakt zij op chique wijze op.'

Datzelfde zegt gerenommeerd trendwatcher Adjiedj Bakas. Hij voegt eraan toe dat
dit de periode is van politieke popsterren. Strenge sterren, dat wel. 'Verdonk
heeft het imago van een strenge juf, dat willen mensen. Datzelfde zie je bij de
paus. Hij is streng, maar mateloos populair onder de jeugd.'

En Verdonk weet de goede onderwerpen aan te snijden. 'Migratie, over de islam
maakt men zich grote zorgen. Balkenende negeert dat probleem, Wilders
overdrijft. Verdonk kiest de middenweg.'

Peter Kanne van peilersbureau TNS NIPO deed in opdracht van RTL Nieuws een
spoedonderzoek naar de Verdonk-stemmer. Die schijnt vaak 'wat lager' te zijn
opgeleid (lbo, mbo) en is 'wat ouder' (55+). 'In het zuiden van Nederland is ze
opvallend populair. Eenderde van haar achterban woont in Limburg, Brabant of
Zeeland.' Verdonk weet zowel mannen als vrouwen te trekken. 'Die verdeling is
fifty-fifty.'

Verdonk weet ook waar ze wat zegt. 'Nederland moet weer kunnen lachen om zijn
loonstrookje', roept ze op de BouwRai. In roddelblad Privé praat ze openhartig
over haar gewicht en op haar eigen integratiecampagne verkondigt ze dat ze af
wil van haar strenge imago en zal laten zien dat ze eigenlijk heel gezellig is.

Dat is ze ook, zegt Dion Bartels, de vastgoedadvocaat die afgelopen dinsdag het
etentje in Utrecht organiseerde dat Verdonk de das omdeed. 'Ze is recht door zee
en tegelijkertijd een warm persoon. Dat spreekt de gewone man en vrouw in de
straat aan.' En vervolgt het VVD-lid: 'Verdonk is fulltime bezig met
campagnevoeren, ze stopt niet. Eigenlijk is Rutte een beetje jaloers op wat zij
wel kan.'

LOAD-DATE: September 14, 2007

LANGUAGE: DUTCH; NEDERLANDS

NOTES: Rockgroep neemt nummer voor Rita op; Spontane initiatieven om Rita
Verdonk te steunen, schieten uit de grond. Een greep:; Oxx Band, een rockgroep
uit de Achterhoek, nam donderdag na de uitzetting van Verdonk uit de VVD,
terstond het nummer Zwarte Rita op, op www.oxxband.com voor 2 euro te
downloaden. De band steekt de helft van de opbrengst in een eventuele
verkiezingscampagne van Verdonk.; Het aantal Hyvesvrienden op
rita-verdonk.hyves.nl bedroeg vrijdagavond 29.416 en blijft groeien.; Op
www.iksteunrita.nl kunnen mensen sinds donderdag middernacht een opbeurende
boodschap achterlaten.; Het al langer bestaande www.steunverdonk.nl is vrijdag
uitgebreid met het forum 'Verdonk uit VVD gezet', waar steun aan Verdonk kan
worden betuigd.; Drie scenario's voor de VVD-ledenvergadering; De toekomst van
VVD-leider Mark Rutte ligt vandaag in handen van de VVD-ledenvergadering.
Formeel kan de achterban het besluit om Rita Verdonk weg te sturen niet
veranderen. Moties van 'treurnis' of wantrouwen hebben wel gevolgen. Drie
scenario's:; De leden eisen de terugkeer van Verdonk. Dat is voor Rutte
onacceptabel, hij vertrekt. Kamerlid Henk Kamp is een mogelijke opvolger. Wat de
overige fractieleden doen, is onduidelijk. Achttien van de 22 Kamerleden
steunden Rutte, maar allemaal vertrekken is het eind van de VVD in de Kamer.
Verdonk kan terugkomen.; De leden zeggen het vertrouwen in Rutte op. Hij houdt
de eer aan zichzelf, Kamp volgt hem op. Verdonk kan terugkeren.; Geen van de
moties krijgt een meerderheid. Rutte bouwt verder aan zijn leiderschap. Verdonk
begint een eigen partij.

GRAPHIC: 15bifansverdonk_ph01, Voorzitter van Liberaal Netwerk Jan Talen (met
snor) in gesprek met leden van de VVD-fractie in Kampen., Foto Jean-Pierre Jans
Volkskrant

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              54 of 158 DOCUMENTS



                                 de Volkskrant

                               September 15, 2007

Land van verdachte strebers;
Zesjes Klaagzangen over geringe ambities in de polder zijn heel Nederlands,
zeggen historici

BYLINE: Peter Giesen

SECTION: KENNIS; Blz. 1

LENGTH: 1318 woorden

SAMENVATTING:

Nederland lijdt onder een 'zesjescultuur', zei premier Balkenende. Ook in het
verleden werd geklaagd over gebrek aan ambitie in de polder. Maar werd ook de
lof gezongen van de gelijkheid.Door Peter Giesen

VOLLEDIGE TEKST:

Premier Balkenende hekelde vorige week de Nederlandse 'zesjescultuur', waarin
studenten zich niet uitsloven en zelfs ondernemers de veilige weg kiezen. We
moeten terug naar de dynamiek van de Gouden Eeuw, aldus Balkenende, toen
Nederland mondiaal koploper was in handel, kunst en wetenschap.

Wordt Nederland gekenmerkt door een diepgewortelde zesjescultuur? Is Nederland
een egalitaire samenleving die pieken en dalen verafschuwt? Of is dat een
cliché, dat de excellente prestaties van talloze Nederlanders miskent, van de
Nobelprijswinnaars rond de eeuwwisseling tot de voetballers die in de jaren
zeventig het totaalvoetbal uitvonden?

Wijnand Mijnhardt, hoogleraar cultuurgeschiedenis aan de Universiteit Utrecht,
ontwaart een egalitaire lijn door de Nederlandse geschiedenis. Henk te Velde,
hoogleraar vaderlandse geschiedenis aan de Universiteit Leiden, ziet eerder een
slingerbeweging. In sommige perioden worden helden vereerd, in andere de
middelmaat.

Wijnand Mijnhardt:

'Rond de zesjescultuur doen veel clichés de ronde, maar voor een deel zijn ze
historisch gefundeerd. In de tweede helft van de 18de eeuw werd in Nederland een
specifieke invulling aan de Verlichting gegeven: de verheffing van gans het
volk, in plaats van het streven naar excellentie door individuen.

'De 17de eeuw was een dynamische eeuw waarin initiatief beloond werd, ook in
financieel opzicht. Het was ook een periode met enorme sociale ongelijkheid,
waar niemand zich druk over maakte. Simon Schama's beeld van Overvloed en
onbehagen klopt niet. Het Rijksmuseum bracht een paar jaar geleden een boek uit
over rijk zijn in de 17de eeuw, waarin het leven van de rijkste 150 mensen uit
de Gouden Eeuw werd beschreven. Die hadden geen enkele moeite met hun rijkdom.

'Ook de wetenschap kende grote verschillen. Je begon je carrière in Franeker of
Harderwijk. Als je het goed deed, mocht je naar Groningen en daarna misschien
naar Utrecht. De kopstukken sloten hun carrière af in Leiden.'

'Maar in de 18de eeuw werd het politieke, economische en culturele niveau van de
Gouden Eeuw niet meer gehaald. Daar werd een morele verklaring voor gezocht. De
welvaart was teloorgegaan omdat de Nederlanders niet meer godvruchtig en
eenvoudig waren. Zo werd de 17de eeuw herschapen. Schama is eigenlijk meegegaan
met dat 18de eeuwse discours.

Pauperisme

'In de tweede helft van de 18de eeuw kwam met de Verlichting het
gelijkheidsdenken op. Dat kwam ook door de massale werkloosheid en het
pauperisme in die periode. Daar wilde men iets aan doen. Het gewone volk moest
naar een hoger niveau worden getild en weer zelfvertrouwen krijgen. Het
poldermodel speelde wel een rol, evenals de zwakke positie van de adel. In
landen als Frankrijk en Engeland was de sociale afstand tussen de verschillende
bevolkingsgroepen veel groter. Maar het belangrijkste was toch de Verlichte
gedachte dat iedereen gelijkwaardig was.

'Het streven naar gelijkheid werd in de Grondwet van 1798 vastgelegd. Sindsdien
is het ideaal van gelijke kansen op het gebied van onderwijs, middelen van
bestaan en toegang tot gezondheidszorg in talloze geschriften verkondigd.
Natuurlijk bleek de feitelijke ongelijkheid aanvankelijk heel groot. Het ideaal
werd pas goed tot uitdrukking gebracht in de jaren zestig en zeventig.'

'Het einde van de 19de eeuw wijkt af. Toen botsten twee cultuuridealen met
elkaar: het kleinburgerlijk-egalitaire met het grootburgerlijk-elitaire. In het
Concertgebouw werd het taboe om taartjes te eten en door de muziek te keuvelen,
want er waren grote kunstenaars aan de slag. De Koninklijke Nederlandse Akademie
van Wetenschappen ontwikkelde zich tot een elite-instituut waar je alleen door
ballotage lid van kon worden.

'Maar uiteindelijk heeft het egalitaire ideaal duidelijk gewonnen, zeker na de
Tweede Wereldoorlog. Dat zie je ook heel duidelijk op de universiteit. Toen de
bachelor-masterstructuur werd ingevoerd, zou er geselecteerd worden voor de
masters. Uiteindelijk mag iedereen master worden. Niemand heeft de consequentie
durven trekken. Ook de VVD is niet echt voor een elite-universiteit. Ik durf er
een kist whisky onder te verwedden dat zo'n universiteit er tijdens mijn
carrière niet meer komt.

'In zekere zin lijkt de huidige sfeer wel een beetje op die rond 1900. De
waardering voor individuele prestaties is toegenomen en net als toen wordt de
Gouden Eeuw regelmatig als voorbeeld gesteld. Maar destijds bezette de elite nog
sleutelposities, nu niet meer. Een echt elitaire keus is politiek en
maatschappelijk nauwelijks uitvoerbaar.

'Terwijl Balkenende de zesjescultuur bekritiseerde, is minister Bos ontzettend
blij dat hij de bezitters van huizen boven de 1,6 miljoen euro kan aanpakken.
Zo'n maatregel levert nauwelijks iets op. Maar het appelleert aan een gevoel
voor gelijkheid dat onder druk staat door de globalisering.'

Henk te Velde:

'De zesjescultuur is een kreet van mensen die vinden dat talent meer ruimte moet
krijgen. Maar ik heb niet de indruk dat het talent nog lijdt onder die cultuur.

'Volgens mij is de waardering voor talent aan een slingerbeweging onderhevig.
Aan het begin van de 19de eeuw werd letterlijk de lof der middelmaat gezongen.
De gulden middelmaat was het beste, voor uitschieters kocht je niets. Het was
een reactie op de turbulentie van de Franse Revolutie en de napoleontische tijd.
Men wilde rust en zekerheid.

'In de tweede helft van de 19de eeuw werd de samenleving dynamischer. De
economie floreerde, de bevolking groeide, steden expandeerden. Er ontstond meer
ruimte voor invididuen, die buiten de bestaande kaders iets nieuws deden.

'In een stad als Amsterdam ontstond de ruimte om als bohémien te leven, te
midden van een anonieme massa. Bijvoorbeeld in de nieuwe buurt De Pijp, waar de
dichter Willem Kloos woonde, die schreef dat hij een God was in het diepst van
zijn gedachten.

'In het bedrijfsleven stonden nieuwe ondernemers op, als Henri Deterding van
Shell, parvenu's die snel rijk werden. Ook in Indië werden planters vaak in no
time rijk. Er stond een nieuw type ondernemer op, die niet uit een voorname
familie kwam.

'Een politicus als Hendrikus Colijn is ook een goed voorbeeld. Hij kwam uit een
eenvoudig milieu en trok als soldaat naar Indië, omdat hij daar sneller carrière
kon maken. Als directeur van Shell in Indië werd hij rijk. Daarna ging hij in
Nederland de politiek in.'

'Ook in de 19de eeuw werd de Gouden Eeuw vaak te hulp geroepen. Aanvankelijk uit
onzekerheid: het grootse verleden moest de betekenis van de Nederlandse natie
onderstrepen. Na 1895 meer uit triomfalisme. Men geloofde een nieuwe Gouden Eeuw
te beleven. Over VOC-mentaliteit had men het niet. De VOC werd gezien als een
verouderd instituut, dat eind 18de eeuw ten onder was gegaan aan corruptie en
kartelpolitiek.

'In deze periode werden nationale helden vereerd. Rembrandt was zo'n held,
evenals Van Heutsz, de militair die Indië onder controle bracht. Die
heldenverering ging nog een hele tijd door. Het monument van Van Heutsz in
Amsterdam werd in 1935 onthuld.

'Het is misschien waar dat de waardering voor helden en bijzondere individuele
prestaties werd afgevlakt door de verzuiling en de opkomst van massabewegingen.
Toch bestond binnen de zuilen een enorme bewondering voor de leiders.

'Op een verkiezingsposter werd de antirevolutionaire leider Colijn afgebeeld met
een zuidwester, aan het roer van een schip. Rustig te midden van de woedende
baren, was de partijleus. In de samenleving bestond tot de jaren vijftig
bovendien een enorm standsbesef. Deftige burgers gaven de toon aan.

'Pas in de jaren zestig ontstond een wantrouwen tegen helden en een sterke hang
naar gelijkheid. De kritiek op de zesjescultuur is vooral een afzetten tegen de
erfenis van de jaren zestig.'

LOAD-DATE: September 14, 2007

LANGUAGE: DUTCH; NEDERLANDS

NOTES: 'In de 18de eeuw moest het gewone volk naar een hoger niveau worden
getild en weer zelfvertrouwen krijgen'; Hoe ambitieus moet een land zijn?; Het
bestaan van de Nederlandse zesjescultuur werd deze zomer voor het eerst
bevestigd door een Europese enquête van het Researchcentrum voor Onderwijs en
Arbeidsmarkt van de Universiteit Maastricht. Van de bijna duizend ondervraagde
Nederlandse afgestudeerden gaf slechts 34 procent aan zo hoog mogelijke cijfers
te willen halen, veruit het laagste percentage van tien onderzochte landen. Het
gemiddelde lag op 59 procent. Onder Spaanse studenten bleken zich de meeste
strebers te bevinden (71 procent).; De prestaties lijken gecorreleerd met
beloningen. Wie in Spanje goede cijfers haalt, krijgt een tegemoetkoming in het
collegegeld. In Frankrijk en Engeland bieden alleen goede cijfers toegang tot de
betere universiteiten, die op hun beurt toegang geven tot de elite.; In hoeverre
een land meer dan zesjes nodig heeft is echter de vraag. Op de Global
Competetiveness Index van het World Economic Forum staat Nederland op de 9de
plaats, nog voor het Verenigd Koninkrijk. Frankrijk staat 18de, Spanje 28ste. De
Verenigde staten, toch zeer competitief, zakten van de 1ste naar de 6de plaats.
Koplopers zijn Zwitserland en drie Scandinavische landen.; Premier Balkenende
vindt dat 'we geen genoegen zouden moeten nemen met onze positionering',
vertelde hij bij de opening van het academisch jaar in Wageningen. 'We zouden
moeten streven naar een vijfde plaats'. Waarom dat wel goed genoeg is zei hij er
niet bij. (MP)

GRAPHIC: 15KE1open_ph01~(1), Illustratie Yvonne Kroese
15KE1open_ph02, Premier Balkenende roept in de Tweede Kamer op tot een
'VOC-mentaliteit', 28 september 2006., Foto Martijn Beekman / de Volkskrant

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              55 of 158 DOCUMENTS



                                 de Volkskrant

                               September 13, 2007
                                   donderdag

Hoezo gewoon doen?

BYLINE: Jan Hoedeman

SECTION: VOORKANT; Blz. 15

LENGTH: 1629 woorden

SAMENVATTING:

In Nederland leek de homo-emancipatie voltooid, maar ineens laait geweld op en
voelen homo's zich in de hoek gedreven. COC-voorzitter Frank van Dalen legt uit
hoe dat komt. 'We zijn begonnen aan een nieuwe fase.' Door Jan Hoedeman

VOLLEDIGE TEKST:

'Het dieptepunt moet nog komen', zegt Frank van Dalen, voorzitter van het COC en
de open zenuw van homoseksueel Nederland. 'Meer homo's zullen in elkaar
geslagen, gepest en getreiterd worden in hun leefomgeving. Daar ben ik van
overtuigd. Er zal politiek leiderschap getoond moeten worden om die trend te
breken. Als dat niet gebeurt, wordt het een heel onaangename samenleving. Als
wij in Nederland niet in staat zijn homoseksuelen te beschermen, kunnen we geen
enkele groep beschermen. De politiek moet het oppakken, maar ook de gewone
burger. Die maakt zich er te vaak met een zesje van af, of minder, als het gaat
om acceptatie van de homo.'

Zeven jaar geleden leek de homo-emancipatie in Nederland klaar, met de
openstelling van het burgerlijk huwelijk voor mannen- en vrouwenparen. Maar de
afgelopen maanden duiken nieuwsberichten op over geweld tegen homoseksuelen.
Twee mannen mishandeld in de Scheveningse Bosjes in Den Haag; een 34-jarige Ier
tijdens de Gay Pride zwaar gemolesteerd; vier verdachten van homofoob geweld
opgepakt in Amsterdam; in Haarlem een homopaar agressief bejegend. Vaak zijn het
islamitische jongeren die zich te buiten gaan aan agressie jegens homoseksuelen,
erkent hoofdcommissaris van politie Bernard Welten. Op websites www.maroc.nl en
www.gay.nl is een polemiek gaande waarbij individuen elkaar verbaal te lijf
gaan.

Ook in de periferie van christelijk Nederland is het onrustiger in de richting
van de homo-scene. Homoseksualiteit is een zonde, predikt de theologe Van den
Hoek, maar overspel is nóg erger. Homo's wordt de geestelijke dood met excuses
toegewenst door een raadslid van de ChristenUnie.

Politici en bestuurders staan nu in de stijgbeugels: wetgeving en beleid worden
aangepast. Er komt een straatverbod voor potenrammers; de Amsterdamse politie
wil lokhomo's inzetten. Homo's mijden Amsterdam nu als uitgaanscentrum,
constateert Boris Dittrich, directeur homozaken van Human Rights Watch. De
politiek wil strengere straffen tegen homofoob geweld.

De onrust werd vorige maand geschraagd door een opinieonderzoek van het
tv-actualiteitenprogramma EenVandaag onder 1900 homo's: van hen vindt 42 procent
de onveiligheid het afgelopen jaar toegenomen.

Van Dalen kent de weg in politiek Den Haag en lobbyt voortdurend op ministeries
bij bewindslieden en magistraten om Nederland wat homoseksualiteit betreft niet
te laten afzakken naar een natie van Oost-Europese statuur. Van Dalen: 'De
homo's waren klaar. Dat gevoel hadden we zelf ook, het was helemaal goed zo met
de gelijke rechten. Maar de wet norm laten worden en sociaal geaccepteerd laten
zijn, dat is iets heel anders.'

Wat is onderliggende beweging achter al die nieuwsberichten over agressie jegens
homo's?

'Toen ik tweeënhalf jaar geleden voorzitter werd van het COC, werd de
homogemeenschap geteisterd door een onbehaaglijk gevoel. Er klopte iets niet. De
atmosfeer in de samenleving voelde niet goed, maar krijg er maar eens vinger
achter. De politici hadden iets van: er is toch geen probleem? Daar stond een
groeiende onrust tegenover. Het stond niet op de politieke agenda, de media
hadden er geen aandacht voor. We hebben uiteindelijk zichtbaar kunnen maken wat
er onderhuids speelde.'

Hoe is die kentering ontstaan in de houding jegens homo's?

'Als je geen gelijke rechten hebt, verwacht je geen bescherming. We mochten niet
trouwen, geen bloed doneren, kinderen adopteren. Als je die rechten wél hebt en
je oefent ze uit, merk je weerstand. Dan volgt de koude douche, want je denkt:
ik heb dat recht toch? We dachten klaar te zijn, maar we zijn net begonnen aan
een nieuwe fase.'

Ligt het scharnierpunt in 2002?

'Er vielen allerlei ontwikkelingen samen. De woorden van imam El Moumni, die
vond dat homoseksualiteit een ziekte was; de publicatie van een boekje door een
moslimauteur die vond dat je homo's van een flatgebouw mocht werpen; de opkomst
van Pim Fortuyn. Je ziet een maatschappij in verwarring. Twee stromingen vallen
dan in ons nadeel uit. Enerzijds de non-acceptatie van homoseksualiteit in
etnische kring, waar ze zelf bezig zijn met het knokken voor hun plaats in de
samenleving. Hoe doen ze dat? Door homo's en vrouwen met rechten aan te vallen,
de zichtbare verworvenheden van de westerse samenleving.

'In het verlengde daarvan neemt de autochtone maatschappij het onvoldoende op
voor de homo's. Men is te veel met zichzelf bezig. Het waarden- en normendebat
van Balkenende wordt gevoerd in een onrustige setting. Dan is de reflex het
willen teruggrijpen op het oude vertrouwde. En door wie wordt dat debat gevoerd?
Dat is de dominante heteronorm.'

Dat debat hebben jullie toch zelf laten lopen?

'We voeren dat nu in alle hevigheid; de homobeweging laat zich op dit moment
luid en duidelijk horen. De Gay Pride was voor het eerst inhoudelijk geladen.
Dat was ook een reactie op wat er fout is in Nederland. En de heteronorm leidt
ook tot zo'n rapport als dat van het Sociaal Cultureel Planbureau (SCP), Gewoon
doen, over homoseksualiteit in Nederland. Zo heet dat stuk en het is de
boodschap naar homo's hier. Doe maar gewoon, dan hebben we geen probleem met je.
Maar als ik gewoon doe, loop ik hand in hand met een man; als ik gedag zeg op
het treinstation, zoen ik mijn man. Hoezo gewoon doen? Dat kan dus niet. Je
vraagt een neger toch ook niet of hij wit wil worden? Het echte advies van het
SCP is: doe alsjeblieft niet gewoon!'

Maar heb je zelf nooit het gevoel bij een uiting van ultieme homoseksuele
zelfexpressie: kan het niet een onsje minder?

'Nee! Dat heb ik niet bij wie dan ook die zich uit. Onze maatschappij gaat kapot
aan voortdurend normatief zijn over anderen. Naar het eigen gedrag kijken, ho
maar. De dominante norm is een witte heteroman van middelbare leeftijd. Daar
wordt alles aan afgemeten. Extravagantie in het Thialf-stadion of bij het
zomercarnaval vind ik ook niet erg. Je bent wie je bent en je doet wat je doet.
Die hang naar vrijheid is bij mij op de lagere school ontwikkeld. Ik moest als
atheïstisch opgevoed kind op een katholieke school meedoen aan het oefenen voor
het vormsel. Ik kan heel slecht tegen gedrag dat anderen wordt opgelegd. Mijn
drijfveer is dat anderen de ruimte krijgen om gelukkig te zijn. Soms denk ik: zo
zou ik het niet doen, maar dat is geen waardeoordeel. Ik zou zo niet gekleed
gaan, het ziet er apart uit, maar als jij je er lekker bij voelt: be my guest.'

Gelukkig hebben jullie één bondgenoot in politiek Den Haag: Geert Wilders. Die
neemt het op voor homo's die worden aangepakt door moslimsjongeren.

'Hij roept er tegenwoordig een hoop over, maar hij heeft geen regeerakkoord
geschreven waarin staat dat homovijandigheid moet worden bestreden. Het gaat wel
om de zuiverheid van je agenda. Het is de vraag of Wilders zich inzet voor
homo's of de vergroting van zijn electoraat. Als ik Wilders volg, wordt maar
vijftig procent van het probleem opgelost. Hij ageert alleen tegen allochtonen
die homoseksuelen het leven zuur maken; dat schiet niet op. Ik wil ook die
andere helft oplossen. We kunnen ons niet veroorloven dat een tijdje te laten
liggen.'

Is het kabinet dan overtuigend in zijn homobeleid?

'Vorig jaar lieten we in de Gay Pride een boot meevaren die het kabinet
homofobie verweet. Dat is nogal wat. Ik denk dat je nu kunt stellen dat het
kabinet sensitief is op het homobeleid. Of ze hard genoeg doorpakken, zien we
volgende week op Prinsjesdag. Ik verwacht van minister Plasterk van Onderwijs
dat hij homoseksualiteit bespreekbaar maakt op scholen. Ik heb hem erover
gesproken, maar het antwoord is nog niet afdoende.'

Wat zegt Plasterk dan?

'Hij heeft niet expliciet gezegd dat hij het gaat regelen. De vrijheid van
onderwijs mag niet worden aangetast en hij heeft te maken met CDA en
ChristenUnie. Het ligt moeilijk, maar hij vindt het wel nodig, dus ik verwacht
wat van hem. Anderzijds zie je staatssecretaris Bijleveld niet accepteren dat
een homostel niet wordt ingeschreven op Aruba. En dat minister-president
Balkenende na zijn mededeling dat hij als Kamerlid tegen het homohuwelijk heeft
gestemd, toch zegt: als mijn dochter met een meisje thuiskomt en ze wil met haar
trouwen, prima. Dan neem je stelling.'

Hoe verklaar je de golf van homofobie in Oost-Europa?

'Wat je ziet is dat die landen, na toetreding tot de Europese Unie, bezig zijn
westerse normen en waarden een plek te geven. Dat is het verschil met Nederland:
hier is het van onderop gekomen, en daar is het van bovenaf opgelegd. Daar kom
je echt geen politicus tegen die zegt: blijf met je tengels van onze homo's af.
In het beste geval wordt er gezwegen, maar meestal worden negatieve teksten
gebezigd.'

Je hebt laat ontdekt dat je homoseksueel bent.

'Op mijn 24ste. Ik had kennelijk een soort verantwoordelijkheidsbesef naar mijn
omgeving. Ik kon het niet zijn, ik moest voldoen aan een verwachtingspatroon.
Mijn vader had een prominente positie in het dorp waar wij woonden. Ik
identificeerde bepaald gedrag niet met homoseksualiteit. In de trein zo gaan
zitten dat je net wel die leuke jongen ziet. Op een bepaald moment ging bij mij
een knop om toen een jongen tegen me zei: ik moet je wat vertellen, ik ben
homo.'

Kan die knop niet zomaar weer om?

'Nee, want dit is wel wie ik ben.'

Wie was je dan daarvoor?

'Gedreven in wat ik deed, ambitieus, carrièregericht. De omgeving was
belangrijker dan ikzelf. Ik was hard en ongenaakbaar, ontleende eigenwaarde aan
mijn baan, niet aan mezelf. Er zat verkramptheid in. Nu zien mensen die me
langer kennen een aangenamer, leuker persoon. Allerlei dingen zijn op hun plaats
gevallen, het was een enorme bevrijding.'

LOAD-DATE: September 12, 2007

LANGUAGE: DUTCH; NEDERLANDS

NOTES: 'De dominante norm is een middelbare, witte heteroman. Daar wordt alles
aan afgemeten.'; CV

GRAPHIC: 13VOvoorkant_ph01, Frank van Dalen: 'Onze maatschappij gaat kapot aan
voortdurend normatief zijn over anderen. Naar het eigen gedrag kijken, ho
maar.', Foto Jean-Pierre Jans / de Volkskrant

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              56 of 158 DOCUMENTS



                                 de Volkskrant

                               September 13, 2007

Curator Turkse biënnale zet globalisering op de kaart

BYLINE: Sacha Bronwasser

SECTION: KUNST; Blz. 17

LENGTH: 573 woorden

DATELINE: istanbul

SAMENVATTING:

Veel Chinezen in Istanbul.

VOLLEDIGE TEKST:

istanbul Waren het twee jaar geleden Nederlanders die Istanbul overspoelden voor
de opening van de Istanbul Biënnale; dit keer zijn het de Chinezen.

Kwestie van curator: toen was dat de directeur van het van Abbemuseum Charles
Esche. Nu is de Chinese freelance tentoonstellingsmaker Hou Hanru de grote man.
Not only possible but also necessary; OPTIMISM in the age of global war is de
omvangrijke titel van zijn evenzo grote project: vijf hoofdlocaties, twaalf
nevenprojecten, een dagelijks verplaatsend openlucht-filmprogramma en een
eindeloze reeks paneldiscussies, boekpresentaties en zo meer.

Wie Hou Hanru (1963, Ghuangzou) zegt, zegt globalisering en urbanisatie. Dat
zijn de thema's die de curator de afgelopen jaren op de kaart zette. Hij deed
dat op de Guangzhou Triënnale, de Tirana Biënnale, de Biënnale van Venetie en in
musea van Seoul tot Parijs.

Net als in elke andere metropool valt die thematiek in Istanbul op zijn plaats.
Bovendien verbond Hou zijn stokpaardjes aan een onderwerp dat al langer de
kunstwereld domineert: het modernisme en wat daar wel of niet van over is.

Als hoofdlocatie koos hij onder andere het Atatürk Cultural Centre, een
inmiddels gesloten cultuurpaleis voor de gewone man op het grote Taksim-plein.
En, nog ongebruikelijker, leegstaande winkelpanden in het IMC, een enorm jaren
zestig-complex van kleine winkels, ooit opgezet om de textielhandel te bundelen.

De kunstenaars kiezen in hun werk (fotografie, video en opvallend veel
ruimtelijke installaties) vaak voor de esthetische kant van het probleem óf de
menselijke tragedie er achter. Aleksander Komarov (een Rus die in Rotterdam
woont) maakte een prachtige film over glas-architectuur, de Armeense fotograaf
Vahram Aghasyan legde de spookstad Mush vast, een nooit afgebouwde woonwijk die
na de grote aardbeving in Gyumri opgezet werd. De betonnen woonpaleizen staan nu
met hun voeten in het water.

De Biënnale van Istanbul wordt gefinancierd met veel privaat geld, maar overal
klinkt kritiek op marktwerking en dat grote geld. Er is een documentaire over
uitgebuite arbeidsters in Mexico, er is een onderzoek naar dorpen die door
steden overwoekerd raken in de Chinese Pearl River Delta. Alleen AMO, de
denktank van architectenbureau OMA van Rem Koolhaas, is neutraal gestemd. Zij
presenteren grote wandposters die de stad Dubai afbeelden als 'de laatste kans
voor architecten' om vanuit het niets opnieuw te beginnen. Dat klinkt, voor een
architectenbureau, vooral opportunistisch.

Het optimisme uit de tentoonstellingstitel is vooral praktisch van aard. Enkele
collectieven kiezen de weg van het activisme, zoals het modelabel Daspu van de
Braziliaanse Davida-groep dat opkomt voor de rechten van prostituees, of
architectenduo BowWow dat een braakliggend hellinkje in de wijk Karaköy
gebruikte om een openbare bank voor de bewoners van Istanbul te maken met
fantastisch uitzicht over de Bosporus.

In Dream House, een tentoonstelling die twee keer per week 's nachts open is,
laten kunstenaars zich van hun blije en dromerige kant zien. Er zijn
performances, praatsessies en er is muziek. Het Koreaanse duo Young Hae Chang
Industries toont een werk waarin de kunst tot opgeblazen humbug verklaard wordt.
Iedereen kan een kunstenaar zijn, als hij daar zin in heeft - een subtiel
verschil met Joseph Beuys 'Ieder mens is een kunstenaar'. De jaren zestig en
zeventig zijn terug in een nieuw jasje.

LOAD-DATE: September 13, 2007

LANGUAGE: DUTCH; NEDERLANDS

NOTES: 10th International Istanbul Biennal , t/m 4 nov.

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              57 of 158 DOCUMENTS



                                 de Volkskrant

                               September 8, 2007

Wie leeft die liegt

BYLINE: Ad Bergsma en; Mirjam Schöttelndreier

SECTION: HART EN ZIEL; Blz. 01

LENGTH: 1053 woorden

SAMENVATTING:

Op Huis Ten Bosch achter een pc je levensgeschiedenis op internet verfraaien.
Prinses Mabel deed het, en wij doen dergelijke dingen dagelijks. Want liegen
doen we niet voor niks. Door Ad Bergsma en Mirjam Schöttelndreier

VOLLEDIGE TEKST:

'Trouwens, is er al een term voor liegen over het feit dat je gelogen hebt?' Het
is een van de vele bittere en badinerende commentaren op internet op het feit
dat prinses Mabel, woonachtig in Londen, maar in dit geval vanuit Nederland,
heeft zitten sleutelen aan het lemma over haarzelf in de Engelstalige
internetencyclopedie Wikipedia.

Op de ochtend van 8 januari 2006 werd vanuit Huis ten Bosch - het woonpaleis van
koningin Beatrix - een stukje tekst weggehaald. Er stond dat Mabel en prins
Friso het kabinet 'incomplete and false information' hadden verstrekt over
Mabels eerdere relatie met drugscrimineel Klaas Bruinsma. 'And false
information', onjuiste informatie, werd weggehaald. En een uur later door een
Wikipedia-auteur weer teruggeplaatst.

De Rijksvoorlichtingsdienst heeft het allemaal toegegeven.

Al sneert Nederland op internet er lustig op los, de psycholoog Andreas
Wismeijer van de Universiteit van Tilburg had eind augustus, toen de kwestie in
het nieuws kwam, allereerst deze reactie: 'Een domme actie, maar wel heel
begrijpelijk.' Wismeijer: 'Mabel heeft gedaan wat wij gewone burgers, met z'n 15
miljoen dagelijks doen, namelijk onze persoonlijke geschiedenis een beetje
mooier maken dan zij is.' Niks bijzonders. Het is wel opmerkelijk dat ze het
deed, omdat de commotie over het gedraai van het prinsenpaar alweer een tijdje
achter de rug was. 'Mabel is slim genoeg, ze kon weten dat dit altijd uitkomt,
dus dat er gedoe van komt.'

Al is er oprechte irritatie over de zoveelste koninklijke 'beetje dom'-actie,
toch wordt ook vrij relativerend gedaan over de Pinokkiaanse inmenging van de
verre prinses. Mabel is de koningin niet. Mabel is gewoon. Weinigen kan het echt
iets schelen. 'Als koningin Beatrix ditzelfde had gedaan, ja, dan had ik me wel
bedonderd gevoeld', zegt ook Wismeijer. Mabel, geen lid van het Koninklijk Huis,
maar wel van de familie, heeft geen bestuurlijke functie en hoeft zich dus niet
te verantwoorden. 'Met Beatrix als moeder van alle Nederlanders, die geacht
wordt boven de groep te staan en die wij als burgers financieren, was het anders
geweest.'

Dat liegen, verfraaien en geheimen voor onszelf houden, dagelijkse kost is voor
ons allen, is zeker. Bij sollicitaties wordt de reden van vertrek bij de vorige
werkgever wat mooier voorgesteld, kooplustige vrouwen moffelen hun dertigste
nieuwe jurkje weg en voor een borrel met oude studievrienden lenen we even de
auto van pa, die net iets groter is. Veel gelieg en gedraai vinden we niet zo
erg. Dat moeder er goed uitziet, je baas zogenaamd reuze grappig is en je je
banksaldo wat lager of hoger voorstelt dan het werkelijk is, ach, dat soort
vriendelijk, onschuldig gedraai geldt als de 'kruipolie' van het sociale
verkeer.

Erg vinden we het pas als iemand liegt om er zelf beter van te worden en een
ander schade berokkent. En als die ander een partner is, vinden we het erger dan
als het een vreemde is. Dat blijkt uit een recent onderzoek over de acceptatie
van leugens (zie kader). Er zijn veel redenen om te liegen, maar de dringendste
is dat een mens liegt 'om zijn positie in de groep te behouden', legt
gezondheidspsycholoog Wismeijer uit. Want buiten de groep, leert de
evolutiepsychologie, zijn we - ook in 2007 - niks. 'Daarom doen we het zo
makkelijk.'

Dat Mabel terugkeerde naar de voor haar onaangename opmerkingen op Wikipedia,
heeft met nog iets anders te maken. Volgens Wismeijer is haar gedrag kenmerkend
voor mensen met een groot geheim. 'Die blijven daar hun hele leven op gefocust'.
Omdat iedere keer gevaar dreigt dat het geheim wordt onthuld of niet meer
verborgen kan worden gehouden, moet de geheimhouder telkens 'reparatiewerk'
verrichten. 'Voor buitenstaanders was Mabels affaire met Bruinsma een paar jaar
geleden nieuw, dat is inmiddels oud nieuws. Alleen zij is er nog steeds mee
bezig.'

Hoe meer iemand zijn geheim wil onderdrukken, hoe sterker het begint op te
spelen, en hoe krachtiger hij zich ertegen moet verweren. Dat vreet. Wielrenner
Greg LeMond gaf aan het eind van zijn carrière toe bijna gesloopt te zijn door
het geheim dat hij tot dan toe met zich had meegedragen: dat hij seksueel was
misbruikt in zijn jeugd. Wismeijer: 'Het was ook LeMond die collega-rijder Floyd
Landis adviseerde dat als hij doping had gebruikt, dit vooral op te biechten.'
Want biechten helpt. Al doen we dat niet meer bij de pastoor of in het
persoonlijk gebed, mensen moeten hun geheimen kwijt. 'Door je geheim met een
ander te delen, komt er structuur in al die overweldigende beelden, emoties en
woorden in je hoofd. Nu gaan mensen er anoniem over chatten, of op sites hun
verhaal anoniem vertellen of nemen een wildvreemde Canadees in het vliegtuig in
vertrouwen.'

Bill Clinton bedroog volk en vaderland en vrouw en dochter met de fameuze
leugen: 'I did not have sex with that woman.' Wie geen uitweg meer ziet in zijn
eigen gelieg, gaat er maar zelf in geloven. Anders wordt het geheim ondraaglijk.
Maar wat bij Clinton onvermijdelijk toch uitkwam, en ook bij Mabel, zal
waarschijnlijk steeds meer gewone burgers gaan overkomen: wie op Hyves staat, is
gezien. Wie zijn porno wegveegt van de computer, moet niet denken dat die
handeling niet meer getraceerd kan worden. Wismeijer: 'We gaan naar een steeds
transparantere samenleving, waarin je niet meer met je leugen of grote geheim
naar Paraguay kunt vluchten om een nieuw leven te beginnen. Er zit niets anders
op dan erkennen wat is uitgekomen. En zo nodig schuld te bekennen.'

We zijn allemaal Mabel, lijkt het dus. Misschien iets minder ambitieus,
misschien behept met iets minder eigendunk, maar ons mooier voorstellen dan we
zijn - officieel: 'impression management' -, een beetje leugenachtig en druk met
ons eigen geheim, echt, daarin verschillen we niet wezenlijk. Want al zijn er
geen taboes meer, elke maatschappij vraagt aan bepaalde normen te voldoen.

Wismeijer wijst erop dat kinderen van 3 al beginnen met liegen. Niet omdat ze
dat van boze volwassenen hebben geleerd, maar omdat ze 'evolutionair begiftigd
zijn' met de drang erbij te willen horen. Liegen, blijkt, is o zo natuurlijk.

LOAD-DATE: September 8, 2007

LANGUAGE: DUTCH; NEDERLANDS

NOTES: Wie zijn geheim kwijt wil, meer erover wil weten, of met lotgenoten wil
praten kan terecht op: www. geheimenvan.nl; In ons allen schuilt een Mabel; Hoe
erg is het?; 'De mens heeft een tong gekregen om mee te spreken en woorden om
zijn gedachten mee te verbergen.' Dit Hongaarse spreekwoord laat zien hoezeer
wij allen geneigd zijn de werkelijkheid te kneden. Als we daarbij leugens
gebruiken, kan dat volgens het boek Lies, lies, lies van de Amerikaanse
psycholoog Charles Ford op vier niveaus.; De leugen van beginners geeft een
onwaarheid weer, zonder rekening te houden met wat de persoon die ze proberen te
misleiden weet. Je zegt dat de batterij van je mobiele telefoon leeg is, maar
als je vrouw de proef op de som neemt en het nummer draait, klinkt de ringtone
overduidelijk in je zak. Betrapt!; De leugen van gevorderden houdt rekening met
de informatie die de ander heeft. 'Ik heb de telefoon niet opgenomen, omdat ik
hem per ongeluk op de stille stand had gezet.'; Een getalenteerde leugenaar gaat
nog een stapje verder. Als hij voor de derde keer te laat komt en weer een smoes
opdist, dan speelt hij in op de mate van ongeloof die hij ontmoet. In zijn
verhaal vervlecht hij onbereikbare getuigen die zijn lezing kunnen beamen, dat
ook dit keer werkelijk sprake is van overmacht.; De crème de la crème van de
leugenaars brengt een verkeerde boodschap over zonder daarop aangesproken te
kunnen worden.; Neem de politicus die zijn concurrent met vriendelijke woorden
looft, terwijl zijn lichaamstaal laat weten dat hij weinig respect heeft. Hij
kan dan met de hand op zijn hart volhouden dat hij alleen maar aardige dingen
zegt, terwijl de afwijzing luid en duidelijk overkomt.; Leugentjes zien we graag
door de vingers zolang ze maar niet zelfzuchtig zijn, blijkt uit een onderzoek
dat vorige week is verschenen in het Journal of Applied Social Psychology.
Hierbij kregen proefpersonen diverse scenario's voorgelegd waarin onwaarheden
werden gesproken. Het oordeel over de leugen hangt vooral af van de motivatie
van de leugenaar. Hieronder zijn zes leugens gerangschikt aan de hand van wat we
erg vinden en wat niet. Het toegekende cijfer is het gemiddelde van de
proefpersonen, die een schaal gebruikten van 1 (volstrekt onaanvaardbaar) tot 9
(prima, geen enkele moeite mee).; Anderen een plezier doen: 7,8; 'Je lijkt
helemaal niet dik in die spijkerbroek.'; Privacy beschermen: 7,1; 'Ik heb geen
ruzie gehad gisteravond, ik ben gewoon wat grieperig.'; Beschermen van jezelf:
4,7; 'Ik was niet dronken, er was iets mis met de cruisecontrol.'; Vermijd
conflicten: 3,0; 'Nee hoor, mijn collega was de hele dag aanwezig.'; Bevoordelen
van jezelf, zonder schade voor anderen: 2,9; 'En toen ben ik in de gracht
gesprongen en heb haar gered.'; Bevoordelen van jezelf, met schade van anderen:
1,4; 'We hebben geen condoom nodig, want ik ben nog nooit vreemd gegaan.'

GRAPHIC: 08HZopen1_ph01, Foto Judith van IJken

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              58 of 158 DOCUMENTS



                                 de Volkskrant

                               September 1, 2007
                                    zaterdag

SECTION: FORUM; Blz. 17

LENGTH: 417 woorden

SAMENVATTING:

Elke week schrijven Amanda Kluveld en René Cuperus een reactie op een actuele
stelling.

VOLLEDIGE TEKST:

Onlangs las ik van Jan Pronk een exegese van Lucas 10: 25-37, het verhaal van de
Barmhartige Samaritaan dat Jezus aan de wetgeleerde vertelt. De Barmhartige
Samaritaan is de burger, stelt Pronk. Hij weet wie zijn naaste is terwijl de man
van de wet en de politicus het slachtoffer aan zijn lot overlaten.

De moraal van dit verhaal is dat politieke leiders niet altijd het juiste
antwoord hebben maar dat 'de gewone man' dat antwoord wel kan geven. De
boodschap is volgens Pronk bovendien dat sociaal-democraten moeten 'discussiëren
over de christelijke, humanistische en islamitische waardensystemen. Niet om er
één te kiezen, maar om tot overeenstemming te komen.'

Nu kan ik me voorstellen dat dergelijke inzichten in een andere tijd op niet al
te slimme idealistische zestienjarigen enige indruk zouden kunnen maken. Dat
Pronk vandaag met dit afgetrapte verhaaltje door juichende Jonge Socialisten op
het podium wordt gehesen, is het duidelijkste teken dat de PvdA allang niet meer
in crisis verkeert. De partij is zwaargewond.

Met die constatering zou je het verhaal van Pronk over de Barmhartige Samaritaan
in een ander licht kunnen plaatsen. Zo heeft de man die beroofd en in elkaar
geslagen langs de weg ligt en door bijna iedereen genegeerd wordt, een grote
gelijkenis met de PvdA.

Moet je als voorbijganger de PvdA, die daar zo hulpeloos ligt, uit beleefdheid
negeren? Moet je als een ontwikkelingswerker oude stijl de gewonde PvdA juist
overeind helpen, naar een herberg brengen, van olie, wijn en verband voorzien,
twee zilverstukken betalen en de herbergier laten weten dat voor de overige
benodigdheden de geldkraan openstaat? Of moet je moedig en humaan de
doodbloedende partij ter plekke uit haar lijden verlossen?

Een pragmaticus euthanaseert. Pronk zou dat nooit doen. Hij waarschuwt dat
politici 'afglijden naar een pragmatische managershouding' en vindt dat een
politicus zich 'kwetsbaar' moet opstellen. Kiezen voor de tocht naar de herberg
dus. Veel partijgenoten zijn dankbaar voor die barmhartigheid en juichen daarom
voor ieder flauw verhaaltje dat het rebelse geweten van de sociaal-democratie
hen op de mouw speldt.

Als Pronk eenmaal voorzitter is kan hij die leden een ander sprookje voorlezen:
De nieuwe kleren van de keizer. Alleen Pronk kan de PvdA redden. Althans, hij
alleen kan de partijleden doen geloven dat die niet bestaande nieuwe kleren hun
redding zijn.

LOAD-DATE: August 31, 2007

LANGUAGE: DUTCH; NEDERLANDS

NOTES: Zijn verhaaltjes zijn afgetrapt en flauw; streamstreamstream

GRAPHIC: NNFOstelling1_ph01

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              59 of 158 DOCUMENTS



                                 de Volkskrant

                               September 1, 2007
                                    zaterdag

Fors meer belasting voor dure huizen

BYLINE: Douwe Douwes

SECTION: BINNENLAND; Blz. 2

LENGTH: 387 woorden

DATELINE: den haag

SAMENVATTING:

Belastingen op milieuvervuilende consumptie uitgesteld.

'Nederlaag minister Cramer.'

VOLLEDIGE TEKST:

den haag Bezitters van zeer dure huizen gaan volgend jaar extra belasting
betalen. Het eigenwoningforfait voor huizen boven het miljoen euro gaat fors
omhoog. Het forfait is een bedrag, afhankelijk van de waarde van het huis,
waarover huizenbezitters inkomstenbelasting betalen. De maatregel kan
huiseigenaren tienduizenden euro's per jaar gaan kosten.

Nu is het forfait nog gemaximeerd op 8.900 euro. Dat komt overeen met een
woningprijs van 1,5miljoen euro. Dat plafond verdwijnt volgend jaar.

De verhoging van het eigenwoningforfait is een van de maatregelen die het
kabinet neemt om onder meer de ondersteuning van de koopkracht te kunnen
betalen. Donderdag werden de ministers het eens over de begroting van volgend
jaar. Naar verluidt rekent minister Bos van Financiën op een begrotingsoverschot
van 0,5 procent van het binnenlands product. Dat is ruim 2,5 miljard euro.

De oppositiepartijen uitten stevige kritiek op de plannen. VVD-leider Rutte
vindt dat 'hardwerkende Nederlanders de rekening betalen' van het
kabinetsbeleid. Geert Wilders van de PVV betitelt het pakket maatregelen als
'bedroevend slecht en asociaal'.

Met name de koopkrachtdaling die voor de meeste inkomensgroepen wordt voorspeld,
stuit op groot onbegrip. 'Bos en Balkenende doen het voorkomen alsof ze de
daling van de koopkracht weten te beperken', aldus Rutte. 'Maar dat is een
slecht toneelstukje. Ze zijn zelf verantwoordelijk voor al die
belastingverhogingen.'

Kees Vendrik van GroenLinks vindt evenwel dat Rutte weinig reden tot klagen
heeft. Volgens hem heeft minister Bos van Financiën een 'consumptieve begroting'
afgeleverd, waarbij de inkomens belangrijker zijn dan de publieke zaak.

Vendrik betreurt het dat de belastingen op milieuvervuilende consumptie, die de
drie regeringspartijen in het coalitieakkoord hadden afgesproken, een jaar later
wordt ingevoerd. 'De eerste stap naar fiscale vergroening is uitgesteld. Dat is
een grote nederlaag voor minister Cramer van Milieu.'

Minister-president Balkenende was vrijdag niet erg blij met de politieke
reacties. 'Het zou goed zijn als de oppositie zou wachten tot het hele beeld op
tafel ligt', zei hij, doelend op Prinsjesdag wanneer de gehele Miljoenennota
wordt gepresenteerd.

LOAD-DATE: August 31, 2007

LANGUAGE: DUTCH; NEDERLANDS

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              60 of 158 DOCUMENTS



                                 de Volkskrant

                                August 28, 2007
                                    dinsdag

Pakistans hoop in bange dagen;
Tijdschriften

BYLINE: Rob Vreeken

SECTION: MEDIA; Blz. 18

LENGTH: 509 woorden


Waarom heeft Abdul Sattar Edhi eigenlijk nooit de Nobelprijs voor de Vrede
gewonnen? Misschien komt het doordat 'de Vader Teresa van Pakistan' wereldwijd
altijd minder publiciteit heeft gekregen dan de Moeder Teresa van India, die de
Nobelprijs ontving in 1979.

Voor het overige hebben de twee veel gemeen. Beiden besloten in 1948 - zij in
Calcutta, hij in Karachi - hun leven te wijden aan de zorg voor zieken, armen,
verdrukten. Beiden verwierven, in hun altruïstische nederigheid, de status van
semiheilige.

Verslaggever Don Belt van de National Geographic (Engelse editie) trof de
79-jarige Edhi (spreek uit 'iedie') in zijn hoofdkwartier, een aftands gebouw in
een drukke volkswijk in Karachi.

Edhi en zijn vrouw Bilquis bewonen er twee kamertjes met nauwelijks meer dan een
kale stretcher. 'Ik heb maar twee stel kleren, twee paar slippers', zei hij tien
jaar geleden tegen de verslaggever van de Volkskrant. Zo ascetisch is de
toestand nog altijd aan Boulton Market. Van hieruit wordt een landelijk netwerk
van ambulances, klinieken, kraamcentra, apotheken en weeshuizen bestierd. Waar
de staat faalt, verschijnt Edhi.

Het verhaal van Don Belt gaat eigenlijk niet over Edhi, maar over de
politiek-religieuze lijn die Pakistan in tweeën deelt. De auteur vertaalt het in
een geografische lijn: die tussen de laagvlakte in het oosten (waar altijd de
gematigde, folkloristische Indiase variant van de islam domineerde) en de ruige
bergen.

Hun foto siert het omslag van Newsweek. Onder de kop 'He's Still Out There. The
Hunt for Bin Laden' wordt het Amerikaanse gestuntel beschreven in een
onmogelijke jacht. Bin Laden weet zich beschermd in dit wilde westen van
Pakistan. Het Pathaanse stammengebied is door de Afghaanse oorlogen sinds 1979
in de greep geraakt van fundamentalisten en jihadisten.

Hun invloed is zich aan het uitbreiden over heel Pakistan, zo constateert de
National Geographic. Abdul Sattar Edhi is daarom een verademing, Pakistans hoop
in bange dagen. 'Edhi vraagt nooit of een verlaten kind, een dode, een
psychiatrisch patiënt of een mishandelde vrouw soenniet is of sjiiet, hindoe of
christen.' Het was Edhi die in 2002 de stoffelijke resten ('alle tien') van de
Amerikaanse journalist Daniel Pearl bijeenraapte en ze naar het mortuarium
bracht. 'Ik ben een moslim', zegt Edhi, 'maar mijn ware geloof is de rechten van
de mens.' In het huidige Pakistan, schrijft Belt, is dat een steeds eenzamer
positie. De bejaarde weldoener krijgt menig doodsbedreiging uit
fundamentalistische hoek; zij zien in hem een concurrent, al was het maar om de
dubbeltjes en kwartjes van de gewone man. Oslo, can I have your votes, please?

Ook op het ware geloof van de Nobelprijswinnares uit Calcutta valt iets af te
dingen. Time onthult dat Moeder Teresa de laatste vijftig jaar van haar leven
(sinds zij in India begon) nooit Gods aanwezigheid heeft ervaren. Dat blijkt uit
brieven die pas nu openbaar zijn geworden. Soms leek zij zelfs te twijfelen aan
het bestaan van God. Het geloof in de mensenrechten moet ook háár op de been
hebben gehouden.

Rob Vreeken

LOAD-DATE: August 27, 2007

LANGUAGE: DUTCH; NEDERLANDS

GRAPHIC: 28MEtijdschriften_ph01
28MEtijdschriften_ph02

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              61 of 158 DOCUMENTS



                                 de Volkskrant

                                August 25, 2007

De neergang is doodnormaal;
Herfsttij Historicus probeert verklaring te vinden voor ups en downs van
beschavingen

BYLINE: Peter Giesen

SECTION: KENNIS; Blz. 7

LENGTH: 1354 woorden

SAMENVATTING:

Het Westen gaat naar de bliksem en de Aziaten nemen de wereld over, luidt de
voorspelling. Maar neergang is relatief, gaat langzaam en komt vaak voor.Door
Peter Giesen

VOLLEDIGE TEKST:

Europa dreigt een openluchtmuseum te worden, waar verwende Europeanen te midden
van hun historische schatten moeten toezien hoe anderen, de dynamische Aziaten
voorop, de wereld domineren, schrijft de Britse historicus Walter Laqueur in
zijn laatste boek The Final Days of Europe.

De opkomst en neergang van beschavingen is een steeds terugkerend thema. Boeken
over de val van het Romeinse Rijk zijn onverminderd populair. Ze appelleren aan
de angst van de welvarende westerling, die zo veel te verliezen heeft en nog
maar zo weinig te winnen.

De Utrechtse sociaal-economisch historicus prof. dr. Bas van Bavel doet met een
Vici-subsidie van de Nederlandse organisatie voor Wetenschappelijk Onderzoek
(NWO) onderzoek naar opkomst en verval van economisch toonaangevende gebieden.
In zijn project maakt hij een vergelijking tussen Irak in de vroege
Middeleeuwen, de Noord-Italiaanse steden in de late Middeleeuwen en de
Nederlanden in de 16de en 17de eeuw. Deze regio's maakten een ongekende bloei
door, alvorens zij in relatief verval raakten en overvleugeld werden door hun
concurrenten.

Van Bavel is echter geen doemdenker met een voorkeur voor spengleriaanse
ondergangsretoriek. Als nuchter sociaal-economisch historicus is hij vooral op
zoek naar structurele verklaringen, gebaseerd op zo hard mogelijke cijfers over
nationaal inkomen en reële lonen in vervlogen tijden. Bovendien is zijn
boodschap tamelijk geruststellend. De neergang is helemaal niet zo erg.

'Het verval gaat doorgaans heel langzaam', zegt hij. 'Bovendien is het vaak
relatief. Andere gebieden worden rijker. Absoluut verval komt in de geschiedenis
weinig voor. Daarom merken burgers er niet zo veel van wanneer hun regio zijn
dominante positie verliest.'

Om een tamelijk recent voorbeeld te geven: in de 19de eeuw domineerde Europa de
wereld. Toch werd de gemiddelde Europeaan pas rijk na 1945 toen de Oude Wereld
het stokje allang had doorgegeven aan de Verenigde Staten. Van Bavel: 'Het hangt
er vaak ook vanaf hoe je het bekijkt. De VS zijn rijker dan Europa, maar de
inkomensverdeling is schever en de Amerikanen hebben minder vrije tijd. Wie is
er dan beter af?'

Hongerdood

In de pre-industriële periode konden eeuwen voorbij gaan zonder economische
groei van enige betekenis. Verhoogde productiviteit in de landbouw werd veelal
teniet gedaan door bevolkingsgroei, waardoor veel burgers voortdurend op het
randje van de hongerdood leefden.

Soms waren er gebieden die deze rauwe, armoedige wereld ontstegen. In de 9de
eeuw was Irak de rijkste regio van westelijk Eurazië, aldus Van Bavel. Met een
half miljoen inwoners was Bagdad groter dan welke Europese stad dan ook. Kunst
en wetenschap bloeiden, waardoor Bagdad beschouwd kon worden als de
intellectuele hoofdstad van de wereld. Na de 10de eeuw werd het gebied echter
getroffen door stagnatie en verval.

De rijkste steden ter wereld waren daarna te vinden in Noord-Italië: Florence,
Venetië, Genua. Vanaf de 16de eeuw verschoof het economisch machtscentrum naar
Noordwest-Europa, in het bijzonder de Nederlanden. In 1600 was het nationaal
inkomen per hoofd van de bevolking in Holland bijna twee keer zo hoog als in
Frankrijk, Duitsland en Engeland. Daarna ging de economische estafette gewoon
door. Engeland nam het stokje over, daarna de Verenigde Staten en in de toekomst
wellicht Azië.

Veel historici willen vooral een verhaal vertellen, maar Van Bavel streeft een
ambitieuzer doel na. Angstaanjagende details en verbluffende succesverhalen
interesseren hem niet zo. Door het verleden te bestuderen hoopt hij meer inzicht
te krijgen in de mechanismen achter economische groei en krimp. 'Uiteindelijk
wil ik een theoretisch model formuleren, dat ook empirisch toetsbaar is op
landen die later voorop liepen, zoals Engeland en de VS. Zo'n model moet ook
voorspellende waarde hebben, zodat het relevant is voor het heden.'

Van Bavel begint bij de vraag waarom sommige gebieden zo'n opmerkelijke bloei
bereikten. In navolging van de Amerikaanse econoom Douglass North gelooft hij
dat economische groei sterk afhankelijk is van instituties, het geheel van
instellingen, afspraken en culturele gewoonten die bepalen of een economie
optimaal functioneert of niet. Volgens de hypothese van Van Bavel is de kans op
optimale instituties het grootst als er een machtsevenwicht bestaat tussen de
verschillende maatschappelijke groeperingen. Wanneer één partij een overwicht
verwerft, zet zij de instituties naar haar hand. Zij houdt institutionele
veranderingen tegen, waardoor een economie haar flexibiliteit verliest en niet
meer is toegesneden op nieuwe ontwikkelingen.

Afromen

'In Irak ontstond een militaire elite, in Italië versterkte het stedelijke
patriciaat zijn positie ten koste van het omringende platteland', zegt Van
Bavel. Zo werd het evenwicht verstoord. De elite hield zich steeds minder bezig
met productieve activiteiten en steeds meer met het afromen van de inkomsten van
de bevolking. Daardoor werd het voor gewone burgers steeds minder lonend om te
ondernemen.

In de Nederlanden begon de welvaart met het inperken met de macht van de adel.
'Gebrek aan rechtszekerheid is doorgaans de grootste rem op ondernemerschap. Tot
de 12de eeuw speelde de adel een belangrijke rol in Nederlanden. Zij kon een
betrekkelijk willekeurige macht uitoefenen. In de Middeleeuwen werden de rechten
van de adel steeds nauwkeuriger omschreven, omdat kooplieden en
dorpsgemeenschappen zichzelf wilden beschermen tegen willekeur', zegt Van Bavel.

Zo werd in de Nederlanden een evenwicht bereikt tussen alle partijen:
kooplieden, ondernemers, stad, platteland, de adel en de staat. 'De staat was
niet het instrument van één sociale groep. Belastinginkomsten werden op een
productieve manier gebruikt', zegt Van Bavel.

Maar ook de Nederlanden ontkwamen niet aan stagnatie en neergang. Al in de
Gouden Eeuw vlakte de economische groei af. Belangengroepen kregen te veel macht
en stonden vernieuwing in de weg.

Van Bavel: 'In Holland kregen de gilden in de 16de en 17de eeuw steeds meer
macht. Aanvankelijk speelden ze een positieve rol. Ze boden een zekere
bescherming, waardoor nijverheidslieden durfden te ondernemen. Ook waren ze
belangrijk voor het doorgeven van kennis.

'Maar op een gegeven moment wordt zo'n systeem rigide. Naarmate de economie zich
verder ontwikkelde, ontstond de behoefte aan schaalvergroting. De gilden
probeerden die schaalvergroting tegen te houden.'

Ook de Hollandse kooplieden verwierven een dominante positie. Mede daardoor
drongen nieuwe economische groepen, zoals industriëlen, nauwelijks tot de elite
van de Republiek door. 'De kooplieden staken hun kapitaal ook niet in de
Nederlandse industrie. Ze investeerden liever in handel, in stausgoederen of in
opkomende industrieën elders in Europa. Daar viel meer rendement te halen. Dat
was een rationele keuze, zoals bedrijven nu in China investeren.'

Verzorgingsstaat

Op het eerste gezicht lijkt Van Bavels hypothese naadloos te passen in het
huidige neoliberale discours. Na de Tweede Wereldoorlog werd een institutioneel
evenwicht bereikt, waardoor Europa een ongekende welvaart bereikte. Maar als
uitvloeisel van de verzorgingsstaat raakten de werknemers verwend. Ondanks de
druk van Azië willen zij hun verworven rechten niet opgeven.

'Zo moet je het zeker niet zien. Ik wil niet te veel zeggen over het heden, want
daar heb ik geen wetenschappelijk onderzoek naar gedaan. Maar je moet mijn
hypothese niet beschouwen als een pleidooi voor flexibiliteit zonder meer', zegt
Van Bavel.

Cruciaal in zijn hypothese is het machtsevenwicht tussen de verschillende
partijen, waardoor aanpassingen in de economie het algemeen belang dienen. Bij
een verstoord evenwicht dienen zulke aanpassingen het particulier belang,
bijvoorbeeld dat van het bedrijfsleven of de werknemers.

'En gezien de ontwikkelingen van de laatste decennia in Noordwest-Europa en de
Verenigde Staten zou ik in eerste instantie niet denken dat de werknemers te
veel macht hebben gekregen.'

LOAD-DATE: August 24, 2007

LANGUAGE: DUTCH; NEDERLANDS

NOTES: 'Ik beweer niet dat de positie van werknemers te sterk is.'

GRAPHIC: 25KE7open_ph01, Spiraalminaret uit de 9de eeuw in Samarra, Irak,
destijds de rijkste regio van westelijk Eurazië., Foto AP

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              62 of 158 DOCUMENTS



                                 de Volkskrant

                                August 24, 2007
                                    vrijdag

Knuffelbeer Jos hoorde bij de huiskamer

BYLINE: Willem Beusekamp

SECTION: BINNENLAND; Blz. 3

LENGTH: 441 woorden

DATELINE: AMSTERDAM

SAMENVATTING:

Volksentertainer Jos Brink laat veel fans en vrienden achter, zo bleek in
theater Carré en de kerk De Duif.

VOLLEDIGE TEKST:

AMSTERDAM Sterren, sterretjes en gewone Nederlanders - vooral zij - hebben
donderdag in Amsterdam afscheid genomen van Jos Brink. 'Jos was gewoon geweldig,
hij hoorde bij de huiskamer', verwoordde een oudere vrouw uit Groningen de
gevoelens.

Een paar duizend fans, maar wellicht minder dan de massale reacties op de
condoleancesites hadden doen vermoeden, trokken 's ochtends in de hal van
theater Carré voorbij aan de baar waarin de vorige week op 65-jarige leeftijd
overleden volksentertainer lag opgebaard. Jos Brink was gekleed in een klassiek
rokkostuum. Naast de witte kist stond een zelfportret.

De wake bij de baar werd afwisselend verzorgd door vrienden en collega's, op het
laatst door de cabaretgroep Purper, waarmee Jos Brink tot voor kort door het
land reisde, voordat hij werd geveld door darmkanker.

'Nog één keer Jos' leek het motto van het defilé in Carré ter ere van de
artiest, die met zijn langjarige en veelzijdige carrière op tv en in het theater
veel droeve vrienden heeft achtergelaten. De vitrines van het theater waren
gevuld met kleurige posters van de musicals die Brink een trouwe schare van fans
bezorgden. En overal veel bloemen.

Een beeld zoals het door hem zelf was geregisseerd, aldus zijn familie.

Bij zijn woning, vlak bij het theater, werden ook bloemen neergelegd, en een
knuffelbeer, bij uitstek symbool voor de man die door omstanders afwisselend
werd omschreven als: 'supergezellig', 'hartstikke aardig', 'altijd spontaan',
'leuk mens', 'een lieverd' en 'een artiest zonder kapsones'.

Dat Jos Brink meer was dan een getalenteerde en populaire showman bleek niet ver
van Carré verwijderd in De Duif aan de Prinsengracht, de kerk waarin hij
regelmatig als pastor in oecumenische diensten een troostende schouder bood.
Door hem zelf geschreven gebeden werden voorgedragen alsmede enkele psalmen en
een door hem gecomponeerd lied uit de musical Zzinderella.

De kerk was gevuld met genodigden, onder wie veel collega's uit 'Het Vak', zoals
Brink zijn beroep vaak omschreef.

Een vrouw, op de stoep voor de kerk, zei hem altijd te zullen eren vanwege de
wijze waarop hij als pastor een familielid van haar tot diens dood begeleidde.
Een ander zei het als volgt: 'De zieke caissière van Carré of de oude Albert
Mol, iedereen kon op hem rekenen.'

Jos Brink werd later in de middag bijgezet op begraafplaats De Nieuwe Ooster,
waarna een klein gezelschap van naaste familie en vrienden nog een keer voor een
laatste toast bijeenkwam in theater Carré, de lievelingslocatie van de
overledene.

LOAD-DATE: August 23, 2007

LANGUAGE: DUTCH; NEDERLANDS

NOTES: Overal bloemen bij het afscheid van 'een artiest zonder kapsones'

GRAPHIC: 24bijosbrink_ph01, De begrafenisstoet van Jos Brink op weg van theater
Carré naar Brinks kerk, De Duif., Foto Jean-Pierre Jans / de Volkskrant

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              63 of 158 DOCUMENTS



                                 de Volkskrant

                                August 21, 2007
                                    dinsdag

In zijn element in komkommertijden Dinsdagprofiel Joop Atsma

SECTION: BINNENLAND; Blz. 2

LENGTH: 1712 woorden

SAMENVATTING:

Er gaat geen zomerreces voorbij of het CDA-Kamerlid Joop Atsma (51) meldt zich
bij de pers. Vakantie? Het land houdt niet op. Door Yvonne Doorduyn

VOLLEDIGE TEKST:

Breed glimlachend staan ze onder zijn appelbomen: Tourwinnaar Alberto Contador,
wielerlegende Jan Janssen, de Ierse president van de internationale wielerunie
(UCI) Pat McQuaid, profrenner Pieter Weening. Maar ook bankier Dirk Scheringa is
er, CDA-fractievoorzitter Pieter van Geel, RTL-baas Fons van Westerloo,
sportverslaggever Tom Egbers, oud-VVD-leider Ed Nijpels. Op negen knusse foto's
vastgelegd in De Telegraaf.

Het is dinsdag 7 augustus en de crème de la crème van de wielersport, bijeen
voor de profronde van Surhuisterveen (Friesland), is verenigd in de tuin van
Joop Atsma. Ze eten zijn oranjekoek, nippen aan de koffie van zijn vrouw Tea,
schuilen voor de regen onder zijn partytenten. Contador heeft zich zojuist in de
zitkamer van de Atsma's in Joops wielerbroek gehesen - Contador heeft in alle
hectiek zijn spullen vergeten.

Het is Joop Atsma (51) ten voeten uit: gastvrij organisator, nuchter en niet
voor een gat te vangen. Een netwerker die alles en iedereen kent, samenbrengt en
enthousiasmeert. Die oude rotten erbij houdt, deuren opent, toegankelijk is voor
jan-met-de-pet tot de koningin. Praktiserend wielerfanaat sinds zijn 18de, als
chef d'équipe van de olympische ploeg en bestuurder van de wielrenunie hogelijk
gewaardeerd door de renners, begaan met de mens achter de sporter - zelfs als
die op doping wordt betrapt.

Ook de aanwezigheid van De Telegraaf tekent Atsma: tien tegen één dat hij
journalist Stan Huygens zelf over het hooggeëerde feestje in zijn achtertuin
heeft getipt. De CDA'er is een van de meest mediabeluste Tweede Kamerleden van
het moment. Hij serveert zijn onderwerpen steevast in hapklare brokken. Ergert
hij zich aan de macht van een zendercoördinator, dan schopt hij stennis over het
verdwijnen van Lingo. Wil hij aandacht voor de landbouwnotitie Natura 2000, dan
waarschuwt hij voor het einde van de Elfstedentocht. Als Atsma een punt wil
maken over de NPS, begint hij over Sesamstraat. Wie hem verwijt zich druk te
maken over bijzaken, snapt het niet, vindt Atsma.

Hij weet hoe het werkt met pers. Na zijn mislukte studie geschiedenis was hij
bijna twintig jaar journalist. 'Hij weet hoe hij dingen moet zeggen om geciteerd
te worden', zegt Jeanette Jaspers, zijn persoonlijk medewerker sinds hij in 1998
in de Tweede Kamer kwam. Atsma heeft altijd een oneliner paraat, of het nu gaat
over BNN's Grote Donorshow, voetbalgeweld, gratis schoolfruit of De Gouden Kooi.
Hij belt zelf, wordt gebeld, of is als een drs. Mallebrootje onderwerp van
hilariteit in columns van Jan Blokker en Youp van 't Hek.

En hij heeft meer trucs. Wie de politiek een beetje volgt, moet het zijn
opgevallen: Atsma is steevast in de komkommertijd in het nieuws. Hij dient een
motie in voor meer koeien in de wei, walgt van de Spermadonorshow (beide juli
2004), wil een verhoging van de maximumsnelheid voor caravans (juli 2005), eist
een verbod op treiterbellijnen (augustus 2005), windt zich op over een
reclamespotje van het Voedingscentrum (juli 2007) of over de Stichting Wakker
Dier die kinderen 'misbruikt' voor demonstraties (augustus 2007). Moralist in
hart en nieren, met een piek tussen mei en september.

'Door nieuws op te zouten naar de zomer krijgt hij meer aandacht', verklaart
collega-CDA-Kamerlid Ger Koopmans. Atsma is volgens hem bovendien niet het
reislustige type. Iedere zomer rijdt hij voor drie weken met de caravan naar
Sibbe (Zuid-Limburg). Althans, dat is de bedoeling. Meestal houdt hij het geen
drie weken uit. Atsma wordt onrustig, denkt aan zijn tuin waar het onkruid na
veertien dagen afwezigheid welig moet tieren.

Wat Koopmans wil zeggen: de mobiele telefoon staat aan, 24 uur per dag. Atsma
blijft op vakantie kranten lezen en journaals volgen. Problemen houden geen
rekening met recessen, zegt hij dan. Het land houdt niet op. 'En dus staat hij
's zomers vaker in de krant dan collega's in het buitenland.'

Nee, geef Joop Atsma maar Surhuisterveen. Hij werd er geboren en woont er nog
steeds. Hij heeft voor drie dagen in de week een appartement in Den Haag, maar
zou naar eigen zeggen 'volstrekt ontheemd' raken als hij zou verhuizen. Dicht
bij vrienden en familie, op klompen naar de markt, voelt hij zich het best.

Atsma kent het hele dorp. En een ding is zeker: het hele dorp kent hem. Eerst
als journalist bij De Feanster, het plaatselijke huis-aan-huisblad. Als
freelancer schreef hij wekelijks vijf pagina's vol. Van jongs af aan
organiseerde Atsma voetbaltoernooien en wielerrondes. Dat de profronde in het
zesduizend zielen tellende dorp inmiddels bijna net zo bekend is als de Draai
van de Kaai en de Acht van Chaam, is niet in de laatste plaats zijn verdienste.
Tenten bouwen en dranghekken sjouwen, Atsma deed het dit jaar voor de 26ste
keer.

Hij is actief in de gereformeerde kerk tegenover zijn huis, speelde jaren
trompet, bas en trombone in de plaatselijke brassband, trekt op Eerste Kerstdag
met het muziekkorps langs de zieken. Zijn bekendheid groeide verder toen hij in
1991 Statenlid werd, en later Fries fractievoorzitter. De eed voor het
Kamerlidmaatschap zou hij jaren later in het Fries afleggen.

De kleine Joop was een allesweter, herinnert Adri de Boer zich, Fries
troubadour. Ze waren onafscheidelijk op de lagere school, maar zijn elkaar
daarna uit het oog verloren. 'Joop was vroeg wijs en schermde graag met zijn
kennis.' Zoals die keer dat hij Adri vroeg waar voetbalclub Go Ahead Eagles
vandaan kwam. 'Ik dacht dat het een Engelse ploeg was. Dan lag Joop weer dubbel
onder tafel.'

Serieus en bedachtzaam, omschrijft De Boer hem, maar wel iemand die je graag een
hak zet. In een carnavaleske optocht speelden ze ooit om beurten 'Hans' op een
praalwagen van Hans & Grietje. 'In het laatste deel van de optocht vroeg Joop of
ik weer even als Hans achter de tralies wilde. Om vervolgens expres de deur op
slot te doen, en voor mijn ogen de lekkernijen van het huisje te gaan zitten
eten.'

Vader en moeder Atsma hadden een melkveehouderij. Geen vetpot, wel een warm
gezin waar je altijd welkom was, herinneren vrienden zich, en waar je hele dagen
in het hooi kon spelen en kievitseieren kon zoeken. Joop was, met alleen een
zusje, voorbestemd om de boerderij over te nemen. Het besef dat zijn ouders
zeven dagen per week moesten werken, weerhield hem. Alleen zijn beste vrienden
weten dat hij er nog altijd spijt van heeft: achteraf was hij dolgraag boer
geworden.

In plaats van te boeren belichaamt Atsma nu in de Tweede Kamer het boerenbelang.
Menigeen verwijt hem ongebreideld cliëntelisme, iets waarvoor Atsma zich niet
schaamt. 'Hij is de spreekbuis van de sector', zegt Alexander Bolomey, Haags
lobbyist van de Dierenbescherming. 'Joop praat zijn achterban naar de mond.'

Bolomey herinnert zich emotionele werkbezoeken tijdens de mond- en
klauwzeercrisis in 2001. 'Het greep hem aan, tranen stonden hem in de ogen.
Oprecht, Joop is geen toneelspeler.'

Vriend en vijand noemen Atsma een volksvertegenwoordiger pur sang. 'Hij weet
overal van en heeft overal een mening over', zegt Jan Jongsma, penningmeester
bij de Koninklijke Nederlandse Wielrenunie. 'Een groot gevoel van timing, en
alles op intuïtie. Gut feeling is bij Joop sterk ontwikkeld.'

CDA-minister Camiel Eurlings, van hetzelfde politieke bouwjaar 1998, roemt
Atsma's drive en laagdrempeligheid. 'Joop staat dicht bij mensen, is principieel
en ziet direct wat papieren regels in de praktijk betekenen.' In een café staat
hij voor je 't weet met onbekenden te praten, zegt Eurlings. 'Een echt
mensenmens.'

De nimmer aflatende inzet heeft ook zijn negatieve kanten. 'Joop fietst heel
hard, maar vergeet soms achterom te kijken of iedereen hem volgt', zegt Albert
Jan Maat, mede-CDA'er en voorzitter van de agrariërsvereniging LTO Nederland.
'Soms is het beter even na te denken voor je tot actie overgaat.'

Atsma kan slecht nee zeggen en holt van de ene afspraak naar de andere. 'En dus
raffelt hij hier en daar dingen af', weet Piet de Jager, oud-collega in de
Provinciale Staten, die overigens vol lof is.

Atsma (20duizend voorkeurstemmen) kan goed relativeren, is te allen tijde loyaal
aan de partij. Ligt een landbouwminister van CDA-huize in debat onder vuur, dan
fungeert Atsma graag als loper om voor zijn koning het tegenstuk om te leggen.
'Een vazal', omschrijft Bolomey van de Dierenbescherming. 'Niet bang vijanden te
maken bij andere partijen. Scherp en zuur als hij het met je oneens is. Van het
gifpissende type.' Maar wel iemand die zijn zaakjes op orde heeft. 'Joop maakt
geen fouten.'

Atsma is de man van het volk, die fan is van Marianne Weber, Frans Bauer, Jan
Smit en André Rieu, en zich er niet voor schaamt. 'Een vliegende vogel',
omschrijft Jongsma van de KNWU, 'die zeer goed bevriend was met wielrenner
Gerrie Knetemann.' Meer ideeënman dan manager, vindt Jongsma. 'Joop is geen
uitvoerder, niet iemand die grote groepen mensen aanstuurt.' Het is de reden dat
hij de partijleiding al vroeg liet weten geen ministerspost of
staatssecretariaat te ambiëren.

Niettemin heeft Atsma grote invloed in het CDA. Dat in 2001 Jan Peter Balkenende
als leider op het schild werd gehesen, is mede Atsma's verdienste. 'Na het
opstappen van Jaap (de Hoop Scheffer, red.) was de fractie in chaos', vertelt
CDA-Kamerlid Koopmans. 'Joop was een van degenen die volop de leiding had. Hij
heeft dat weekend iedereen gebeld en geconstateerd dat er geen bezwaren waren
tegen de man van zijn voorkeur: Jan Peter.' Eurlings bevestigt die rol. 'Joop
hield het hoofd koel.'

Het is een eigenschap die vaker van pas komt. Zo ook deze zomer, toen Atsma als
UCI-bestuurder bij de Tour de France de affaire-Rasmussen voor de kiezen kreeg.
'Zo'n beslissing snijdt hem door het hart', weet Andries Nieuwenhuis, ruim
dertig jaar met Atsma bevriend. Hij liet Rasmussen als een baksteen vallen en
schaarde zich zonder zichtbare twijfel achter de Rabo-beslissing. 'Joop kan de
emotie op gezette tijden uitschakelen, boven het wielergevoel staan, en is
daardoor altijd consequent.'

Maar de pijn in de buik blijft. Hij is tot op het bot betrokken bij de sport,
meer nog dan bij het Kamerwerk, gaf Atsma ooit toe. Een tuin vol
wielergrootheden bewijst dat de liefde wederzijds is.

LOAD-DATE: August 20, 2007

LANGUAGE: DUTCH; NEDERLANDS

NOTES: Zelf zal hij er niet over beginnen, alleen zijn omgeving is ervan op de
hoogte: Joop Atsma ziet heel slecht. In 1997 werd hij getroffen door
macula-degeneratie: in zijn ogen vormen zich spontaan bloedvaten. Met één oog
ziet hij 20 procent, met het andere 2 procent. De achteruitgang is gestopt, maar
beter wordt het niet. Bij een WAO-keuring werd Atsma 100procent afgekeurd.; Hij
laat zich er niet door weerhouden. Zijn leeshandicap - 28-punts letters lukken,
maar langzaam - compenseert hij door uitvoerig met alle betrokkenen te praten.
Atsma heeft twee persoonlijk medewerkers, soms een chauffeur.; Ook zijn grote
hobby, wielrennen, beoefent hij nog steeds. 'Hij zorgt dat hij in mijn wiel
blijft, hij kent mijn bewegingen', zegt fietsvriend Nieuwenhuis. Ze reden dit
jaar nog de Amstel Gold Race.; Debatten doet Atsma uit het hoofd. Andere
zintuigen hebben het werk overgenomen, weet oud-collega De Jager. 'Joop heeft
een fabelachtig geheugen.'

GRAPHIC: 21BIprofiel_ph01, Joop Atsma in het schuurtje achter zijn huis in
Surhuisterveen., Foto Harry Cock

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              64 of 158 DOCUMENTS



                                 de Volkskrant

                                August 16, 2007
                                   donderdag

Ruwe stemmen klinken overal

BYLINE: Noël van Bemmel

SECTION: BINNENLAND; Blz. 3

LENGTH: 609 woorden

DATELINE: Amsterdam

SAMENVATTING:

Het Meldpunt Discriminatie Internet tracht verruwing van het debat tegen te
gaan. Vaak is het vechten tegen de bierkaai.

VOLLEDIGE TEKST:

Amsterdam Op de werkkamer van Niels van Tamelen in Amsterdam klinkt de pakkende
beat van het rapgroepje N.A.G.: 'Fuck die joden, de vieze joden / de allochtonen
zullen jullie komen doden.' Het komt uit de computer van de directeur van het
Meldpunt Discriminatie Internet (MDI) die ter illustratie het woord joden heeft
ingetikt op Google Video. 'We hebben zóveel moeite gedaan dit liedje van YouTube
af te krijgen en nu duikt het weer op.'

Hoofdschuddend kijkt de 26-jarige Van Tamelen naar zijn scherm waarop een
Arabisch ogende jongen playbackt in wat lijkt op een Nederlandse
nieuwbouwwoning. Hij kijkt na afloop heel kwaad in de camera en doet er nog een
schepje bovenop: 'ik pof jullie motherfuckers met mijn Kalasjnikov. Fok alle
joden!'

Een clipje van deze rap werd een miljoen keer gedownload van YouTube. Niet
alleen door extremistische moslims of extreem-rechtse skinheads, maar ook door
gewone Nederlanders. En dat vindt Van Tamelen eigenlijk het ergst. Bleven
extreme uitingen tot voor kort beperkt tot extreme kringen, nu duiken ze op bij
normale websites.

Vier klachten per dag ontvangt het meldpunt gemiddeld. Bijvoorbeeld van een
lezer van Telegraaf.nl die schrikt van een reactie. Zoals die van Cox uit
Maastricht bij een berichtje over Libanon: 'Terechte actie van Israël, uitroeien
die lastige moslims'. Stephen voegt daar aan toe: 'Wij willen een zeer groot en
machtig Israël.'

MDI gaat met dergelijke tips aan de slag. Verwacht geen zaal met whizzkids die
systematisch het web afspeuren; het meldpunt blijkt een kantoortje in
Amsterdam-centrum waar vijf medewerkers een paar bureaus en een
koffiezetapparaat delen. De overheid steekt 150 duizend per jaar in de
organisatie.

Parttimers Maryan en Daan registreren de klachten en gaan zelf kijken op
internet. Dan komen zij bijvoorbeeld terecht bij holland-hardcore.com of
radioislam.net, maar vaker op sites als Telegraaf.nl, AD.nl, GeenStijl.nl en
YouTube.com.

In ruim de helft van de gevallen krijgt de sitebeheerder een mailtje met het
verzoek de uiting te verwijderen. Maryan: 'Het kan een week duren, maar meestal
doen ze het wel.'

Het viertal zou graag meer geld willen voor onderzoek en voorlichting. Van
Tamelen trekt een rapport over Telegraaf.nl tevoorschijn. 'We hebben ze laten
zien dat ze een probleem hebben. Onze aanbevelingen, zoals extra moderators en
een button waarmee lezers zelf de beheerder kunnen alarmeren, zijn prima
opgevolgd.'

Maar als beheerders weigeren mee te werken, wordt het werk van de MDI moeilijk.
Zo negeert een website als GeenStijl alle verzoeken om strafbare uitspraken te
verwijderen. 'We hebben zo'n acht keer aangifte tegen ze gedaan, maar ook de
officier van justitie laat het liggen.' Een Amerikaanse website als YouTube
heeft nauwelijks een moderator en niks te maken met het Nederlandse strafrecht.

'Vaak duikt het elders weer op. Dan wordt het een gevecht tegen de bierkaai',
zegt Van Tamelen. Hij wacht met spanning op wat er gevonden zal worden op de
computers van enkele deelnemers van de extreem-rechtse website Stormfront.
'Justitie heeft veel gedaan om hun namen in de VS te achterhalen. Als hier niks
uitkomt, bedenkt justitie zich in de toekomst tien keer voordat ze weer zo'n
operatie opzetten.'

Of extreem-rechts, -links of moslimfundamentalisten het meest racistisch zijn,
doet er volgens de directeur niet toe. 'Het debat in het algemeen verruwt.
Extreme meningen krijgen minder tegengeluid.' Hij wijst op een poster aan de
muur met de tekst: How about a nice big cup of shut the fuck up.

LOAD-DATE: August 15, 2007

LANGUAGE: DUTCH; NEDERLANDS

NOTES: 'Extreme meningen krijgen steeds; minder tegengeluid'

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              65 of 158 DOCUMENTS



                                 de Volkskrant

                                 August 9, 2007

HELD OP SOKKEL

BYLINE: Merlijn Schoonenboom

SECTION: KUNST; Blz. K02

LENGTH: 977 woorden

SAMENVATTING:

Helden worden geëerd met standbeelden. Vroeger stonden ze op sokkels, maar de
sokkel kan nu niet meer, behalve ironisch of als statement. Door Merlijn
Schoonenboom

VOLLEDIGE TEKST:

Van een held maak je een standbeeld. Zo simpel is het. Je giet hem in brons,
hakt hem uit in marmer, en zet 'm op een sokkel. Hoog op een sokkel.
On-Nederlands? Welnee. Een korte wandeling rond het verder zo weinig heroïsche
Haagse Binnenhof, zegt genoeg: koning Willem II, ooit als prins nog 'de held van
Waterloo', torent op zijn paard en sokkel ver boven het ijsstalletje uit;
raadspensionaris Johan de Witt is met zijn metershoge lengte al van ver te
herkennen, statig tegenover de hofvijver. Vanaf daar gaat het dieper de stad in,
langs een uitbundige reeks vergeten militaire en politieke helden.

Hier toont zich maar weer eens hoe innig eeuwenlang de relatie tussen held en
beeldhouwer is geweest. Zelfs tot in de eerste decennia van de 20ste eeuw werd
een Hollandse held pas echt heroïsch als zijn gespierde lichaam de wind
trotseert in marmer, als zijn edele bronzen trekken fier in de zon glinsteren.
En vooral; als zijn rijzige gestalte plaats had genomen op een sokkel, en hij
als redder op een voetstuk boven de massa uittorende - alhoewel het heroïsche
hoogtepunt, het marmeren praalgraf van Michiel de Ruyter uit 1677 in de Nieuwe
Kerk in Amsterdam, het dan weer zonder sokkel moet stellen. De zeeheld, wiens
400ste geboortejaar dit jaar enigszins aarzelend wordt herdacht, ligt er in
marmeren harnas opgebaard, met eronder zijn grafkist, zichtbaar voor iedereen:
van veelbesproken Hollandse nuchterheid is geen sprake, de admiraal ligt erbij
als een paus, een heilige.

Lastig voor hedendaagse heldenvereerders is echter dat de beeldhouwkunst anno
2007 maar moeilijk mee wil doen met dit klassieke helden-op-sokkel-genre,
bedoeld voor de eeuwige roem. Niet ver van Willem II bij het Binnenhof, staat,
verscholen op een binnenplaatsje van het Haags Historisch Museum, het NAbeeld
Willem II , vorige week geplaatst door het Haagse kunstcentrum Stroom in het
kader van de Koninkrijkspelen. Deze Willem II van de op Curaçao geboren
kunstenaar David Bade en zijn medewerkers is een uit los afvalmateriaal
bestaande koning te paard, waarbij de ironisch-kritische noot niemand zal
ontgaan.

En als er al een sokkel in de hedendaagse kunst voorkomt, is dat alleen om er
een statement mee te maken. Hans van Houwelingen bouwde een paar jaar geleden
midden in Lelystad een zuil van 32 meter hoogte, en zette er een oud bronzen
beeld van ingenieur Lely bovenop. De Brit Marc Quinn plaatste op Trafalgar
Square in Londen het marmeren beeld van een zwangere vrouw op een sokkel
tegenover de zeeheld Nelson. De vrouw is gehandicapt, met stompjes als armen en
veel te korte benen.

Het is ook niet voor niets dat de sokkel in de campagne rond de tentoonstelling
Held van het Rijksmuseum en de Nieuwe Kerk ter gelegenheid van De Ruyters
geboortejaar, slechts een olijke rol speelt. Je ziet het ze denken in de
museumvergadering: wat te doen met deze al bijna vergeten zeeheld? En dus maakte
het museum een reeks foto's van 'gewone' Nederlanders, die iets 'bijzonders'
hebben gedaan, op een grote witte sokkel met het woord 'Held' erop, als een
knipoog naar de klassieke traditie.

Het tekent de zoektocht naar hoe er anno 2007 met het fenomeen om gegaan moet
worden. De laatste fiere bronzen mannen in Europa werden immers in de
fascistische en communistische dictatuur opgericht: nóg hoger de sokkel, nóg
heldhaftiger de pose, terwijl de regimes die deze heldenkunst bestelde miljoenen
de dood injoegen. Deze associatie heeft het helden-op-sokkel-genre natuurlijk
geen goed gedaan. Met terugwerkende kracht heeft zelfs de historische held in
het algemeen het moeilijk gekregen: op internetfora wordt De Ruyter om zijn
betrokkenheid bij de slavenhandel postuum bijna nog richting tribunaal gesleept.

Toch is anno 2007 niet het verlangen naar helden op zichzelf ten einde gekomen.
Integendeel. Je zou zelfs kunnen stellen dat er niet eerder zoveel helden zijn
geweest als nu. In de 19de eeuw werd een held pas held als hij de nationale
gedachte wist te verstevigen. Niet alleen heeft nu elke subcultuur zijn eigen
held - de heavy-metal-scene, de zelfmoordterroristen, de computergamers, de
RTL-kijker, de Ned3-kijker - maar dit decennium kende ook de verkiezing van de
Grootste Nederlander Aller Tijden, en allerlei andere pogingen tot canonisering
en nieuwe heldenverklaringen.

In dat licht is het zelfs niet verwonderlijk dat er ook een lichte toename van
het in brons gegoten heldenbeeld is te bespeuren, alhoewel zich dat uitsluitend
buiten het museale circuit afspeelt, waar de klassieke heldenesthetiek nog het
sterkst voortleeft. Enkele cruciale verschillen zijn er echter wel. Het nieuwe
'democratische' heldenstandbeeld moet het hebben van menselijkheid en
herkenbaarheid, aangezien de helden van nu volkshelden zijn, die zelf ook om
'menselijkheid' en zelfs 'gewoonheid' gewaardeerd worden. Houding en
gelaatstrekken moeten vooral niet te heldhaftig zijn. En de sokkel, eeuwenoud
attribuut van heroïek, ontbreekt bijna volkomen. Dat in Rotterdam een van de
twee Pim Fortuyn-beelden een zelfs voor 19de-eeuwse begrippen nog fikse sokkel
heeft, inclusief opschrift in het Latijn, is daarbij een wonderlijk
anachronistische uitzondering op de regel.

Kenmerkender is het standbeeld van André Hazes op de Amsterdamse Albert Cuyp. In
een typerende vlaag van nationale rouw moest er in 2005 een bronzen standbeeld
van de zanger komen, geheel volgens de oude traditie. De sokkel onder Hazes is
slechts bedoeld om steun te geven aan de barkruk, waar hij op zit. Een barkruk
in plaats van sokkel: het toont hoe de hedendaagse 'volkse' standbeeldenkunst
zich graag wil beroepen op de oude traditie, maar er tegelijk alles aan doet de
associatie met het ideologische voetstuk te vermijden.

LOAD-DATE: August 16, 2007

LANGUAGE: DUTCH; NEDERLANDS

NOTES: streamstreamstreamstream; watnaam; Rectificatie / Gerectificeerd; 'Beeld
van ir. Lely door Hans van Houwelingen', luidde het fotobijschrift bij het
verhaal Held op sokkel (Kunst & Cicero, 9 augustus, pagina 3). Het 'oude bronzen
beeld' is een kopie. Het origineel is van de hand van de Haarlemse beeldhouwer
Mari Andriessen en siert sinds dit voorjaar de Afsluitdijk ter hoogte van het
monument.

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              66 of 158 DOCUMENTS



                                 de Volkskrant

                                 August 4, 2007
                                    zaterdag

SECTION: FORUM; Blz. 15

LENGTH: 946 woorden


Wat hebben de 'affaire-Koenders' en de perikelen binnen de SP met elkaar te
maken? Op het eerste gezicht weinig tot niets, maar bij nader inzien gaan beide
zaken over de voors en tegens van een verdere professionalisering van het
politieke ambacht. Eerst de PvdA'er Bert Koenders, minister voor
Ontwikkelingssamenwerking. Plotseling ligt hij onder vuur wegens een
potsierlijke manifestatie, het 'Akkoord van Schokland', die hij alweer een maand
geleden liet beleggen. Om dat evenement op te tuigen, huurde hij het 'bevriende'
bureau BKB in, zonder zich te storen aan de plicht tot openbare aanbesteding -
zogenaamd wegens tijdgebrek. In werkelijkheid waarschijnlijk eerder omdat
Koenders een inhoudelijke voorkeur voor BKB had. Rel geboren.

Inmiddels is duidelijk dat dit soort onregelmatigheden niet is voorbehouden aan
de PvdA. Ook de onkreukbare ChristenUnie-minister Rouvoet heeft tegen de
aanbestedingsregels gezondigd. Sterker nog, het hele kabinet staat onder
verdenking het daarmee niet zo nauw te hebben genomen. Hoe ging het immers toe
bij de 100-dagencampagne en de pontificale afsluiting daarvan op het gazon van
het Catshuis?

Wat de openbare middelen betreft, zijn dit natuurlijk affaires van bijna niks:
hoogstens enkele tonnen gemeenschapsgeld over de balk gegooid. Dat mag niet,
nooit, en is heus 'een groot schandaal'. Maar eerlijk is eerlijk, het zinkt in
het niet naast het type overheidsfalen waarover de Rekenkamer met dreunende
regelmaat rapporteert. Onlangs nog het Walvis-fiasco, waarmee ettelijke
honderden miljoenen euro's zijn gemoeid.

Hun financiële nietigheid maakt de affaires - affairettes? - er niet minder
instructief om. Zij illustreren de agressieve wijze van politiek bedrijven van
BalkenendeIV, met inzet van alle denkbare pr-middelen. Doel: het beheersen van
de beeldvorming. Deze aanpak getuigt niet zonder meer van politiek cynisme. Hij
wortelt ook in de oprechte overtuiging dat een politicus, om gehoord en erkend
te worden, de lof van zijn eigen voortreffelijkheid moet zingen. Als hij het
niet doet, doet niemand het. Zorg dus voor pseudo-gebeurtenissen als 'Schokland'
om aandacht te genereren. Uit deze personalisering, evenementisering en
mediatisering komt de politiek voort van het permanent campagnevoeren van
BalkenendeIV.

Dat juist Koenders en Rouvoet voorop lopen, heeft er misschien ook mee te maken
dat beiden een enigszins benarde ministeriële status genieten. De een als
puissant rijke commensaal op Buitenlandse Zaken, de ander als een budget- en
apparaatloze programmaminister. Vooral Rouvoet moet compenseren voor zijn fouten
uit de formatie. Het tweede ministerschap dat hij voor zijn CU in de wacht
sleepte, is verre van volwaardig. Hij moet het bijna helemaal van fanfare
hebben.

Maar dit zijn incidentele omstandigheden. Wezenlijker is dat de uitzondering in
de politiek, campagnevoeren, allengs tot regel wordt verheven. Het is alle dagen
verkiezingstijd. Daarom is het ook geen toeval dat een van de compagnons van het
gewraakte BKB in de verkiezingscampagne van Bos ook al een declarabele 'functie'
vervulde. Politici die voor zichzelf een theatrale rol opeisen, hebben niet
genoeg aan de gebruikelijke communicatieafdelingen. Die kunnen veel, maar tellen
(nog) geen spektakelmanagers of mediapersoonlijkheden - operators die ook nog
eens voor honderd procent loyaal zijn aan de (partij)politieke persoon van hun
opdrachtgever. Vandaar een nieuwe loot aan het consultancy- en advieswezen, die
voorziet in gepolitiseerde evenementen.

Je kunt zeggen: oude agitprop in een nieuw jasje. Maar nieuw is ook het verbond
tussen de politiek van de permanente campagne en de wereld van het uurtarief. De
laatste verduisterde al eerder op allerlei terreinen de belangeloosheid van
ambtseer en ambtsplicht. Deze omwenteling beroert niet alleen het openbaar
bestuur, maar ook de politieke partijen op hun weg van leden- naar
campagnepartijen. Ooit kenden zij enkele herkenbare vrijgestelden als
aanvoerders van een leger van vrijwilligers. De campagnepartij zoals die zich nu
aandient, is een hybride van bezoldigde functionarissen, ad hoc gecharterde
professionals en traditioneel onbaatzuchtige leden-vrijwilligers. Het lijkt
warempel de bloedbank wel.

Campagnepolitiek is misschien onvermijdelijk. Zij maakt ook begrijpelijk dat een
politicus niet zomaar met elk bureau in zee wil, zolang het maar goedkoop is.
Nee, hij wil vertrouwde en betrouwbare handlangers. Daarover moeten we niet al
te preuts doen. Tegelijk wordt duidelijk dat campagnepolitiek nieuwe
integriteitsvraagstukken oproept. Het is één ding om kleine krabbelaars in de
Bijlmer tot de orde te roepen. Dit is veel lastiger materie, te meer daar de
rekening voor campagnepolitiek naar de gewone burgerij gaat.

Al met al is het begrijpelijk dat de SP de ziel van de 'ouderwetse' massa- of
ledenpartij probeert te bewaren. Leden en kader houden maximaal afstand tot de
wereld van het uurtarief. Ook deze partij beschikt over sluwe operators, maar
dienen zij na gedane agitprop ook gepeperde rekeningen in? Zo ja, dan is dat een
goed bewaard geheim.

De verregaand ascetische houding van de SP als het om geld en partijdiscipline
gaat, heeft veel commentaar opgeroepen. Critici willen eigenlijk dat de SP wordt
als andere partijen. Mij treft die bemoeizucht als volslagen misplaatst. Zo goed
hebben die andere partijen hun zaakjes ook weer niet voor elkaar.
Professionalisering en monetarisering blijken een uiterst gemengde zegen. Zowel
qua campagnevoering en kiezersmobilisatie als onbaatzuchtigheid kunnen zij heel
wat van de SP leren.

P.S. Deze week ben ik, zoals u merkt, nog niet onder het mes gegaan. De komende
tijd doe ik er noodgedwongen echt het zwijgen toe.

LOAD-DATE: August 3, 2007

LANGUAGE: DUTCH; NEDERLANDS

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              67 of 158 DOCUMENTS



                                 de Volkskrant

                                 August 3, 2007

Majesteitsbepaling is onrechtvaardig

BYLINE: Peter Rehwinkel

SECTION: FORUM; Blz. 09

LENGTH: 841 woorden

SAMENVATTING:

Een bevolkingsgroep beledigen kan minder zwaar worden bestraft dan
majesteitsschennis. Dat is onrechtvaardig en juridisch onhoudbaar, vindt Peter
Rehwinkel.

VOLLEDIGE TEKST:

De politierechter in Amsterdam heeft een man veroordeeld wegens
majesteitsschennis. Hij zou koningin Beatrix ernstig hebben beledigd
(Binnenland, 31juli). Hij kreeg het twee maanden geleden aan de stok met
agenten. 'De koningin van Nederland is een hoer', riep hij. Daarna werden
seksuele handelingen beschreven die hij met haar wilde verrichten, gevolgd door
de bewering: 'Dat vindt ze lekker'. Overigens bracht de man ook de Hitlergroet
en zei hij blanken te haten.

Het nieuws van de vervolging wegens majesteitsschennis heeft zijn eigen dynamiek
gehad. Dinsdag werden een journaliste van het internetmagazine Spunk en een
cameraman opgepakt voor belediging van koningin Beatrix. De journaliste droeg
een T-shirt met de tekst 'Beatrix is een hoer'. Ze had ook een T-shirt bij zich
met 'Alle moslims zijn geitenneukers' erop en wilde weten welke tekst
voorbijgangers meer kwetsend vonden. Die vraag is relevanter dan op het eerste
gezicht lijkt.

De artikelen 111 en verder van het Wetboek van Strafrecht over
majesteitsschennis dateren uit 1881. Kort na de inwerkingtreding werd de
socialist Ferdinand Domela Nieuwenhuis tot een jaar gevangenisstraf veroordeeld.
In een artikel voor Recht voor Allen was over koning Willem III gesproken als
'iemand, die zo weinig van zijn baantje maakt'. Nieuwenhuis heeft later ontkend
de schrijver te zijn geweest, maar nam als hoofdredacteur de
verantwoordelijkheid op zich. Dezelfde eeuw nog vond een veroordeling wegens
majesteitsschennis plaats, omdat op een fluit was geblazen, juist toen Emma en
Wilhelmina langsreden.

Majesteitsschennis is een specifieke vorm van belediging. De genoemde
wetsartikelen beschermen zowel de koningin als andere leden van het Koninklijk
Huis. De vraag is nu of deze specifieke vorm van bescherming wenselijk is, en
redelijk in zijn gevolgen. De eer en goede naam van elke burger dienen te worden
gerespecteerd. Bij belediging bestaan verder opmerkelijke verschillen in
strafmaat.

Het recht van vrije meningsuiting wordt beperkt door 'ieders
verantwoordelijkheid volgens de wet'. Smaad, laster en 'eenvoudige belediging'
zijn ten aanzien van een ieder in Nederland strafbaar gesteld. De strafmaat
varieert van twee jaar bij laster tot drie maanden bij eenvoudige belediging.
Opmerkelijk is dat de maximumstraf bij majesteitsschennis vijf jaar is.

(Vertegenwoordigers van) staatsinstellingen moeten tegen een stootje kunnen. Het
koningshuis wordt geregeld op de hak genomen, zoals in satire of cabaret. 'De
grens van toegestane kritiek is ruimer als het gaat om de regering dan bij een
gewone burger', meende het Europees Hof voor de Rechten van de Mens in 1992.
Aangezien het Nederlandse staatshoofd deel uitmaakt van de regering, staan de
bepalingen rondom de majesteitsschennis op gespannen voet met het Europese
recht. Daarbij komt dat, op basis van jurisprudentie van hetzelfde Hof, media
(en dus ook de Spunk-journaliste) de uitdrukkelijke vrijheid hebben ideeën te
verspreiden die schokken, kwetsen of verontrusten.

Al enkele tientallen jaren had in Nederland geen veroordeling voor
majesteitsschennis plaatsgevonden vanwege belediging van de koningin zélf. In
2003 kregen twee burgers een boete van 250 euro voor het beschimpen van prins
Willem-Alexander. De een had hem 'dom' genoemd, de ander gooide een verfzakje
naar de Gouden Koets. Bij beide veroordelingen kan de vraag worden gesteld of
van belediging sprake was. De kwalificatie 'een beetje dom' gaf nota bene zijn
huidige echtgenote de kroonprins eens. Belangrijker is dat met de recente
veroordelingen ons land een opmerkelijk verschil gaat vertonen met onder andere
de Verenigde Staten en Groot-Brittannië, waar duidelijk meer kritiek op het
staatshoofd mogelijk is. Ook in België wordt aan de vrijheid van meningsuiting
een zodanig belang toegekend dat majesteitsschennis niet strafbaar is.

Evenmin kan ik inzien waarom op de belediging van een hele bevolkingsgroep,
bijvoorbeeld wegens ras, godsdienst/levensovertuiging of hetero- of homoseksuele
gerichtheid en zelfs het aanzetten tot haat de gevangenisstraf van maximaal een
jaar staat, terwijl de belediging van een enkele persoon bij majesteitsschennis
met vijf jaar kan worden bestraft. Het beledigen van een bevriend staatshoofd
wordt in ons land acht keer zo zwaar met gevangenisstraf bestraft als smalende
godslastering, waardoor velen zich gegriefd kunnen voelen.

En daarom moet naar mijn mening een journalist in Nederland op zich de vraag
kunnen stellen -hoe onsmakelijk beide uitspraken ook zijn- welke tekst men
kwetsender vindt: 'Beatrix is een hoer' of 'Alle moslims zijn geitenneukers'.
Het verschil in strafmaat tussen majesteitsschennis en andere vormen van
belediging is ongerechtvaardigd. Ons staatshoofd dient net als anderen in ons
land in bescherming te worden genomen, of beter gezegd: alle Nederlanders
verdienen dezelfde bescherming als hun koningin.

LOAD-DATE: August 6, 2007

LANGUAGE: DUTCH; NEDERLANDS

NOTES: Peter Rehwinkel is staatsrechtgeleerde en lid van de Eerste Kamer voor de
PvdA.

GRAPHIC: 03FOrehwinkel_ph01, Koningin Beatrix in 2003., Foto Max Koot / RVD
03FOrehwinkel_ph02

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              68 of 158 DOCUMENTS



                                 de Volkskrant

                                 August 2, 2007

Wetgeving gaat boven SP-regeltjes

BYLINE: Joop Lahaise

SECTION: FORUM; Blz. 11

LENGTH: 791 woorden

SAMENVATTING:

Joop Lahaise, voormalig deelraadslid voor de SP, schrijft dat die partij haar
maoïstische wortels moeilijk kan loslaten. Zo wordt de SP natuurlijk nooit
serieus genomen.

VOLLEDIGE TEKST:

De SP staat op winst, maar verliest zetels aan ontevreden partijleden die
tussentijds opstappen, zoals het Zutphense gemeenteraadslid Johan Luijendijk, of
aan senatoren die door het partijbestuur aan de kant worden gezet, zoals Düzgün
Yildirim. Partijblaadjes en weblogs worden gecensureerd. Wat zegt dat over de SP
als potentiële bestuurspartij?

De SP van Jan Marijnissen kwam op voor de gewone man toen de PvdA zich daar al
van had afgekeerd. Terwijl Wim Kok zijn ideologische veren afschudde en zich
schaamteloos met commissariaten verrijkte, stond Marijnissen op de bres voor
arbeider en werkloze. De SP wist wat er in de volkswijken gaande was, lang
voordat Ella Vogelaar er haar 'honderd dagen' had doorgebracht. In het debat
over de Europese Grondwet haalde de SP een gelijk dat niet als linkse,
communistische dwarsheid kon worden afgedaan. Net als Frankrijk stemde
Nederland, dankzij de SP, tegen het neoliberale dictaat, dat door de gevestigde
partijen als 'grondwet' werd verkocht. De SP leek als geen andere partij de
onvrede aan te voelen van de man in de straat en, in toenemende mate, de
intelligentsia.

Duidelijk was de SP ook in de manier waarop de partij politiek wilde bedrijven.
Geen achterkamertjes, maar transparantie. De partij had niets met
carrièrejagers. De afdrachtregeling stond borg voor het principe dat niemand via
de partij zijn zakken kon vullen. Een groot deel van de vergoeding voor
raadsleden, Kamerleden en bestuurders diende bij de partij te worden ingeleverd.
Een gewaardeerde tegemoetkoming aan de vox populi, aan het verwijt dat politici
zakkenvullers zijn.

Maar de SP dreigt de rol van oppositiepartij te ontgroeien. Daarmee rijst de
vraag of de partij het met populisme nog wel redt. In veel steden en in de Kamer
is de SP een machtsfactor, in enkele steden levert de SP zelfs wethouders.
Besturen is echter moeilijker dan oppositie voeren. Het eist dat je, naast het
behoud van je idealen, bereid bent tot het aanvaarden van de bestuurlijke
realiteit.

Die realiteit wordt gevormd door een stelsel van wetten en regels. De SP heeft,
door haar maoïstische oorsprong, moeite met die regels. De recente affaires
hebben dat weer eens pijnlijk aangetoond. Moet de WAO-er Luijendijk, die door
zijn politieke werk zijn uitkering kwijtraakte, een groot deel van zijn schamele
raadsvergoeding inleveren? Dat lijkt niet erg eerlijk en sociaal.

Ook wringt het op non-actief stellen van Elma Verhey, hoofdredacteur van het
partijblad Tribune. Zij wilde het gemor laten klinken binnen de SP tegen het
besluit om senator Yildirim zijn zetel niet te gunnen. Toegegeven, Tribune is
een partijblaadje en het bestuur is gerechtigd om censuur te plegen. Maar of dat
verstandig was, is een heel andere vraag.

Het gaat in de affaires rond Yildirim en Luijendijk om meer dan goed fatsoen.
Senator Yildirim is conform de Kieswet met voorkeurstemmen in de Eerste Kamer
gekozen. De wet gaat boven partijregeltjes, ook al vindt een meerderheid van het
SP-kader dat Yildirim zijn zetel zou moeten afstaan. Hem daartoe dwingen, op
straffe van een royement, is onfatsoenlijk en dubieus. De partij zegt in feite
schijt te hebben aan de Kieswet.

Met de afdrachtregeling handelt de SP zonder meer in strijd met de wet. Niet het
principe van afdracht is onwettelijk, wel de manier waarop de SP die al
jarenlang regelt, via de cessieovereenkomst. Die overeenkomst behelst dat
volksvertegenwoordigers hun vergoeding direct en in zijn geheel aan de partij
laten overmaken. Daarna bepaalt de partij op welk deel van de vergoeding de
volksvertegenwoordiger recht heeft. SP-volksvertegenwoordigers staan daarmee in
feite op de loonlijst van de partij. Dat zorgt niet alleen voor onverkwikkelijke
toestanden als rond het raadslid Luijendijk, maar druist in tegen de grondregels
van onze parlementaire democratie. Een volksvertegenwoordiger bekleedt zijn ambt
zonder last of ruggespraak en laat zich niet door derden betalen, niet door
malafide aannemers en niet door de eigen partij.

Als de SP serieus genomen wil worden als potentiële bestuurspartij, die wat kan
veranderen in dit land en de potentie heeft de PvdA van haar linkse troon te
stoten, zal de partij de democratische regels moeten respecteren en meer fatsoen
ten toon moeten spreiden jegens de eigen werkers. Dat laatste zou overigens ook
van een goed gekend eigenbelang getuigen, want de SP lijkt alweer op zijn retour
met iets te veel onnodige schandaaltjes en een afkalvend kader van goedwillende
politici, die links zijn, maar niet terugverlangen naar de culturele revolutie
van Mao Zedong.

LOAD-DATE: August 2, 2007

LANGUAGE: DUTCH; NEDERLANDS

NOTES: Joop Lahaise is voormalig deelraadslid voor de SP in stadsdeel
Amsterdam-Centrum. Sinds april is hij onafhankelijk raadslid.; De
afdrachtregeling van de SP is zonder meer in strijd met de wet

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              69 of 158 DOCUMENTS



                                 de Volkskrant

                                 July 26, 2007
                                   donderdag

SECTION: SERVICE; Blz. 18

LENGTH: 303 woorden


Jennifer Lopez en Marc Anthony gaan op tournee. De getrouwde popsterren zullen
dit najaar zingend door de Verenigde Staten, Canada en Puerto Rico trekken.
Volgens promotor Live Nation zal het koppel zowel samen als solo optreden.
Eerder werkten Lopez en Anthony al samen in films en op hun individuele albums.
Wel is het de eerste keer dat de popsterren samen op tournee gaan.

De Amerikaanse sopraan Teresa Stich-Randall is op 79-jarige leeftijd gestorven
in Wenen. Ze overleed op 17 juli, maar haar dood werd pas deze week wereldkundig
gemaakt. Stich-Randall, die vooral in Europa bekendheid genoot, werd met name
gelauwerd om haar interpretaties van Mozart. Ze leefde het grootste deel van
haar leven in Wenen.

De commerciële zender SBS6 begint op 17 augustus met de tweede reeks van het
programma So You Wanna Be A Popstar. Deze keer zijn het geen bekende
Nederlanders die zullen deelnemen, maar 'gewone' burgers die een kans krijgen
door te breken als popidool. Nance en Gerard Joling presenteren ook dit keer het
programma, dat wekelijks wordt uitgezonden.

Wilson Boldewijn treedt half augustus in dienst van Editie NL, een dagelijks
nieuwsbulletin op RTL 4. De 31-jarige Boldewijn was sinds 2001 werkzaam bij de
Amsterdamse zender AT5, waar hij ondermeer De Zwoele Stad presenteerde.

De moeder van de overleden rapper Tupac Shakur probeert te verhinderen dat de
platenmaatschappij waar haar zoon onder contract stond nieuw materiaal gaat
uitbrengen. Het failliet verklaarde Death Row Records wil nog niet eerder
uitgebrachte nummers van Tupac uitgeven, maar volgens Afeni Shakur is in 1997
bepaald dat zij het beheer heeft over de artistieke nalatenschap van haar zoon.
De platenmaatschappij hoopt met het album het faillissement te kunnen voorkomen.
De rechter zal naar verwachting in augustus uitspraak doen in de zaak.

LOAD-DATE: July 25, 2007

LANGUAGE: DUTCH; NEDERLANDS

GRAPHIC: 26SEmensen_ph01

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              70 of 158 DOCUMENTS



                                 de Volkskrant

                                 July 19, 2007
                                   donderdag

SECTION: VOORPAGINA; Blz. 1

LENGTH: 141 woorden


Geen lekenrechtspraak

Gewone burgers worden niet als rechters toegelaten in strafzaken. Minister
Hirsch Ballin van Justitie vindt lekenrechtspraak een te grote breuk met de
Nederlandse rechtstraditie.

Kapverbod Schinveld

Het ministerie van Defensie moet het kappen van bomen in de Schinveldse Bossen
staken. De Raad van State vindt dat de toenmalige minister van VROM, Sybilla
Dekker (VVD), ten onrechte toestemming heeft verleend voor het omzagen van de
bomen.

BBC stopt belspelletjes

De BBC heeft met onmiddellijke ingang alle telefoonspelletjes op tv gestaakt,
omdat meerdere programma's zich hebben bediend van nepwinnaars.

Banken om de tafel

ABN Amro gaat het herziene bod van het consortium van Royal Bank of Scotland,
Santander en Fortis bespreken met vertegenwoordigers van de drie banken. Ook
staan nieuwe gesprekken met Barclays op het programma.

LOAD-DATE: July 18, 2007

LANGUAGE: DUTCH; NEDERLANDS

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              71 of 158 DOCUMENTS



                                 de Volkskrant

                                 July 19, 2007
                                   donderdag

Geen rol voor burgers naast rechter

BYLINE: Raoul du Pré

SECTION: BINNENLAND; Blz. 2

LENGTH: 468 woorden

DATELINE: Amsterdam

SAMENVATTING:

Minister Hirsch Ballin wijst lekenrechtspraak definitief af.

Er zijn geen principiële bezwaren, maar de gevolgen zouden te ingrijpend zijn.

VOLLEDIGE TEKST:

Amsterdam Gewone burgers worden niet als rechters toegelaten in strafzaken.
Minister Hirsch Ballin van Justitie vindt lekenrechtspraak een te grote breuk
met de Nederlandse rechtstraditie. Om het mogelijk te maken zou het
strafprocesrecht ingrijpend moeten worden veranderd, met grote financiële en
organisatorische gevolgen. Daarvoor ontbreekt volgens de minister de noodzaak.

Hij verwerpt daarmee het pleidooi van PvdA, VVD en de Lijst Pim Fortuyn, die
zich in 2006 sterk maakten voor het toelaten van gewone burgers tot de
rechterlijke macht, bijvoorbeeld in jury's. De partijen hoopten dat de frisse
blik van de leek een cultuurverandering in de rechtszaal teweeg zou kunnen
brengen. Zo zouden zij rechters kunnen dwingen hun vonnissen beter te motiveren
en uit te leggen.

De Tilburgse hoogleraar strafrecht Theo de Roos, die door Hirsch Ballin om
advies werd gevraagd, concludeerde vorig jaar dat er weliswaar geen principiële
bezwaren zijn tegen lekenrechtspraak, maar dat invoering wel 'ingrijpende'
praktische gevolgen heeft.

In het bestaande systeem vindt veel onderzoek plaats voor de eigenlijke
behandeling van een zaak in de rechtszaal. Daardoor kan veel schriftelijk worden
afgedaan en hoeven de zittingen niet lang te duren. Om ook leken, die de
voorbereiding niet hebben meegemaakt, een goed oordeel over alle feiten te laten
vormen, moet in een systeem met lekenrechtspraak alle beschikbare informatie
mondeling ter plekke worden behandeld. Rechtszaken zullen daardoor langer gaan
duren, waardoor er meer rechters nodig zijn.

De minister deelt die analyse. Bovendien is het volgens hem zeer de vraag of
lekenrechtspraak het vertrouwen van burgers in de rechtstaat zal vergroten. Hij
wijst op recente onderzoeken waaruit blijkt dat het vertrouwen van Nederlanders
in de rechtstaat stabiel is en nauwelijks afwijkt van een land als Duitsland,
waar wel sprake is van een vorm van lekenrechtspraak. Volgens het Sociaal en
Cultureel Planbureau (SCP) hebben incidenten zoals de Schiedamse parkmoord -
waarvoor Justitie de verkeerde verdachte achter slot en grendels zette - slechts
tijdelijk invloed op het niveau van het vertrouwen. Onderzoek uit september
vorig jaar liet zien dat burgers aanzienlijk zwaardere straffen zouden uitdelen
dan rechters.

De minister roept de rechterlijke macht wel op 'verder te werken' aan manieren
om de rechtspraak in Nederland 'opener en toegankelijker' te maken. Het Openbaar
Ministerie en rechters moeten hun bewijzen en hun vonnissen beter uitleggen,
zodat ook niet-ingewijden er begrip voor kunnen opbrengen.

Nederland is het enige Europese land waar leken geen enkele rol hebben in de
rechtspraak.

LOAD-DATE: July 18, 2007

LANGUAGE: DUTCH; NEDERLANDS

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              72 of 158 DOCUMENTS



                                 de Volkskrant

                                 July 17, 2007
                                    dinsdag

Vergeet het maar

BYLINE: Hans Moleman

SECTION: VOORKANT; Blz. 11

LENGTH: 930 woorden

SAMENVATTING:

De voormalige boertjes van Chengqiao zitten al bijna een jaar op de stoep van
een villawijk in Shanghai. In China wordt zo'n stil protest betiteld als
'massa-incident'. En daar zijn er tienduizenden van, elk jaar weer. Door Hans
Moleman

VOLLEDIGE TEKST:

In het jargon van het Chinese ministerie van Openbare Veiligheid heten ze
'massa-incidenten': demonstraties, rellen, protesten in een land waar de
economie onstuimig doorsnelt, terwijl de inspraak van burgers ernstig
achterloopt.

Tienduizenden van zulke incidenten tellen de Chinese ordediensten elk jaar. Soms
doen er honderden mensen aan mee, soms vele duizenden. Gewone burgers, getergd
over machtsmisbruik, corruptie, vervuiling, uitbuiting.

Soms loopt het flink uit de hand. Dan kun je op het Chinese internet foto's zien
van charges van de mobiele eenheid, omgegooide auto's, arrestaties,
vernielingen, brandstichting. Soms vallen er zelfs doden.

Als de druk groot genoeg is, worden er compromissen gevonden. Dan wordt er
betaald voor onteigende grond. Dan worden prijsverhogingen voor buskaartjes
ingetrokken en boetes voor gezinnen met meer dan een kind afgelast. Soms moet
een smerige fabriek alsnog verhuizen. Maar meestal lijken de protesten
stilletjes te verlopen -zoals in Shanghai, bij de poort van villawijk Green
Valley, waar ze nu al bijna een jaar op de stoep zitten: de voormalige boertjes
van Chengqiao.

Bijna elke dag komen ze uit hun staatsflats aan de Jianhe-straat, krukjes onder
de arm, en lopen de paar honderd meter naar de poort van Green Valley. Dan
zetten ze hun bamboestoeljes neer, en de theeketel, en begint de zoveelste dag
van stil protest.

Chengqiao was twintig jaar geleden nog een dorpje aan de rand van Shanghai, een
buurtschap waar een paar honderd kleine boeren op hun lapjes grond een aardig
inkomen konden verdienen met het verbouwen van groenten en rijst voor de grote
stad, die toen nog een paar kilometer verderop begon.

In 1987 diende de vooruitgang zich bruusk aan. De Chinese regering had in de
jaren ervoor het sein gegeven voor economische liberalisatie, en Shanghai liep
mee voorop. De gemeente ging samen met projectontwikkelaars nieuwe wijken
bouwen, vol dure villa's voor buitenlandse investeerders en de opkomende Chinese
zakenelite.

Chengqiao moest er, net zoals zo veel lucratief boerenland in de urbane
periferie, aan geloven: de bewoners kregen de aanzegging dat ze moesten
verhuizen naar eenvoudige flats die de gemeente iets verderop voor ze bouwde,
ter compensatie voor de huizen die gesloopt moesten worden voor Green Valley.

Het leek geen slechte ruil, maar later kregen de nieuwe flatbewoners er toch
spijt van. Ze hoorden van de grote winsten die werden gemaakt op de villa's. Dat
was wel onze grond, bedachten ze. En dus vormden ze een actiecomité om alsnog
een vergoeding te krijgen -ditmaal niet voor hun huizen, maar voor hun grond.

De gemeente en de exploitatiemaatschappij van Green Valley wilden er niet van
horen. 'Dat land was niet van jullie, maar van de staat', kregen de voormalige
boeren te horen: in 1949 is alle grond collectief bezit geworden, daar hebben
jullie niets meer over te zeggen. Nee, zeiden de boeren, die grond was niet van
de staat, maar van ons boeren als collectief. Dat land was al eeuwen van de
families die erop wonen en werken, van generatie op generatie.

Vergeet het maar, luidde het officiële antwoord.

En toen besloten ze te demonstreren. Nou ja, demonstreren -een sit-in. Want een
demonstratie, dat mag niet in China, daar moet je een vergunning voor hebben van
de staat. Ze wisten dus dat ze voorzichtig hun actiemodel moesten kiezen. Een
boer maakt dan een plan: geen spandoeken, geen spreekkoren, geen poortblokkades,
maar gewoon elke dag bij de ingang zitten, op de stoep, in de schaduw van de
grote muur van Green Valley.

De vrouwen gaan meestal links van de poort zitten, de mannen rechts. Vrouwen
zijn veruit in de meerderheid: tanige Chinese oma's die, om de tijd te doden,
vaak hun breiwerk meenemen. Tijdens zomerdagen dragen ze dikwijls handdoekjes op
hun hoofd, tegen de hitte. De mannen roken en leggen een kaartje, of gaan
tegenover de ingang zitten, op het bankje van de bushalte.

In het begin posteerde de Shanghaise politie een paar agenten bij de poort om de
boel in de gaten te houden. Na een tijdje verdween het blauw-witte busje weer.
De ordediensten konden de zitters niets maken: ze zaten alleen maar, netjes in
een rij, op hun stoeltjes, zonder zelfs maar de doorgang op het trottoir te
verhinderen. En zitten op de stoep, daar heb je zelfs in China geen vergunning
voor nodig.

De afgelopen maanden is er verder weinig gebeurd. Een delegatie van de
demonstranten voerde gesprekken met de vicedirecteur van de wijkraad, maar die
gaf niet thuis. Er is dit jaar toch een nieuwe wet aangenomen, hielden ze hem in
het laatste gesprek voor. Een wet die het privébezit in China garandeert. Nee,
zei de official, die nieuwe wet geldt niet voor jullie grond. Ze probeerden de
plaatselijke media te interesseren, maar die kwamen niet. Te gevoelige kwestie,
waarschijnlijk. Er zijn zo veel van dit soort onteigeningen geweest, ze willen
vast geen slapende honden wakker maken.

En dus zitten ze er maar, aan weerszijden van de poort van Green Valley, met
koppig geduld. 'Op een dag komt er een fatsoenlijke leider langs die ons zal
helpen', zeggen ze tegen elkaar. Of die nieuwe wet uit Peking -misschien dat die
op een mooie dag helpt. Het was toch hun grond?

Maar niemand weet hoe het werkt, met die wet, in de praktijk. Vergeet het maar,
had de official van het wijkbestuur gezegd: die wet gaat niet over vroeger.

LOAD-DATE: July 16, 2007

LANGUAGE: DUTCH; NEDERLANDS

NOTES: Zitten op de stoep, daar heb je zelfs in China geen vergunning voor nodig

GRAPHIC: 17VOvoorkant_ph01, Voormalige bewoners van Chengqiao zitten dagelijks,
bij wijze van stil protest, in de schaduw van de muur van de villawijk Green
Valley in Shanghai. Onder: deelneemsters aan de sit-in., Foto's Pawel Bombrych
17VOvoorkant_ph02
17VOvoorkant_ph03
17VOvoorkant_ph04
17VOvoorkant_ph05
17VOvoorkant_ph06
17VOvoorkant_ph07
17VOvoorkant_ph08

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              73 of 158 DOCUMENTS



                                 de Volkskrant

                                 July 16, 2007

Middelvinger;
Brief van de dag

BYLINE: W. Speetjens, Nijmegen

SECTION: FORUM; Blz. 07

LENGTH: 191 woorden


Het gerechtshof Arnhem is van mening dat het opsteken van de middelvinger een
gebaar zou zijn dat de eer en de goede naam van agenten aantast (Binnenland, 13
juli). Hetzelfde geldt voor het gebruik van de uitdrukkingen fuck you in
combinatie met mother- fucker. Klaarblijkelijk leven deze rechters en de
openbare aanklagers op de achterkant van de maan. Wie iedere dag een half uur tv
kijkt en een half uur in de buitenlucht vertoeft, weet beter. Het gemiddelde
publiek ergert zich (misschien), maar haalt verder de schouders op. Zo ook de
rechter in eerste aanleg; deze kwalificeerde de feiten wel als onbeschoft, maar
niet als beledigend. Ik vraag me af of deze rechters in een civiele zaak tussen
'gewone' burgers tot hetzelfde oordeel zouden zijn gekomen. Klaarblijkelijk
beschikken politieagenten over een groter eergevoel dan de gemiddelde
Nederlander, waardoor zij gevoeliger zijn voor aantasting van de goede naam.
Conclusie: pas op voor het korte lontje van oom agent! Over deze belangrijke
zaak hebben zich ten minste twee aanklagers en vier rechters gebogen. Dat kan ik
niet anders bestempelen dan als verspilling van gemeenschapsgeld.

LOAD-DATE: July 16, 2007

LANGUAGE: DUTCH; NEDERLANDS

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              74 of 158 DOCUMENTS



                                 de Volkskrant

                                  July 2, 2007
                                    maandag

Als het hoedje voorbij komt begint het te dagen;
Junks en funshoppers volgen begrafenisstoet van 'Engel aan de Amstel'

BYLINE: Noël van Bemmel

SECTION: BINNENLAND; Blz. 2

LENGTH: 715 woorden

DATELINE: amsterdam

SAMENVATTING:

Zaterdag is majoor Bosshardt begraven. Methadongebruiker Wouter: 'Ze probeerde
me nooit te bekeren.'

VOLLEDIGE TEKST:

amsterdam Het is nog wat vroeg voor de junks en daklozen van de Amsterdamse
binnenstad, als majoor Bosshardt haar laatste ronde over de Wallen maakt. Maar
ook deze zaterdagochtend zorgt zij voor veel contrast. De brassband speelt een
mars over de Red Shield Brigade, de vaandeldrager volgt met de blauw-rood-gele
vlag van het Leger des Heils, waarbij een paars-wit lint aangeeft dat deze
heilsofficier is bevorderd tot de heerlijkheid. Het stoffelijk overschot van de
majoor volgt in een witte lijkwagen, begeleid door acht heilssoldaten.

Langs buurtbewoners Rob en Barbara, die uit hun huis zijn gekomen toen alle
klokken begonnen te beieren, langs Helmig uit Borne, die wel eens 'per abuis op
de Wallen belandde' en dan een Strijdkreet van de majoor kocht, langs Britse
mannen met Arsenal-shirtjes over hun bierbuiken en langs prostituee Daphne, die
net een klant heeft als de stoet langskomt. De klokken van de Oude Kerk dringen
echter door tot de donkerste peeskamer.

Op een bruggetje over de Oudezijds Voorburgwal zingt een heilssoldate mee met de
muziek:

'Ik ben ontroerd', zegt een vrouw die al dertig jaar in de buurt woont. 'Dat was
ik ook iedere keer als ik de majoor nog om elf uur 'savonds op straat zag staan
om haar Strijdkreet te verkopen.' Een stel uit Stadskanaal voelt ook behoefte de
majoor eer te bewijzen. 'Ze zorgde voor onderkant van de samenleving en bewoog
zich in de hoogste kringen. Ze was zó bijzonder.'

Een brug verder klinkt applaus als de baar langsrijdt. Onder anderen van Tonnie
Brands. 'Ik werk zelf in de verslavingszorg', zegt hij. 'Met nogal heftige
figuren dus. Als je dat een leven lang volhoudt, moet je wel erg begeistert
zijn.' Zijn conclusie: de majoor moet een rotsvast geloof hebben gehad.

Als de stoet uit zicht is verdwenen, zit methadongebruiker Wouter op een stoepje
voor zich uit te staren. 'Ze was gewoon een goede vrouw. Ze liet me in mijn
waarde, al ben ik niet echt stabiel met alles. Ze probeerde me nooit te
bekeren.'

Verderop in de stad rijdt de stoet langs de De Goodwillburgh, waar Bosshardt met
andere heilsofficieren woonde tot haar dood, en langs het Rapenburg, waar zij
tijdens de oorlog in een kindertehuis werkte. Bij het passeren steken
heilssoldaten hun rechterwijsvinger in de lucht, zij salueren door naar God te
wijzen. Gewone burgers kijken twijfelend naar dat gebaar, en besluiten te
applaudisseren.

Het tafereel wordt gadegeslagen door commissioner Netty van der Harst, een hoge
officier in het heilsleger. 'Waarom luitenant-kolonel Bosshardt zo beroemd en
geliefd is geworden?' (Bosshardt bleef bekend als majoor, ondanks haar promotie
tot overste, red.). 'Dat werk op de Wallen is écht met Bosshardt begonnen.'

Gestuurd na de oorlog door de korpsleiding met niet meer dan honderd gulden en
een vlag. 'Dat was nieuw en dat leverde veel publiciteit op.' Met als hoogtepunt
de befaamde foto in De Telegraaf met prinses Beatrix als haar
undercoverassistente.

In de Amsterdamse Watergraafs-meer gaat het stapvoets richting begraafplaats. In
deze buurt geen junks en hoeren, maar funshoppers en kinderen in bakfietsen die
met open mond toekijken.

Als de vaandeldrager en drie heilssoldaten met het hoedje, de onderscheidingen
en de bijbel van de majoor zijn gepasseerd, begint het de meesten wel te dagen.
Een Marokkaanse jongen legt - luttele meters van de plek waar Theo van Gogh is
vermoord - zijn rechterhand op zijn hart, vaders leggen met stemverheffing uit
wat het Leger des Heils is en hele gezinnen haken aan bij het peloton achter de
kist.

In de Koningskerk volgden vijfhonderd genodigden de uitvaartdienst, onder wie
premier Balkenende, burgermeester Cohen, een vertegenwoordigster van het
koningshuis en verder veel bekende Nederlanders. 'Ze was de engel aan de Amstel.
We wuiven haar nu uit en gedenken haar met grote eerbied en genegenheid', zei
burgemeester Cohen.

Buiten op straat staan dan de buurtbewoners alweer in de rij voor de pinautomaat
en proberen twee dames een tuinmeubelset bij Blokker. Ook op de Oudezijds
Achterburgwal wordt de routine hervat. Als de kist van de majoor is gepasseerd,
doorbreekt een buikige Brit de plechtige stilte op een terrasje. 'Oké, steek op
die joint.'

LOAD-DATE: July 1, 2007

LANGUAGE: DUTCH; NEDERLANDS

GRAPHIC: 02bimajoor_ph01, De rouwstoet van de vorige week overleden majoor
Bosshardt op weg naar de Koningskerk in Amsterdam., Foto Jean-Pierre Jans / de
Volkskrant

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              75 of 158 DOCUMENTS



                                 de Volkskrant

                                 June 30, 2007

Via Duitsland naar Breda;
Geschiedenis Promovendus schetst trage opmars auto in Nederland

BYLINE: Peter Giesen

SECTION: KENNIS; Blz. 5

LENGTH: 980 woorden

SAMENVATTING:

De opkomst van de auto in Nederland verliep opmerkelijk traag. Een kwestie van
belasting, elites en die ellendige grote rivieren. Bruggen bleken de
sleutel.Door Peter Giesen

VOLLEDIGE TEKST:

'Autootje pesten', zo noemde VVD-leider Hans Wiegel in 1977 alle pogingen om het
autoverkeer te beperken. Het bleef een populaire aanduiding, zeker toen minister
Kok van Financiën in de jaren negentig een kwartje bij de benzineprijs deed.

Toch stelt dat allemaal niet zoveel voor, vergeleken bij het regeringsbeleid in
de jaren dertig, zegt historicus Vincent van der Vinne, die deze week in
Nijmegen promoveerde op het boek De trage verbreiding van de auto in Nederland,
1896-1939 (De Bataafsche Leeuw, (E) 65). 'Begin jaren dertig kostte een liter
benzine 6 cent. De regering deed daar in twee jaar nog eens 10 cent accijns
extra bij', aldus Van der Vinne.

De belastingdruk voor automobilisten was in Nederland twee keer tot drie keer zo
hoog als in omringende landen. Mede daardoor daalde het aantal auto's in het
midden van de jaren dertig.

In Nederland reden relatief minder auto's dan in Frankrijk en Duitsland, hoewel
het nationaal inkomen hoger was. Met 100 duizend auto's in 1939 was Nederland
voor Europese begrippen een autoluw land.

Vincent van der Vinne is al van jongsaf aan geïnteresseerd in auto's. Als
historicus specialiseerde hij zich daarom in het thema mobiliteit. Hij schreef
boeken over Spyker en motorfietsenfabrikant Eysink, en was enige tijd
conservator van het Autotron in Rosmalen. Op de achterkant van zijn
visitekaartje staat zijn eigen Delahaye, een luxe Franse sportwagen die vlak na
de Tweede Wereldoorlog in Nederland werd geassembleerd.

De auto werd in 1896 in Nederland geïntroduceerd. Aanvankelijk waren auto's
sportief speelgoed voor industriëlen, bankiers en edellieden. Ze waren
oncomfortabel en nog weinig betrouwbaar. De elitaire autobezitter liep het
risico van pech onderweg, tot grote hilariteit van passerende boeren en andere
arme sloebers. Al snel werden de auto's beter, waardoor ze ook aantrekkelijk
werden voor zakelijke rijders, zoals vertegenwoordigers, huisartsen en
notarissen. Tijdens het interbellum was 80 procent van het autoverkeer zakelijk.

De introductie van de auto veroorzaakte grote problemen in het verkeer dat nog
werd gedomineerd door paard en wagen, fietsers en voetgangers. Lang niet
iedereen was een 'heer in het verkeer', zoals de ANWB destijds propageerde.

Automobilisten lieten voetgangers vaak in een stofwolk achter. Paarden sloegen
op hol, uit schrik voor de auto. 'Er is ook een bericht over een rouwstoet met
een lijkwagen die door een paard werd getrokken. Het paard sloeg op hol uit
schrik voor een auto, de mensen renden erachter aan. Onderweg verloor de
lijkwagen ook nog de kist'. Ondanks het geringe aantal auto's was het verkeer
uiterst onveilig. In 1935 vielen 763 verkeersdoden, tegenover 811 in 2006 -
terwijl het aantal inwoners is gestegen van 8,8 naar 16 en het aantal auto's van
100 duizend naar meer dan 7 miljoen. De wegen waren smal en de
snelheidsverschillen tussen auto's en andere weggebruikers groot.

Toch was er weinig maatschappelijk verzet tegen de auto. Minister Lely van
Waterstaat noemde de automobiel in 1898 al het voertuig van de toekomst. 'Dat
kwam ook omdat de meeste mensen zagen dat de paardeneconomie op haar grenzen
stuitte. In de grote steden stonden veel paarden op stal. Dat was een bron van
besmettelijke ziekten. De paarden waren niet hygiënisch: ze lieten overal in de
stad mest achter, wat weer vliegen aantrok', aldus Van der Vinne. 'Bovendien zou
men bij aanhoudende economische groei steeds meer landbouwgrond moeten gebruik
voor het verbouwen van paardenvoer.'

Na 1920 bleef de groei van het Nederlandse wagenpark achter bij dat in
vergelijkbare landen. Het Nederlandse tram- en spoorwegnet, het meest fijnmazige
van Europa, speelde daarbij een rol. Ook vormden de grote rivieren een typisch
Nederlandse barrière voor het autoverkeer.

'Tegenwoordig wordt er wel gesproken van het fileprobleem. Maar tijdens het
interbellum moesten automobilisten soms drie kwartier wachten voor het veer over
de Waal bij Nijmegen', zegt Van der Vinne. 'Bovendien werden de veren uit de
vaart genomen bij hoog water of als de rivieren bevroren waren. Dat gebeurde
bijvoorbeeld in de winter van 1929. Wie van Rotterdam naar Breda wilde, moest
via Arnhem naar Duitsland rijden, in Maastricht de stenen Servaasbrug over en
via België naar Breda.'

Dat was zelfs de zuinige Nederlandse overheid te gortig. Vrijwel alle bruggen
over de grote rivieren kwamen tot stand tussen 1929 en 1939.

De groei van het autopark zou midden jaren dertig echter tot stilstand komen.
Dat kwam vooral door het ingrijpen van de overheid, concludeert Van der Vinne.
Enerzijds kwamen de spoorwegen onder druk te staan door de groei van het aantal
bussen en vrachtwagens en de groeiende populariteit van het vervoer over water.
'De overheid moest de verliezen bijpassen en wilde de concurrentiedruk op de
spoorwegen verlichten', zegt Van der Vinne.

Anderzijds vormden automobilisten een prima melkkoe. Hun bijdrage aan de
belastingopbrengst steeg in de jaren dertig van 3 naar bijna 10 procent.
'Tegenwoordig zou het politiek niet meer haalbaar zijn om de belastingdruk op
automobilisten zo te verhogen. Maar destijds reed de gewone man nog geen auto.'

Zo wist de overheid de groei van het autopark te beperken. Die periode zou
slechts kort duren. Na de Tweede Wereldoorlog kwam de auto binnen handbereik van
de gewone man - de auto's werden goedkoper, de lonen ging omhoog. In 1967
verklaarde PvdA-leider Joop den Uyl dat elke arbeider recht had op een auto. Als
de elite auto kon rijden, moest de arbeider dat ook kunnen, zegt Van der Vinne.
Na de oliecrisis van 1973 zou Den Uyl nog een poging doen om het autorijden te
beteugelen, maar de geest was uit de fles. De arbeider liet zich zijn auto niet
meer afpakken.

LOAD-DATE: July 2, 2007

LANGUAGE: DUTCH; NEDERLANDS

NOTES: Automobilist met panne kon rekenen op hilariteit van boeren en sloebers

GRAPHIC: 30KE5open_ph01, Een verkeersteller langs een Rijksweg heeft zojuist een
passerende automobiel geturfd, Nederland, jaren '30., Foto Spaarnestad
30KE5open_ph02

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              76 of 158 DOCUMENTS



                                 de Volkskrant

                                 June 30, 2007

Altijd valt alles tegen;
Aantekeningen Beau van Erven Dorens over Talpa/Tien

BYLINE: Beau van Erven Dorens

SECTION: HET VERVOLG; Blz. 25

LENGTH: 2552 woorden

SAMENVATTING:

Deze week werd bekend dat Tien wordt overgenomen door RTL. Na twee jaar is het
doek gevallen voor de zender van John de Mol. Presentator Beau van Erven Dorens
was er vanaf het begin bij. Hij graaft in zijn dagboekaantekeningen, brieven en
facturen en vertelt zijn kant van het verhaal: 'Ze moesten ons niet.'

VOLLEDIGE TEKST:

Woensdag 27 juni 2007. Er staat een kruis door mijn hoofd. Op de voorpagina van
De Telegraaf staat een foto van mijn hoofd, met een rood kruis erdoor. Dood.
Drie kogels in de borst, daders gevlucht op brommer. Naast mij foto's van John
de Mol, Jack Spijkerman, Frits Barend, Bridget Maasland, Wilfred Genee, Humberto
Tan, Caroline Tensen en Linda de Mol. Iedereen heeft een kruis door z'n hoofd,
behalve Linda en John, maar dat is in zo'n reeks met kruizen meestal geen reden
om rustig adem te halen.

'Pappa, waarom staat er een kruis door je hoofd?'

'Dat vinden de meneren van de krant grappig.'

'Waarom is dat dan grappig?'

'Dat weet ik ook niet. Mag ik de cornflakes?'

1 april 2005. 's Ochtends bij RTL-directeur Fons van Westerloo opgezegd. Hij
brengt me nog aan het twijfelen, biedt me een jaar carte blanche. Of een jaar
betaald nietsdoen. Maar ik mag ook weg. 'Het is geen slavernij!', zegt hij. Hij
geeft me bloemen. Programmadirecteur Leo van der Goot is er ook. Het is of ik
iets in de steek laat. 's Middags zet ik met John de Mol handtekeningen onder
een wit velletje, want het contract is nog niet af. Er worden foto's gemaakt.
John is nukkig, het duurt hem allemaal te lang en hij houdt niet van camera's.
Ik vat het persoonlijk op en probeer hem op z'n gemak te stellen met slechte
grappen. Lukt niet. Even later vergadering over nieuwsprogramma NSE. De Mol
steekt een sigaret op en begint te glimmen. Hij glundert omdat hij het zo leuk
vindt wat er gaat gebeuren, met Talpa, met NSE, met deze bespreking. Hier draait
het allemaal om, dit is waarvoor hij leeft, televisiemaken. De rest is bijzaak.
Daar gaan we! We gaan televisiemaken! Kom op! We gaan iets nieuws beginnen! De
stemming is glorieus. 's Avonds mijn laatste RTL Boulevard. Ik zeg dat ik mijn
kinderen naar bed wil brengen. Ik laat een fotootje zien van de echo van zoon 4.
Ramses Shaffy zingt. Ik huil.

27 april 2005. In RTL Boulevard wordt bevestigd dat Jack Spijkerman met
Kopspijkers naar Talpa wil. De hel rond Jack barst los. 23 jaar lang heeft hij
voor de Vara gewerkt en nu wil hij iets nieuws en hij wordt erom geslacht.
Verder komen Linda de Mol, Caroline Tensen, André van Duin, Jan Joost van
Gangelen, Barend en Van Dorp, Ivo Niehe, Rolf Wouters, Humberto Tan en nog een
hele reeks sterren naar Talpa. Onderhandelingen met Raoul Heertje, Jack van
Gelder en Matthijs van Nieuwkerk ketsen op het allerlaatste moment af. Man, wat
heb ik er een zin in. Wat heerlijk om aan zo'n avontuur te beginnen. Wat een eer
om er bij te mogen zijn. Dit wordt fantastisch.

6 mei 2005. Beste Remko (van Westerloo). Dit is wat ik vind dat NSE moet zijn:
1. Groot nieuws naar de gewone man vertalen. Uitleggen hoe het zit en hoe het
hem raakt. 2. Empathische, scherpe, assertieve verslaggeving van het nationale
en in twee plaats internationale sport-, entertainment- en algemene nieuws, op
basis van de hoogste journalistieke waarden. 3. Agressieve nieuwsgaring en
daarnaast adopteren nationale gebeurtenissen. 4. Leidend en origineel, slechts
volgend indien volledigheid in gedrang komt. 5. Het hele NSE-team moet met
on-Nederlandse trots en on-Nederlands vuur werken en een nieuwe standaard zetten
op tv-gebied. Wat denk je: past dat allemaal op één vaandel?

27 juni 2005. Presentatie van de plannen van Talpa in Studio 21 in Hilversum.
Talpa 'kiest voor de breedte van RTL4 en de kwaliteit van Net5' en wil 10
procent marktaandeel in de doelgroep 20-49. Barend en Van Dorp doen het
'Ja/Nee'-spelletje met mij, omdat Jan Mulder niet komt opdagen. Ik zeg dat NSE
het Journaal gaat upshaken. Ai.

13 augustus 2005. Openingsavond Talpa. We staan met z'n allen voor het
Talpagebouw in Hilversum en poseren voor een foto die morgen in de Telegraaf
komt. Een zooitje ongeregeld, met John in het midden. De stemming is euforisch.
We drinken en lachen en zijn zenuwachtig. Daarna kijken we het openingsprogramma
en weer later scholen we in groepjes samen, fantaserend over mooie programma's
en het succes aan de horizon.

14 augustus 2005. De kijkcijfers van de openingsavond zijn goed. Gemiddeld bijna
een miljoen. Goddank!

Dinsdag 16 augustus 2005. Kijkcijfers eerste werkdag Talpa vallen beetje tegen.
Thuis 252 duizend, NSE 336 duizend.

Donderdag 18 augustus 2005. Kijkcijfers derde dag vallen zwaar tegen. Thuis 140
duizend, NSE 168 duizend.

Vrijdag 19 augustus. Vandaag maken we de vijfde aflevering van NSE. Ik zou zo
graag willen laten zien hoe heet het er hier aan toe gaat. Ik zou zo graag ook
het hoofd van een aantal critici op stokken in mijn kantoor willen spiezen.
Sommigen zijn trouwens opmerkelijk positief, hoor, behalve natuurlijk opperheks
Emma Brunt van NRC en nog een paar van die halfdode, alcoholische zuurpruimen.
Alles wat afwijkt van het oude is voor hen onmiddellijk verdacht. Ik juich dat
toe. Kom maar! Als zij met hun voorspelbare, tweedehands meninkjes dit nieuwe,
enthousiaste initiatief zouden ondersteunen, zouden wij ons bij Talpa ernstig
zorgen moeten maken.

Zaterdag 20 augustus 2005. Beste heren van NSE, hier Beau op zaterdagochtend, na
een tamelijk dramatische eerste week. Ik schrijf geen agressief mailtje, want ik
ben eigenlijk best ontspannen, omdat we nu begonnen zijn en omdat het nu de dood
of de gladiolen is. De kijkcijfers van NSE waren ruk, en eigenlijk onterecht,
want de inhoud was zeker de laatste dagen oké. Maar we meten er harder aan
trekken. Wij moeten dubbel zo goed presteren. En niet alleen maar kletsen. We
runnen hier een organisatie terwijl we een programma moeten maken! (--) Hou je
taai en tot maandag.

1 september 2005. Geachte heer Eijpe, hierbij de eerste rekening voor mijn
werkzaamheden voor Talpa. Het is een feest om 'm te schrijven! Ik hoop dat Talpa
een enorm succes wordt, met in de slipstream mijzelve en dat ik U nog vele
rekeningen mag sturen!

2 oktober 2005. Eerste uitzending van Linda & Beau op Zondag. Iedereen lacht om
Ken & Barbie, maar helaas niet allemaal om de goede redenen-- cijfers zijn mwah.

Oktober 2005. Talkshow Thuis stopt. Het programma Gordon en Joling slaat aan.

17 oktober 2005. Geachte heer Eijpe, hierbij mijn derde rekening, voor de maand
oktober. Het jongensboekverhaal van het harde werk en de tegenslag etc. klopt.
Nu alleen het succes nog. Maar het succes komt altijd aan het eind.

November 2005. Gooische Vrouwen begint. Het is meteen een groot succes. Linda en
ik zeggen tegen elkaar: 'Nu gaat het beginnen!'

20 november 2005. Geachte heer Eijpe, hierbij mijn rekening voor de maand
november. We leven nog steeds met NSE en langzaam lijkt de zender in rustiger
vaarwater te komen. Nog steeds is voor mij de grote vraag waarom reclamebureau
FHVBB/DOXKPFTHU niet ontslagen is als marketingmachine, want deze mensen moeten
echt gevangen genomen worden vanwege hun NIET TE MISSEN-campagne. Ik zie mijzelf
op elke snelweg in Nederland op reclameborden van 20 bij 10 meter met daaronder
de tekst NIET TE MISSEN. Nou, als er iets te missen is in deze wereld, dan is
dat Talpa wel. Dan lijkt het me logisch dat je niet van de daken gaat roepen dat
je 'niet te missen' bent. Verder vermaak ik mij prima, al moet ik zeggen dat ik
nog nooit in mijn leven zoveel heb geschreeuwd als nu. Ik ben de hele dag
complimentjes aan het uitdelen om het weer goed te maken. Maar aan het eind,
daar kan ik echt van dromen, gloort het succes. Après nous le deluge!

24 december 2005. Nieuws is entertainment. Je hebt er niets aan, behalve als het
op je hoofd valt. Er komt een vloedgolf op je eiland af, bijvoorbeeld, en: 'Kijk
uit, de Duitsers vallen binnen!' Of: 'Bij de Aldi is halfvolle melk deze week 5
cent goedkoper!'

3 januari 2006. Kijkcijfers NSE: 98 duizend.

6 januari 2006. Geachte heer Eijpe, bij deze de verlate rekening over december
2005. Helaas kan ik niet zeggen dat we al een succes zijn, als zender niet en
als NSE al helemaal niet. Maar ik heb er vertrouwen in dat het gaan komen. Ik
heb gelukkig een slecht geheugen, dat helpt mij over de ellendigste stukken
heen, want jezus christus, wat zijn er een fouten gemaakt. Goed, ik schud de
winterdepressie van mij af en eerlijk gezegd helpt het schrijven van zo'n
rekening daar aardig bij...

28 februari 2006. Hé Beau, hier je broer Pieter. Heb je nieuwe NSE gezien. Het
is wat bescheidener, low key, en dat lijkt me wel goed. Let op: Steven werd bij
jullie eerdere uitzendingen depressief. Dat had ik ook vaak. Maar dat mag
natuurlijk nooit gebeuren, zelfs al vermoordt iemand met een roestige schep zijn
vrouw, acht kinderen en de huiskat. Daar moet je niet over gaan jammeren, maar
het gewoon vertellen à la Freriks en details geven.

28 maart 2006. De kijkcijfers van onze eerste half acht-uitzending vallen tegen:
84 duizend kijkers. Nooit valt iets mee. Altijd valt alles tegen.

1 april 2006. Geachte heer Eijpe, helaas kan ik nog steeds niet zeggen dat ik de
zender er bovenop heb gekregen, of mijzelve, for that matter, maar ik heb goede
hoop voor de zomer mijn eerste succes te kunnen boeken. Dat mag ook wel, want ik
ben al een tijdje flink aan het werk.

April 2006. Talkshow Barend & Van Dorp stopt. Twee televisiegrootheden nemen
afscheid op het dieptepunt van hun roem.

6 april 2006. Vandaag de laatste uitzending van NSE. We worden van de zender
gehaald. Het is afgelopen. Het leven is maakbaar, maar nu even niet. Het
programma was een groot succes, alleen het succes ontbrak. Een jongensboek
zonder passend slot. Het is een intens treurige zaak, dat we een programma
maakten, met zoveel plezier, zoveel inzet en zoveel hemelbestormende ideeën en
dat we het niet hebben gehaald.

27 juli 2006. Ik heb uit alle macht geprobeerd om Deal or no Deal te weigeren,
maar het is groter dan ik, blijkbaar. Het heeft zo moeten zijn. Ik vind het nog
leuk om te doen ook, kun je nagaan. Fuck Beau de journalist. Benieuwd hoe het
mijn kruis na deze spagaat vergaat. Kom ik hiermee weg? Wordt het mijn Waterloo?

14 september 2006. 'De vooravond van Talpa blijft dramatisch weinig kijkers
trekken. Entertainment Live was deze maandag en dinsdag goed voor
respectievelijk 24 duizend en 23 duizend kijkers.

December 2006. Talkshow Het Land van Maas en Geel stopt na een maand.

25 januari 2007. Geachte heer Eijpe, hierbij de rekening voor februari 2007. Jij
vraagt je natuurlijk af hoe ik mij nu weer voel. Niet omdat je ooit antwoord
hebt gegeven, dat hoeft ook helemaal niet, je hoeft het niet eens te lezen, want
je betaalt het al, dat vind ik al heerlijk, maar omdat ik een relatie heb
opgebouwd met mijn eigen facturen. Ik praat al jaren tegen ze. Ik voel me goed.
Ik ben gelukkig. Deal or no Deal trok 558 duizend kijkers gisteren, 8,8
marktaandeel. Kijkcijfers, it's like a drug. Er gebeurt wat, denk ik, hoop ik,
het zal toch?

8 maart 2007. Geachte heer Eijpe, hierbij de rekening voor maart 2007. Ik moet u
zeggen: ik voel mij goed. Eergisteren hadden we een nieuw record met Deal or No
Deal: 667 duizend kijkers. Bij RTL4 word je daarvoor ontslagen, bij ons betekent
het het begin van de overwinning. Ook De Gouden Kooi doet het heel goed, met
vaak meer dan 500 duizend kijkers.

4 april 2007. Hierbij de rekening voor april 2007. Het zingen in Just The Two of
Us is leuk. Deal or no Deal is heel leuk. Maar zonder cijfers wordt dit een
gebed zonder eind, vrees ik. Dus moet er wat gebeuren. Mijn voorkeur gaat nog
steeds uit naar een autonome, brutale mannen/sport/humor-zender met
kwaliteitstelevisie waar een vrouw ook voor blijft zitten. Een scherp profiel
met een duidelijke mediacampagne waarbij de plaats van de zender vooraan staat.
(Ik blijf het onvoorstelbaar vinden dat er nog nooit zo'n campagne is begonnen.
De helft van de Nederlanders heeft ons nog niet eens op televisie gevonden. Hoe
wil je dan in vredesnaam blijven hangen? Dat honderden dit al hebben gezegd,
vanaf de start van de zender, maakt het niet minder waar.) Intussen ben ik een
gelukkig mens, met vier schatten van kinderen en een schat van een vrouw. Maar
als presentator beleef ik geen gouden tijden, helaas. Ik hoop dat we er met z'n
allen uit gaan komen en dat we er later melancholisch op terug zullen kijken, zo
van: wat was dat toch een mooie vechttijd, toen het nog niet zo goed ging als
nu... Het ergste vind ik al die mensen die het zich permitteren om smalend te
doen over Talpa. Oeh, dat doet vaak pijn. Als iets scoort, durft niemand iets te
zeggen, maar als het slecht gaat, dan staan ze vooraan om te klagen. Wat zien ze
toch graag dingen ten onder gaan, die Hollanders. Ik merk dat ik met steeds
minder energie tegenspraak bied. Ik hoop dat mijn volgende verslag aan jou
vrolijker is en dat we dan weten waar we aan toe zijn!

1 juni 2007. Geachte heer Eijpe, hierbij de rekening voor juni 2007. En wederom
iedereen nog steeds in gespannen afwachting over onze toekomst! Ironisch genoeg
scoort Deal or No Deal beter dan ooit, een paar dagen geleden hadden we 11,3
procent marktaandeel, 609 duizend kijkers. En Tien in zijn geheel heeft 36
procent meer kijkers dan vorig jaar mei, maar er is geen krant die dat
persbericht wil overnemen.

Woensdag 27 juni 2007. Er staat op de voorpagina van de Telegraaf een kruis door
mijn hoofd. Voor de zoveelste keer word ik publiekelijk opgegeven. Om negen uur
belt Fons van Westerloo, directeur RTL, vanuit Sardinië. Of ik bij RTL wil
komen. 'Het is geen slavernij, dat weet je!' Ja, ik kom.

Vrijdag 29 juni 2007. Geachte heer Eijpe, hierbij geen rekening, want we zijn
over naar RTL. Ik zal u nooit meer een rekening sturen. Dat vind ik jammer. Ik
kon goed mijn hart bij u luchten. Ik heb u nooit ontmoet of gesproken, maar ik
heb ik altijd het idee gehad dat u mij begreep. Dat kan ook komen doordat U
iedere keer na zo'n brief geld op mijn rekening stortte. Dat werkt een
vriendschap zeker in de hand. Afgelopen dinsdagmiddag, om vier uur, werd het dan
eindelijk bekend. Met onder meer Gordon, Frits, Gullit, Winston en Jack kregen
we tijdens een vergadering het nieuws van John zelf te horen. We gaan samen met
RTL, maar het lijkt eigenlijk meer op een overname dan op een fusie. John krijgt
26,3 procent van RTL, dus dat is een mooie deal. Ik krijg 0 procent. Dat is weer
een wat minder mooie deal. Ik vond het een prachtig avontuur.

Waar is het fout gegaan? We hebben er alles aan gedaan. Een 100 procent
Nederlandse zender met veel mooi drama en mooie sport en veel mooie initiatieven
en een hopeloos imago, wat wij in de hand hebben gewerkt met een desastreuze
marketingcampagne. Ze moesten ons niet. De cartoon van Kamagurka op de
voorpagina van NRC van afgelopen woensdag zei alles: een man aan de bar en de
tekst 'Talpa. Nooit naar gekeken maar toch blij dat het weg is!'

Lieve heer Eijpe, na de vergadering reed ik over de A1 naar huis, naar
Amsterdam. Ik reed heel zachtjes, in de rechterbaan. Ik deed mijn telefoon uit
en de radio uit en ik keek over de vangrail naar de uitgestrekte weilanden en
daarachter het water van het IJ-meer en ik moest heel hard huilen. Zo hard, dat
ik bij het tankstation moest stoppen. Daar was een leuk meisje en dat kwam naar
me toe en zei: 'Mijn oma kijkt iedere dag naar je.' Toen moest ik weer lachen.
Het ga u goed.

LOAD-DATE: July 2, 2007

LANGUAGE: DUTCH; NEDERLANDS

NOTES: We scholen samen, fantaserend over mooie programma's en het succes aan de
horizon; Het leven is maakbaar, maar nu even niet; VeBoL--

GRAPHIC: 30VV1open_ph01, Foto Jean-Pierre Jans / de Volkskrant

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              77 of 158 DOCUMENTS



                                 de Volkskrant

                                 June 29, 2007
                                    vrijdag

Btw-verhoging is voor Efteling 'verrekt slecht';
Interview Ronald van der Zijl

BYLINE: Peter de Graaf

SECTION: BINNENLAND; Blz. 2

LENGTH: 308 woorden

DATELINE: KAATSHEUVEL


KAATSHEUVEL De baas van de Efteling is 'erg boos' op het kabinet-Balkenende. In
het regeerakkoord staat dat de btw op attractieparken en kermissen wordt
verhoogd van 6naar 19 procent. Dat levert 100 miljoen euro op. 'Dat kwam als een
duveltje uit een doosje', zegt directievoorzitter Ronald van der Zijl. 'Ik ben
ervan overtuigd dat ze het alleen maar hebben gedaan omdat ze in de laatste
minuten van de onderhandelingen tot een dekkingstekort van 100 miljoen kwamen.'

Wat betekent de btw-verhoging voor de Efteling?

'Het betekent een substantiële prijsverhoging voor Jan Modaal en de Familie
Doorsnee. Die btw-verhoging betekent dat een Efteling-ticket (nu 26euro) 3,40
euro duurder wordt. Een gezin is dus 14 euro duurder uit. Ik snap dat niet.
Vooral niet van een kabinet dat jeugd en gezin hoog in het vaandel heeft staan.'

Vreest u omzetverlies?

'Uit onderzoek van de Universiteit van Tilburg blijkt dat het ons 400 duizend
bezoekers per jaar kan schelen. Oftewel 9tot 10 miljoen euro omzet minder. Dat
betekent niet alleen dat de werkgelegenheid onder druk komt te staan, maar ook
dat we niet kunnen investeren in bijvoorbeeld nieuwe attracties. Dat is een
verrekt slechte zaak.'

De prijzen zijn in 1998 gelijk gebleven toen de btw op attractieparken werd
verlaagd van 17,5 naar 6 procent.

'Die btw-verlaging was juist bedoeld om de ongelijkheid in de cultuursector weg
te nemen: de een betaalde het hoge, de ander het lage tarief. Nu komt de
ongelijkheid weer terug. Als je naar een gesubsidieerd orkest luistert, betaal
je het lage tarief. Als je naar de sprookjes en de sages van de Efteling gaat
kijken, het hoge tarief.'

Probeert u het kabinet nog op andere gedachten te brengen?

'We hebben minister Rouvoet van Jeugd en Gezin uitgenodigd. Want de Efteling is
dé plek voor jeugd en gezin. Maar hij heeft de uitnodiging niet aanvaard.'

Peter de Graaf

LOAD-DATE: June 28, 2007

LANGUAGE: DUTCH; NEDERLANDS

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              78 of 158 DOCUMENTS



                                 de Volkskrant

                                 June 23, 2007
                                    zaterdag

SECTION: FORUM; Blz. 17

LENGTH: 407 woorden


Een columnist die van zijn podium wordt verjaagd, is een ziel in nood. Hij zou
aan zichzelf kunnen gaan twijfelen. Comfortabeler is de schuld bij de ander
leggen en zich wentelen in slachtofferschap. Als Joshua Livestro zwart was
geweest, had hij uitgeroepen dat Buitenhof racistisch was, als hij homo was
geweest, had hij het programma homofobie verweten, nu hij slechts rechts is,
beweert hij dat Buitenhof links is.

Het populistische argument bij uitstek, uitgekraamd in een conservatieve krant
die zichzelf onmogelijk een kwaliteitskrant kan noemen. Wiens lezers niets
liever willen lezen dan dat de linkse intellectuelen in de boze buitenwereld aan
de macht zijn en dat de gewone man wordt vergeten.

Preken voor eigen parochie dus eigenlijk.

Livestro gedraagt zich als een typische narcist die zich laat leiden door
jaloezie en rivaliteit. Hij neemt zichzelf tot maat van het mogelijke. Wat hij
niet begrijpt, kan niemand begrijpen; wat hem buitensluit, wijst per definitie
op een meer universele exclusie. In zijn column in De Telegraaf beweert hij dat
door Buitenhof afwijkende meningen stelselmatig worden genegeerd of nog erger:
'gecensureerd'. Ook verklaart hij dat de Nederlandse Programma Stichting een
'linkse roeptoeter' is waar een mentaliteit heerst als die tijdens de
DDR-dictatuur.

Het zijn het soort argumenten waarmee rechts keer op keer zijn gelijk probeert
te halen. Het wegkwijnen in een complottheorie. Natuurlijk staat Wilders op en
roeptoetert hij met Livestro mee dat ze door de publieke wereld worden geboycot.
In die zweterige angst en frustratie gedijt het ressentimentsdenken.

De redactie van Buitenhof verdedigt zich door te zeggen dat Livestro's columns
niet aan de gewenste kwaliteit voldoen. Je kunt aannemen dat ze daar haar
argumenten voor heeft. Een discussie over die kwaliteit zou voor Livestro pas
werkelijk kwetsend kunnen zijn. Waarom legt hij zich er niet bij neer? Een vrij
man maakt zichzelf niet afhankelijk van de mening van anderen.

De publieke omroep moet zich niet laten afschrikken door populistische
argumenten. Uit angst elitair te zijn, is al genoeg om zeep geholpen. Met de lat
hoog te leggen, is het publiek alleen maar gediend. Livestro mag intussen
beweren wat hij wil. Zijn angsten eindeloos uitvergroten. Daar zal hij
ongetwijfeld aanhangers mee krijgen. Een lange optocht van gefrustreerden die
gebukt gaan onder de macht van intellectuelen, maar weigeren zichzelf in de
spiegel te zien.

LOAD-DATE: June 22, 2007

LANGUAGE: DUTCH; NEDERLANDS

NOTES: Het publiek is erbij gebaat als de lat hoog ligt

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              79 of 158 DOCUMENTS



                                 de Volkskrant

                                 June 23, 2007
                                    zaterdag

Zaak 4-4-2 vs. 4-3-3 interesseert niemand

SECTION: SPORT; Blz. 44

LENGTH: 305 woorden


De kwestie 4-4-2 of 4-3-3 houdt de gemoederen in het geheel niet bezig. Dat
blijkt uit een onderzoek van Broer Pipo Jol.

De affaire werd deze week aangezwengeld door Jong Oranjecoach Foppe de Haan. De
Friese klokkenluider vindt dat 4-3-3 geen vanzelfsprekendheid zou moeten zijn.
Hij verkiest 4-4-2, in tegenstelling tot bijvoorbeeld collegacoaches Rijkaard,
Ten Cate en Van Basten en natuurlijk Cruijff. Zij behoren tot de zogenaamde
4-3-3-school.

Jol hield een representatieve steekproef onder duizend gewone Nederlanders. Maar
liefst 88 procent heeft 'geen idee' wat 4-4-2 en 4-3-3 is. Een kleine
meerderheid meent dat 4-4-2 'iets met sudoku heeft te maken'. Tien procent
veronderstelt dat het gaat om de leeftijd van de kleinkinderen van Johan
Cruijff.

Iets meer dan drie procent zei 'geen tijd te hebben voor dit soort onzin'. Een
respondent meende dat 4-4-2 het aantal volledige zinnen is dat door Willem van
Hanegem in de laatste drie afleveringen van Voetbal Insite is geuit.

In deel twee van de grote HNSenquête werd eerst uitgelegd wat 4-4-2 precies is.
De gewone Nederlanders bleken enigszins (68 procent) of zelfs ronduit vijandig
(22 procent) te reageren op begrippen als 'vleugelaanvallers', 'knijpende
backs', 'vaste waarde', 'loopacties van middenvelders' en 'opkomende
vleugelverdedigers'.

Onderzoeker Jol en zijn team turfden 514 keer het woord 'prietpraat' en 312 maal
het woord 'geneuzel'. Ook de laatste, open vraag leverde volgens Jol een
spraakmakend resultaat op.

Op de vraag aan de gewone Nederlanders of ze vinden dat nationale elftallen
altijd met buitenspelers moeten aantreden, kwamen onder meer de volgende
antwoorden:

'Het zijn allemaal zakkenvullers'; 'Wie is Foppe de Haan?'; 'Ze spelen toch
allemaal buiten?'; 'Bestaat er ook een Oud Oranje?'; 'Leve de stopperspil' en
'Weet u toevallig hoe laat het is?'

LOAD-DATE: June 22, 2007

LANGUAGE: DUTCH; NEDERLANDS

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              80 of 158 DOCUMENTS



                                 de Volkskrant

                                 June 21, 2007

STIL VERDRIET IN NIEUW CHINA

BYLINE: Jan Pieter Ekker

SECTION: KUNST; Blz. 30-31

LENGTH: 575 woorden


Een man met een treurige oogopslag arriveert per boot in het stadje Fengjie,
achter de Drieklovendam. Hij draagt een te groot, wit hemd. Zijn schamele
bezittingen passen in een weekendtas.

Een brommertaxi brengt hem naar het adres dat op de achterkant van een
verfomfaaid sigarettenpakje staat geschreven. Plotseling wijst de sjacheraar, na
een kort ritje, naar de brede rivier. 'Daar. Bij dat kleine eilandje. Dat was
jouw straat. En waar die veerboot ligt, daar ongeveer stond mijn huis.'

Regisseur Jia Zhang-ke, die zich met films als Unknown Pleasures en The World
ontpopte tot een van de belangrijkste chroniqueurs van het hedendaagse China,
toog voor zijn vijfde speelfilm Still Life naar het gebied rond de Drieklovendam
in de Blauwe Rivier, de grootste waterkrachtcentrale en dam ter wereld.

De bouw van de 185 meter hoge, 2,3 kilometer lange dam begon in 1993; het
reservoir achter de dam is vanaf 2003 aan het vollopen. In 2009, als het project
is voltooid, zal het waterpeil stijgen naar 175 meter. 1,2 Miljoen mensen werden
gedwongen te verhuizen.

In een sobere documentairestijl legt Jia het leven rond de dam vast. Hij filmt
(gebruikmakend van een digitale videocamera) de administratieve rompslomp rond
de gedwongen migratie, en hij laat de werkmannen met ontblote bovenlijven zien,
die monotoon inhakken op grauwe, oude gebouwen. Op huizen worden enorme tekens
aangebracht, als op zieke bomen die zonder pardon zo snel mogelijk moeten worden
omgehakt.

Ergens staat een eenzame groene laars; even verderop tussen het puin ligt een
handschoen. De rokende bakstenen worden door mannen in witte pakken
gedesinfecteerd. De sjacheraar imiteert het stoere filmidool Chow Yun Fat - zo
wil hij het liefst zijn.

Fengjie, een tweeduizend jaar oude stad, ligt voor het grootste deel onder
water. De laatste huizen worden in ijltempo afgebroken. De meeste mensen zijn er
al vertrokken.

Han Sanming, zoals de man in het grote, witte hemd heet, bewandelt de omgekeerde
weg. Hij is vanuit de Noord-Chinese stad Shanxi gekomen om zijn vrouw en dochter
te zoeken. Hij heeft ze zestien jaar niet gezien.

Ook de verpleegster Shen Hong gaat in Fengjie op zoek naar haar geliefde. Ze
heeft niets meer van haar man gehoord sinds hij twee jaar geleden een
kaderfunctie kreeg bij de bouw van de reusachtige dam.

Aan de hand van de parallelle zoektochten toont Jia de schaduwzijde van de
spectaculaire groei van de supermacht China; de offers die de gewone man als
vanzelfsprekend moet brengen om de megalomane droom van de politieke leiders tot
een werkelijkheid te maken.

Zonder enige nadruk zet de fijngevoelige neo-realist Jia traditie tegenover
moderniteit, nostalgie tegenover vooruitgang.

De cameravoering is traag, de spaarzame muziek werkt hypnotiserend. De man in
het witte hemd en met de treurige oogopslag wordt gespeeld door een mijnwerker
uit Shanxi, waar regisseur Jia ook vandaan komt. Alle anderen komen uit het
gebied rond de dam en doen zichzelf na.

Ondanks het stille verdriet en de machteloosheid is er ook volop ruimte voor
poëzie en optimisme. En zelfs voor een vleugje magie, als het karkas van een
gestript gebouw plotseling opstijgt, zoals een raket van een lanceerplatform.

Still Life, vorig jaar op het filmfestival van Venetië meer dan terecht bekroond
met de Gouden Leeuw, is een melancholisch en sociaal geëngageerd meesterwerk
over de groeistuipen, de dwangneuroses en de identiteitscrisis van een op drift
geraakte grootmacht.

Jan Pieter Ekker

LOAD-DATE: June 20, 2007

LANGUAGE: DUTCH; NEDERLANDS

NOTES: *****; Still Life; Regie Jia Zhang-ke.; Met Han Sanming, Hong Wei Wang.;
In Rialto A'dam, 't Hoogt Utrecht.

GRAPHIC: 21FNnwlinksboven_ph01, Scène uit Still Life van Jia Zhang-ke.

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              81 of 158 DOCUMENTS



                                 de Volkskrant

                                  June 7, 2007
                                   donderdag

De van Argentinië koningin

BYLINE: Cees Zoon

SECTION: VOORKANT; Blz. 15

LENGTH: 1336 woorden

SAMENVATTING:

Néstor Kirchner is president van Argentinië, maar hij wordt in populariteit naar
de kroon gestoken door zijn vrouw Cristina. Daarom zou het best kunnen dat zij
zich kandidaat stelt voor de aankomende presidentsverkiezingen. Heel gek is dat
niet. 'Ze vormen een heus politiek bedrijf.' Door Cees Zoon

VOLLEDIGE TEKST:

Al maanden is 't het favoriete gezelschapsspel van 'de familie K', zoals de
Argentijnse president Néstor Kirchner en zijn vrouw Cristina wel worden
aangeduid. De vraag is steeds: gaat Néstor K op voor een tweede termijn bij de
presidentsverkiezingen in oktober, of laat hij de eer aan zijn vrouw Cristina?
De president breekt dan even met zijn imago van opperchagrijn van het land en
toont zowaar een grote grijns. Mannetjespinguïn of vrouwtjespinguïn, antwoordt
hij raadselachtig: 'Pingüino o pingüina.'

Het is, wil hij maar zeggen, nog altijd geen uitgemaakte zaak welke helft van
het echtpaar K na oktober de hoogste functie in Argentinie zal bekleden. Maar
volgens de politieke analisten en commentatoren is de beslissing al gevallen en
kan die nu elke dag officieel worden bekrachtigd: de vrouwtjespinguïn wordt de
kandidaat -en daarmee de nieuwe president. Want buiten dit tweetal zijn er geen
politici die ook maar een schijn van kans maken te worden gekozen.

Even wat van de politieke geheimtaal van de Argentijnen toelichten. K staat voor
Kirchner, de gebruikelijke afkorting in de media voor president Néstor Kirchner.
Ze noemen hem ook wel de pinguïn, omdat hij de eerste president is die afkomstig
is uit Patagonië en vier jaar geleden de onbekende gouverneur was van Santa
Cruz, een provincie die hoofdzakelijk bekend staat om zijn pinguïnkolonies.
Argentijnen zijn gek op het geven en accepteren van bijnamen, dus noemt Kirchner
ook zichzelf pinguïn.

Hij is zelfs een stap verder gegaan en begonnen zijn vrouw publiekelijk als de
'vrouwtjespinguïn' aan te duiden. Het is niet meer dan een woordspeling, zonder
kwade bedoelingen. Kirchner maakt weleens een grap over zijn bijnaam. Die dankt
hij niet alleen aan zijn regio van herkomst, zegt hij dan, maar ook aan zijn
vogelkop. De 53-jarige Cristina daarentegen is een mooie vrouw, die al de
aandacht trekt voor ze haar mond opendoet. Haar politieke tegenstanders noemen
haar de Barbie van Argentinië, maar ze is wel een Barbie waar ze bang voor zijn.

Nu we toch de categorie bijnamen behandelen, ook maar meteen even de rest.
Cristina Fernández de Kirchner is 'de koningin van Argentinië', wier vleierige
biografie kortweg Koningin Cristina heet. Zij is 'de machtigste vrouw van
Argentinië', ook wel 'de sterke dame van de pampa' of 'De Rebelse'. Beter
misschien zou zijn 'de kroonprinses', want Cristina's echte gloriejaren zijn nog
in aantocht. Net als die van de buitenlandse politica met wie ze het allermeest
wordt vergeleken: Hillary Clinton.

De Kirchners zijn een beetje de Argentijnse versie van de Clintons. Een
ambitieus advocatenpaar met uitgesproken politieke aspiraties, dat oefende in
macht in de provincie (zoals de Clintons in de onbeduidende staat Arkansas), en
dat, met hem als president, grote populariteit verwierf en behield. Volgens de
peilingen zou Néstor Kirchner, als hij opgaat voor herverkiezing, 60 procent van
de stemmen binnenhalen, terwijl ook Cristina als kandidaat moeiteloos in de
eerste ronde zou winnen.

In het buitenland is Cristina vooral bekend als de vrouw van president Kirchner,
maar tien jaar geleden was het andersom. La Señora Senadora Dra. Cristina
Fernández de Kirchner zit sinds 1995 in het parlement en veroorzaakte snel na
haar komst al ophef door toenmalig president en partijgenoot Carlos Menem aan de
schandpaal te nagelen wegens diens illegale wapenleveranties aan de
oorlogvoerende landen Kroatië en Ecuador.

De eerste dame van Argentinië is ook in het verleden vaak veel meer geweest dan
de mevrouw die naast de president staat. Generaal Perón had, eind jaren veertig
begin jaren vijftig, zijn Evita, die al bij leven een legende werd. Later nam
hij zijn volkomen incapabele volgende vrouw Isabel mee naar het paleis, waar zij
door zijn plotselinge overlijden ineens de baas van het land werd, met het
desastreuze gevolg van een militaire staatsgreep in 1976.

Chiche Duhalde, de echtgenote van de president die Argentinië na de economische
en politieke ineenstorting van eind 2001 in bewaring kreeg, was buitengewoon lid
van het kabinet. En toen Kirchner en Duhalde twee jaar geleden elkaar de macht
betwistten over de Peronistische Beweging, de enige overgebleven serieuze
politieke partij, stuurden zij hun echtgenotes de ring in. Cristina boekte een
verpletterende zege als senator voor de provincie Buenos Aires, de grootste van
het land, en baande zo de weg voor haar eigen presidents-aspiraties.

En toen haar echtgenoot vier jaar geleden werd beëdigd in het Congres, bleef
Cristina gewoon zitten in haar senaatsbankje: 'De mensen hebben mij gekozen om
hier te zitten en mijn man om president te zijn.'

Dat wil niet zeggen dat Cristina zich verre houdt van het beleid van haar man.
Integendeel: met haar praat hij er meer over dan met zijn eigen ministers. Die
noemen haar de heks, net als de president zelf tegenover zijn vrienden, met wie
hij grappen maakt over hoe bazig en driftig ze kan zijn. Natuurlijk discussiëren
we thuis over het beleid, zegt Cristina zelf: 'We zijn een echtpaar van
militantes (partijactivisten). We doen al zo lang alles samen, we hebben samen
de macht opgebouwd, we zijn hier samen gekomen, maar wie beslist, is Kirchner.
Hij heeft het laatste woord, en dat is voor mij zonneklaar.'

De Kirchners zijn meer dan een hecht tandem, meent Eduardo van der Kooy, een van
de bekendste politieke analisten van Argentinie: 'Ze vormen een heus politiek
bedrijf.'

Cristina en Néstor leerden elkaar begin jaren zeventig kennen op de universiteit
van La Plata. De twee rechtenstudenten waren actief in de linkse Peronistische
jeugdbeweging, die veel sympathie had voor de Montoneros, de guerrillagroep die
uit dezelfde partij was voortgekomen. Na de coup van 1976 trokken de Kirchners
zich terug in de provincie Santa Cruz. Pas na het einde van de militaire
dictatuur, in 1983, vervolgden zij hun politieke activiteiten. Tot op de dag van
vandaag behoren zij tot de uitgesproken linkervleugel van de partij.

Cristina kun je wel om een inhoudelijke of politieke boodschap sturen. Sinds het
begin van het presidentschap van Néstor Kirchner is zijn vrouw de wereld in
getrokken om zijn beleid uiteen te zetten en te verdedigen, vooral op de
moeilijkste onderdelen, zoals de afhandeling van de enorme buitenlandse schuld.
De afgelopen maanden was zij constant op pad (van Washington tot Parijs, van
Venezuela tot Mexico), maar ditmaal was het vooral om haar eigen relatie met de
leiders allerwegen warm te houden of op te warmen. Want Kirchner roept al een
hele tijd tegen zijn bezoekers: 'Praat ook met Cristina, want zij wordt de
volgende president.'

Cristina heeft de uitstraling die haar man mist. Néstor Kirchner is enorm
populair omdat hij het failliete Argentinië weer op de been heeft geholpen. Maar
iedereen is het erover eens dat hij een eigenheimer en een hork is, een slechte
spreker die uitblinkt in kromme zinnen, al doen zijn ongepolijste
woede-uitbarstingen het wel lekker bij de gewone man.

'Cristina en Néstor Kirchner zijn een politieke eenheid, maar ze zijn geen twee
druppels water', aldus de analist Van der Kooy. 'Zij geeft meer om protocol, om
de institutionele vormen van politiek bedrijven, en ze heeft een kijk op de
wereld die genereuzer en minder bevooroordeeld is dan die van Néstor.'

Kirchner gooit zijn grote populariteit niet te grabbel. De bedoeling is dat
vrouwtjespinguïn de komende vier jaar president is, terwijl mannetjespinguïn die
tijd gebruikt om de verdeelde Peronistische partij in het gareel te brengen.
Daarna komt Néstor weer terug voor nog eens vier jaar. En daarna Cristina weer,
vreest de oppositie, die in de verste verte geen alternatief ziet opdoemen. Van
de pinguïnfamilie zijn de Argentijnen voorlopig nog niet af.

LOAD-DATE: June 6, 2007

LANGUAGE: DUTCH; NEDERLANDS

NOTES: Cristina Kirchner heeft de uitstraling die haar man ontbeert. Maar 'hij
heeft het laatste woord', zegt ze. 'Dat is zonneklaar.'; Een facelift? Liever
vandaag dan morgen; Ze hebben dezelfde politieke ideeën, maar verder lijken de
Argentijnse president Néstor Kirchner en zijn echtgenote Cristina Fernández de
Kirchner tot verschillende werelden te behoren. President Kirchner is een
sloddervos die niet maalt om zijn uiterlijk. Cristina is eerder het tegendeel,
iemand die het niet in haar hoofd haalt zonder make-up de deur uit te gaan.
Natuurlijk is ze bang voor rimpels, zei ze ooit tegen haar biografe Olga Wornat,
en natuurlijk wil ze wel een facelift, maar alleen als haar man geen president
meer is: 'Wat mij betreft zou ik het nu meteen doen, maar de media zouden me
afslachten.'; Cristina is gek op kleren, heel hoge hakken, sieraden en parfum.
Zulke liefhebberijen maken het haar niet makkelijk in de macho-wereld van de
Argentijnse politiek, maar daar zijn ze 'de mooie pop' langzaam gaan vrezen. In
de kringen van activistische medestudenten, waar onverzorgd de mode was, viel
zij al op door haar perfecte make-up en kleding naar de laatste mode. Néstor
Kirchner daarentegen was 'een dunne lelijkerd met een bril met jampotglazen', en
niemand begreep hoe hij 'het stuk' van de universiteit aan de haak had geslagen.
'Ze waren the beauty and the beast van La Plata', schreef Olga Wornat.; Hoewel
zij 'net als elke vrouw' haar best doet er zo goed mogelijk uit te zien, ergert
Cristina zich groen en geel aan collega's of journalisten die zeuren over haar
uiterlijk: 'Als ze een fotomodel geen vragen stellen over de oorlog in Irak,
waarom moeten ze mij dan vragen of ik mijn look heb veranderd of waar ik mijn
kleren koop. Ik heb me altijd goed verzorgd. En ik kan in bad gaan, mij goed
kleden, er geweldig uitzien en daarom niet minder efficiënt zijn in mijn
roeping: de politiek.'

GRAPHIC: 07VOvoorkant_ph01, Cristina Fernández de Kirchner bij het bezoek van
koningin Beatrix aan Argentinië, maart 2006., Foto ANP
07VOvoorkant_ph02, De Argentijnse president Néstor Kirchner met zijn echtgenote
Cristina., Foto EPA
07VOvoorkant_ph03, Cristina Kirchner in het gezelschap van de Venezolaanse
president Hugo Chavez., Foto AFP

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              82 of 158 DOCUMENTS



                                 de Volkskrant

                                  June 2, 2007
                                    zaterdag

SECTION: FORUM; Blz. 17

LENGTH: 419 woorden

SAMENVATTING:

Elke week schrijven Amanda Kluveld en Oscar van den Boogaard een reactie op een
actuele stelling.

VOLLEDIGE TEKST:

Komt het goed met de Partij van de Arbeid? Om die vraag te beantwoorden, moet je
niet alleen kijken naar het functioneren van Wouter Bos en zijn campagneteam,
maar ook naar de kwaliteit van de kritiek die thans in en rond de PvdA gehoord
wordt.

Neem het manifest 7 Nieuwe Veren van Jacques Monasch. Op zichzelf moet iedere
poging om niet alleen kritiek te leveren, maar ook concrete voorstellen te doen,
worden toegejuicht. Maar de nieuwe veren komen met oude karikaturen. Monasch
schildert de PvdA af als 'een club vol beleidsmedewerkers, ambtenaren en andere
vrijgestelden die leven in een wereld waarin rapporten produceren het hoogst
haalbare is'.

Dat hapt lekker weg. Een sociëteit van vrijgestelden (een prachtige, vroeg
20ste-eeuwse vakbondsterm), pennenlikkers met rapporten (voor de la!) die
natuurlijk helemaal niets van de praktijk (lees: worsten draaien in de fabriek)
afweten. 'Zo kan het niet langer!' luidt de ondertitel van het manifest (geen
flauw rapport dus). De SP zou het niet beter bij elkaar kunnen schreeuwen. Het
punt zou ook en beter gemaakt kunnen worden zonder dit soort simplificaties.
Maar dat zou enige scherpzinnigheid vereisen. Dat is kennelijk teveel gevraagd.

Dan Joost Zwagerman. Hij is van mening dat de ook in PvdA-kringen geuite kritiek
op ambtenaren die geen homohuwelijk willen sluiten en het commentaar op
christelijke pogingen om een poster met een dame in bikini te weren, kritiek is
op detailkwesties. Columnist Jan Blokker stelde dat christenen praatjes krijgen
maar, zo redeneert Zwagerman, als het om moslims was gegaan, had Blokker nooit
geschreven dat moslims praatjes krijgen.

Kan zijn, maar waarom maakt dat gegeven de vraag of burgers in staatsdienst op
religieuze gronden hun taak mogen weigeren tot een detailkwestie? Je baseert een
serieuze analyse van de positie van links en de rol van de PvdA bij de
totstandkoming van het regeerakkoord, toch niet op een veronderstelling over wat
Blokker wel of niet zou schrijven? Zwagerman wel.

Dat is het niveau van de kritiek in en rond de PvdA. Een kritiek van gestaalde
kaders en elkaar citerende columnisten die zich verdringen om de
sociaal-democratie van de liberale, zelfs libertaire, ondergang te redden. Ze
richten zich respectievelijk op de gewone man en het fatsoen.

Als dat een graadmeter is voor het denkniveau in de partij - en dat is zeker zo
- komt het voorlopig niet goed met de PvdA.

LOAD-DATE: June 1, 2007

LANGUAGE: DUTCH; NEDERLANDS

NOTES: Nieuwe veren met oude karikaturen; streamstreamstream

GRAPHIC: NNFOstelling1_ph01

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              83 of 158 DOCUMENTS



                                 de Volkskrant

                                  May 26, 2007

Mijn geld, mijn bank;
(marketing)Banken

BYLINE: Evelien van Veen

SECTION: DE VERLEIDING; Blz. V04

LENGTH: 1447 woorden

SAMENVATTING:

Postbank weg, ABN AMRO weg. Blijft er dan niets hetzelfde? Een bank is geen
zakelijk instituut, maar een zaak van vertrouwen. 'De klant kiest op gevoel.'
Door Evelien van Veen

VOLLEDIGE TEKST:

Bloedirritant vindt half Nederland die blauwe leeuw - totdat hij gaat
verdwijnen. Handen af van mijn Postbank, is het nationale sentiment sinds bekend
is gemaakt dat de bank in 2009 op zal gaan in moederbedrijf ING. Na ABN AMRO
sneeft er nu weer zo'n oer-Hollands financieel instituut. Blijft er dan niets
hetzelfde?

Vooral op internet klinkt het boegeroep. 'Belachelijk gewoon', schrijft iemand
op nujij.nl, het reactieforum van de nieuwssite. 'Weer een vertrouwd begrip is
zinkende, het gaat maar door.' Een ander vraagt zich 'serieus, heel serieus' af
of zijn oma van 95 dit gaat overleven. 'Ze vertrouwt niemand anders haar geld
toe dan de Postcheque- en girodienst, nu de Postbank. In haar perceptie is dat
heel wat anders dan de ING-bank.'

'Een yuppenbank', en 'geldwolven', noemen anderen de ING, in schril contrast tot
de Postbank die 'geen kapsones' heeft. Sommigen halen al nostalgisch
herinneringen op aan hun eerste blauwe Postbank-spaarpot en aan de nijver
gespaarde 5 gulden die ze als kind trots naar het postkantoor brachten. Voor
velen zit er maar één ding op: 'Postbank weg, ABN AMRO weg. Ik weg.' Maar
waarheen?

'In de bankwereld is imago enorm belangrijk', zegt Remko Herremans van
communicatiebureau Inc-21, dat onder andere voor banken werkt. 'Het onderscheid
tussen wat ze te bieden hebben, is klein. Dus kiest de klant op gevoel.'

Als het op gevoel aankomt, vindt marketingspecialist Max Kohnstamm, is de
Postbank de absolute winnaar. 'Het is ze gelukt het merk met precies de juiste
emoties te laden: vertrouwd, dichtbij, het lijkt niet eens om winst te draaien.
Samen met de HEMA staan ze daarmee op eenzame hoogte. Het is alleen nog knapper,
want de financiële dienstverlening wordt over het algemeen als kil en
onpersoonlijk ervaren.'

Hij vindt de teloorgang van het merk vanuit marketingoogpunt 'echt helemaal
fout'. 'Zo'n mooi, onderscheidend merk moet je niet opdoeken. Bij marketing gaat
het om keuzes maken. Nu Postbank en ING samengaan, wordt het een slap aftreksel
van beide. Een soort V&D: niet duur en niet goedkoop, niet modieus en niet
bewust onmodieus. Niksig.'

De ING Groep ontstond in 1990 door het samengaan van de vier jaar eerder
geprivatiseerde Postbank, de Nederlandse Middenstandsbank (NMB) en verzekeraar
Nationale-Nederlanden. Met het oog op de internationale concurrentiepositie -
ING heeft inmiddels 50 miljoen klanten in 60 landen - is besloten vanaf 2009
alleen die naam nog te voeren. Woordvoeder Nanne Bos: 'Zo kunnen we het beste
van beide banken aanbieden. De persoonlijke dienstverlening van de ING-bank
(hypotheken, pensioenen), en het toegankelijke internetbankieren van de
Postbank.'

Maar volgens Max Kohnstamm gaat dat niet werken. 'De Postbank-klant is een
zelfdoener. Die heeft helemaal geen behoefte aan ingewikkelde transacties en
advies van een grote, internationale bank.' De schaalvergroting zal volgens hem
alleen maar afbreuk doen aan het imago dat zo meesterlijk werd opgebouwd.

Door een reclamespotje met Van Kooten en De Bie bijvoorbeeld, halverwege de
jaren zeventig zal het zijn geweest, toen de Postbank nog Postgiro was.
Kohnstamm, grinnikend: 'Wim de Bie met een rugzak voor een loket van een
postkantoor in Kulgarije. Zogenaamd het enige land in Europa waar je niet met
een girocheque kon betalen.' Later volgden legendarische spotjes met John Cleese
('Giroblauw past bij jou' in zwaar Brits accent), de reclamehit 15 miljoen
mensen (op dit hele kleine stukje aarde/die schrijf je niet de wetten voor/die
laat je in hun waarde) en sinds 2003 de bekende blauwe leeuw en Ellen, het
meisje met de blauwe ogen.

Hun rol is voorlopig niet uitgespeeld, ook al wordt de blauwe leeuw op termijn
vervangen door een oranje. Het reclamebureau dat de Postbank doet, Leukwerkt,
gaat ook de ING-spots maken. Die zullen 'meer in de Postbank-beleving gaan
passen', zegt Nanne Bos. In de spotjes voor een gratis strandtent, zelf te
versieren met een oranje stift, is al te zien wat hij bedoelt: jong, praktisch,
'zelf doen'. De Postbank-commercials blijven voorlopig hetzelfde. In de nieuwste
landt Ellen met een luchtballon in de wei van Boer zoekt vrouw-stel Martijn en
Marlies, die dringend een 'samenwoonscan' behoeven.

Geen slechte keus, het populairste koppel uit het best bekeken programma van
vorig jaar. Daar zijn ze goed in, bij de Postbank: eerder doken in de spotjes
onverwachte namen op als Remco Campert, priester Antoine Bodar en Viktor &Rolf.
En er is geen bekende Nederlander die meer commentaar heeft uitgelokt door
reclame te maken dan Jan Mulder - zelfs híj ging door de knieën voor het
grootkapitaal. Waar de commercials dan weer vrolijk naar verwezen.

'Spraakmakend', vindt Max Kohnstamm. 'En dat is bijzonder, in een duffe markt
waarin iedereen jaren heeft zitten rommelen.' ABN AMRO vindt hij misschien wel
het slechtste voorbeeld. 'De ene na de andere campagne, waarvan er geen een echt
is blijven hangen. Eerst was het Dé Bank, dan was het weer: het begint bij
ambitie. Nu is de kreet: Alsof alles om u draait. Wie volgt het nog?' Ook ING
noemt hij 'een uitgesproken zwak merk' waarbij fikse reclamebudgetten niet
hebben kunnen helpen. 'Die bespottelijke mannetjes in die geldpakken! Een totaal
geflopte campagne.'

De Rabobank, vindt hij, heeft het wel goed gedaan. Vooral de reclames met Jochem
de Bruin hebben van de bank 'de op één na sympathiekste' gemaakt. 'Zij gaan
zeker profiteren van de problemen bij ABN AMRO en de opheffing van de Postbank.
Reken maar dat daar de champagne is opengetrokken toen het nieuws bekend werd.'

De op handen zijnde overname heeft het imago van ABN AMRO een flinke knauw
gegeven - en het was al niet sterk, menen kenners. Eenderde van de
rekeninghouders overweegt naar een andere bank over te stappen, blijkt uit een
onderzoekje van Maurice de Hond. Er zijn websites van verontwaardigde ABN
AMRO-klanten met boze voorbeeldbrieven aan de bank, en oproepen om 0,01 euro
over te maken en daarmee te zeggen: 'Ik wil dat de bank zelfstandig blijft. Zo
niet, dan kies ik voor een andere bank.'

De bank ondertussen, heeft actie ondernomen. 'We zijn een charmeoffensief
begonnen', zegt marketingdirecteur Bert Huigen onomwonden. Voorbeelden: een open
brief in kranten met antwoorden op bange vragen, brieven naar rekeninghouders
met het persoonlijke e-mailadres van de directievoorzitter eronder, belavonden
naar klanten 'om het verhaal te doen'. Daarnaast loopt de 'gewone'
reclamecampagne wel door; volgende week begint een nieuwe reeks commercials over
beleggen. 'Business as usual', zegt Huigen daarover. 'We gaan gewoon door. We
zijn nog steeds een betrouwbare bank en een sterk merk.'

Het heersende beeld is anders. 'Als ik de concurrent was, zou ik het wel weten:
dit is het moment om ABN AMRO-klanten te lokken.' Dat zegt merkstrateeg Gijs ten
Kate, die veel onderzoek deed naar het imago van banken. Hij beaamt dat ABN AMRO
weinig warme gevoelens oproept. 'Afstandelijk. Arrogant. Maar wel: deskundig.'
Tot voor kort althans - door de huidige 'leiderschapscrisis' is de relatie
tussen klant en merk nu uitermate los. Een kans dus, voor de concurrentie; maar
geen eitje. Ten Kate: 'Mensen scheiden nog eerder van hun partner dan van hun
bank. Het geeft te veel rompslomp.'

Leegloop bij de Postbank verwacht hij dan ook al helemaal niet. 'Toen ik bij
reclamebureau FFHV/BBDO werkte, heb ik de merkwisseling van Smiths naar Lays
meegemaakt. Geen zoutjes meer van Smiths - het zou het einde van de omzet
betekenen, werd voorspeld. Dat is onzin gebleken. Mensen zeggen altijd wel
emotioneel betrokken te zijn bij een merk, maar in de praktijk kiezen ze vooral
voor gemak.'

Ten Kate deelt niet in het verdriet om de Postbank. 'Welnee. Het is helemaal
geen gekke beslissing om in te zetten op het internationale merk ING. Dat heeft
geen duidelijk imago, maar dat kan nu juist een voordeel blijken. Het moet
kunnen lukken om de merkwaarden van de Postbank - makkelijk, menselijk - te
combineren met de autoriteit van ING.'

Het moet wel een daadwerkelijke upgrading zijn, zegt Ten Kate, geen verkapte
bezuinigingsronde. 'Uiteindelijk stoelt een imago op inhoud. Dat is zo goed aan
de Rabobank: ze praten in de windmolenreclame niet alleen over duurzaam
ondernemen, ze doen het ook. Nu komen ze weer als eerste met de mobiele telefoon
als bankproduct. En ze zitten dichtbij de mensen: in elk uit de kluiten gewassen
dorp zit nog wel een filiaal.'

Een les voor ING, meent Ten Kate. 'Doe wat je belooft. Dan moet je als oude
Postbank-klant wel een fanaticus zijn om nog weg te lopen.'

LOAD-DATE: August 24, 2007

LANGUAGE: DUTCH; NEDERLANDS

NOTES: 'Mensen scheiden nog eerder van hun partner dan van hun bank'; Jochem
versus Fatima; De Rabobank moet van Fatima Moreiro de Melo af. De hockeyster uit
de reclamespots staat te ver af van de gewone man - een potentiële klant nu het
rommelt bij ABN Amro en de Postbank. Een gemoedelijk, volks rolmodel à la
Leontien van Moorsel en geen meisje uit de gegoede middenklasse moet ervoor in
de plaats komen. Dat schrijft journalist Peter Hendriks op de website van Fem
Business.; Moreiro de Melo is de opvolgester van Jochem de Bruin als centraal
personage in de spots. Met een groot verschil: 'Jochem' was een acteur,
hockeyster Moreiro de Melo speelt zichzelf.; 'Fatima is helemaal geen
hockeytutje', reageert reclamespecialist bij de Rabobank Stefan Wink. 'We willen
haar zeker niet kwijt. Je ziet haar winnen, maar ook verliezen. Het echte leven,
heel dichtbij.'; Het moet groeien, zegt Wink: nu, aan het begin van een lange
campagne, heeft Fatima nog niet dezelfde status als Jochem de Bruin, die
uitgroeide tot icoon van de bank.; Jochem leeft nog steeds: hypotheekverstrekker
Lancyr heeft spotjes waarin een jonge bankmedewerker (type Jochem) achter een
spreekgestoelte een zaal vol mannen in pak toespreekt. 'Bij ons draait het niet
om winst', grijnst hij. 'Daarom verdienen we ook zoveel.' De zaal buldert.; 'Een
overduidelijke parodie', zegt Wink. 'Een plaagstootje', zet Lancyr-directeur
Peter Mols.

GRAPHIC: 26VLopeningkatern_ph01, Reclamestills linkerpagina van boven naar
beneden: Boer-zoekt-vrouw-stel voor de Postbank (2 keer), Fatima en Naomi voor
de Rabobank. Rechterpagina grote foto: Jan Mulder en Antoine Bodar voor de
Postbank; kleine foto's: Jochem de Bruin voor de Rabobank, de 'Alsof'-campagne
van ABN AMRO
26VLopeningkatern_ph02
26VLopeningkatern_ph03
26VLopeningkatern_ph04
26VLopeningkatern_ph05
26VLopeningkatern_ph06
26VLopeningkatern_ph07

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              84 of 158 DOCUMENTS



                                 de Volkskrant

                                  May 25, 2007
                                    vrijdag

Meer burgers in Uruzgan actief

BYLINE: Noël van Bemmel

SECTION: BINNENLAND; Blz. 3

LENGTH: 399 woorden

DATELINE: DEN HAAG

SAMENVATTING:

Defensie richt speciale eenheid op voor civiel-militaire samenwerking bij
vredesmissies.

Burgers vullen kennis aan van militairen ter plaatse.

VOLLEDIGE TEKST:

DEN HAAG Het ministerie van Defensie zet steeds meer civiele deskundigen in bij
vredesmissies. Een landbouwdeskundige, een onderwijsdeskundige en twee economen
bereiden zich voor op een vertrek naar Uruzgan, om gaten op te vullen in kennis
en ervaring van militairen. Een speciale eenheid die vandaag wordt opgericht,
legt zich voortaan toe op wederopbouwactiviteiten waarbij civiele vrijwilligers
een grote rol krijgen.

Dat zegt commodore Jan van Hoof, die als sous-chef operationeel beleid
verantwoordelijk is voor de civiel-militaire samenwerking (CIMIC). 'Wederopbouw
wordt een steeds belangrijker onderdeel van missies, die ook nog eens groter en
complexer worden. Dat kunnen we niet alleen als neventaak overlaten aan een
willekeurige militair.' De nieuwe eenheid bestaat uit enkele militaire
specialisten en een 'kaartenbak' met 480 reservisten. Ook gewone Nederlanders
met specifieke kennis, over bijvoorbeeld amandelteelt of zonnepanelen, kunnen
worden benaderd. Zij krijgen zonodig een militaire stoomcursus.

De opbouw in Uruzgan verloopt moeizaam. Er zijn weliswaar 150projecten gestart,
maar die zijn bescheiden van aard. Voor duurzame ontwikkeling door het
ministerie van Ontwikkelingssamenwerking en door internationale organisaties is
het gebied nog te gevaarlijk. Zolang dat zo is geven militairen een aanzet tot
structurele verbetering van onder meer het lokale bestuur, het justitieel
apparaat, onderwijs, of alternatieve oogsten. Een militair die daarvoor wordt
aangewezen, hoeft daarvan geen speciale kennis te hebben.

Vandaag is in Soesterberg een symposium over samenwerking tussen militaire en
civiele specialisten. Op Kamp Holland bevinden zich al een politiek adviseur,
een tribaal adviseur en een specialist in ontwikkelingssamenwerking, betaald
door Buitenlandse Zaken. Defensie levert drie reservisten, met verstand van
gezondheidszorg, van justitie en van civiele infrastructuur. Bij de landmacht
doen ruim honderd militairen CIMIC als neventaak, 23personen doen dat fulltime.
Waarschijnlijk wordt dat laatste aantal dit jaar verhoogd.

Duizenden oud-militairen hebben onlangs een brief gekregen met vragen over hun
huidige werk. Driehonderd van hen zijn tot nu toe geselecteerd voor de nieuwe
eenheid.

LOAD-DATE: May 24, 2007

LANGUAGE: DUTCH; NEDERLANDS

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              85 of 158 DOCUMENTS



                                 de Volkskrant

                                  May 21, 2007
                                    maandag

100 dagentoer kabinet nadert finish;
Dialoog met de samenleving beleeft vandaag publicitair hoogtepunt

BYLINE: Douwe Douwes

SECTION: BINNENLAND; Blz. 3

LENGTH: 530 woorden

DATELINE: AMSTERDAM

SAMENVATTING:

Rondgang wordt afgesloten bij Knevel & Van den Brink.

Oppositie wil eindelijk eens inhoudelijk debatteren.

VOLLEDIGE TEKST:

AMSTERDAM Wie wel eens een minister of staatssecretaris in levenden lijve wil
aanschouwen, heeft vandaag meer dan voldoende mogelijkheden. De eerste honderd
dagen van het nieuwe kabinet - die in het teken staan van de dialoog met de
samenleving - beleven namelijk hun publicitaire hoogtepunt. De bewindspersonen
trekken en masse de provincie in om te onderstrepen hoe goed ze naar de
maatschappij luisteren.

De politici gaan aan de hand van de zes pijlers van het regeerakkoord op pad. Zo
vertrekt minister Cramer van Ruimtelijke Ordening en Milieu met de
staatssecretarissen De Jager en Huizinga naar Heel aan de Maas om met
binnenschippers en sluiswachters over hun beslommeringen te praten.

Minister Ter Horst van Binnenlandse Zaken en de staatssecretarissen Albayrak en
Van Bijsterveldt reizen af naar Groningen om zich over veiligheidszaken te laten
informeren. En minister-president Balkenende gaat in Ede het gesprek aan met
leerlingen over Europa. De pers is van harte welkom.

's Avonds verzamelt het kabinet zich in Utrecht om nog een keer in gesprek te
gaan met gewone Nederlanders die de bewindslieden tijdens hun maatschappelijke
stage hebben ontmoet. Het geheel wordt afgesloten in het tv-programma Knevel &
Van den Brink, waar Balkenende en de vicepremiers Rouvoet en Bos zullen
aanschuiven.

De moeite die het kabinet zich getroost om te laten zien dat het met het gezicht
naar de samenleving staat, is in Nederland niet eerder vertoond. Het is een
groot verschil met het vorige volwaardige kabinet van Balkenende, dat in 2003
aantrad.

Toen moest minister Zalm van Financiën al snel aan de noodrem trekken omdat het
financieringstekort de Europese norm dreigde te overschrijden. En begon minister
De Geus met het bedenken van grootscheepse ingrepen in de sociale zekerheid. De
vakbonden stonden op hun achterste benen. Zalm liet optekenen dat hij vanuit
zijn werkkamer naar de demonstranten op het Malieveld zou zwaaien. 'Eerst het
zuur, en dan het zoet', werd het motto.

De huidige toon staat daar haaks op. Balkenende IV wil het beleid in samenspraak
met maatschappelijke organisaties invullen. De oppositie zit intussen
duimendraaiend aan de kant. VVD-leider Rutte noemt de karavaan die vandaag het
land in trekt een 'pr-stunt'.

Rutte is het beu dat het nog steeds niet over de inhoud gaat. '14 juni is voor
ons de belangrijkste dag', zegt hij. Dan publiceert het kabinet het beleidsplan.
'Maar ik begrijp nu dat daar ook niet alles in zal staan, en dat we tot
Prinsjesdag moeten wachten voor het hele verhaal', zegt Rutte.

De aanpak van Balkenende en zijn rechterhand Jack de Vries - bij de verkiezingen
campagneleider van het CDA en nu verantwoordelijk voor het 100 dagenproject -
mag nieuw zijn, achter de schermen loopt niet alles op rolletjes.

Er zijn fricties tussen de ministers die verantwoordelijk zijn voor een
beleidspijler, en ministers als Klink (Volksgezondheid) en Verburg (Landbouw),
die geen pijler hebben. Het strijdpunt is ouderwets politiek: de verdeling van
de zeven miljard euro die voor nieuw beleid beschikbaar is.

LOAD-DATE: May 20, 2007

LANGUAGE: DUTCH; NEDERLANDS

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              86 of 158 DOCUMENTS



                                 de Volkskrant

                                  May 19, 2007

Laat uw geld rollen voor het milieu

SECTION: HET BETOOG; Blz. 5

LENGTH: 1942 woorden

SAMENVATTING:

Vergeet de groene bak en zelfs de spaarlamp. Onze milieurituelen zijn verouderd.
Maar de consument die zijn milieugedrag drastisch moderniseert, kan zijn
bijdrage aan het broeikaseffect met 30 tot 50 procent verminderen, zegt Jeroen
Trommelen.

VOLLEDIGE TEKST:

Na een periode van twijfel en onverschilligheid gaat de publieke discussie
eindelijk over de vraag wat gewone Nederlandse burgers als u en ik aan het
broeikaseffect kunnen doen. 'Weg met onze energieverslaving', opperde Wilbert
Perlot van debatcentrum de Balie op deze pagina's (28 april). Minister Cramer
van Milieu zei: 'Nederlanders moeten het als een sport gaan zien om schoon en
zuinig te leven.'

Dat is natuurlijk helemaal waar. Maar helaas klinkt het ook veel simpeler dan
het is. Wat bedoelt de minister met schoon en zuinig leven? Zijn dat de
spaarlampen, de geweigerde plastic tasjes of de goed opgepompte autobanden? Is
groen gedrag nog steeds het scheiden van afval of het gebruik van
statiegeldflessen? Of zijn die oeroude tips van de milieubeweging eigenlijk
helemaal niet zo geschikt om de uitstoot van broeikasgas omlaag te brengen?

Doe voor de aardigheid de volgende test eens met uw buurman. Stel hem de vraag
wat hij feitelijk, echt doet voor het milieu. De kans is groot dat hij iets
prevelt over het scheiden van gft-afval of de glasbak. Misschien zegt hij iets
over statiegeldflesjes. Héél misschien iets over de auto die hij soms laat
staan. Maar de kans op dat laatste is al klein, want het aantal autokilometers
in Nederland - nu 200 miljard kilometer per jaar - blijft al jaren stijgen (zie
ook pagina 2 van dit Betoog).

Het probleem is dat wat de mensen zeggen te doen voor het milieu, weinig
bijdraagt aan een schone en zuinige levensstijl. Onze milieurituelen zijn
verouderd. Twintig jaar geleden, toen ons huishoudelijk afval nog werd gestort,
was de groene gft-bak een bewijs van voorbeeldig milieugedrag. Maar dat is
achterhaald. Zelfs volgens voorlichtingsinstantie Milieu Centraal is het effect
van het verbranden en composteren van groen afval tegenwoordig gelijk. In het
eerste geval maken de afvalverwerkingsinstallaties er groene stroom van; in het
tweede geval wordt mineraalrijke compost gefabriceerd. Het voornaamste verschil
zit hem in de kosten: per kilo gecomposteerd afval bespaart een gemeente - en
dus de burger - zich gemiddeld 5 cent.

Marginaal effect

De groene bak is niet het enige verouderde milieuritueel. Ook het milieueffect
van plastic tasjes, uitwasbare luiers en zelfs van spaarlampen is marginaal als
we het vergelijken met handelingen die er tegenwoordig écht toe doen. Bijna al
die handelingen hebben te maken met onze energieconsumptie. Wie een
broeikasvriendelijke levensstijl nastreeft, moet zijn milieugedrag dus updaten.

Het goede nieuws is dat zulke updates bestaan en dat ze weinig tot niets hoeven
kosten. Het schitterende nieuws is dat wie ze echt gebruikt, zijn of haar
bijdrage aan het klimaatprobleem inderdaad drastisch kan beperken. Besparingen
van 30 tot 50 procent in een gemiddeld huishouden zijn mogelijk met behoud van
een luxe en welvarende levensstijl. Wie bij die bewering de wenkbrauwen fronst
of sceptisch bromt dat het allemaal theorie is, doet er goed aan de grafiek te
bestuderen die bij dit artikel is afgebeeld.

De grafiek leert dat er nieuwe, zinvolle en praktische milieurituelen zijn die
de uitstoot van broeikasgas echt beperken en die te combineren zijn met een
'normaal', consumptief en relatief luxe leven. De meesten van ons die zo'n leven
leiden, zijn niet bereid dat opzij te zetten. Welnu, het gaat niet vanzelf, maar
het kan.

Verder valt in de grafiek op dat sommige gedragingen heel veel en andere
relatief weinig opleveren aan uitgespaard broeikas. De eerste, meest efficiënte
categorie bevat vooral suggesties op het gebied van alternatieve energie, het
compenseren van klimaatgedrag en een beperking van luchtvaart.

Die oplossingen komen weliswaar voorbij in het publieke klimaatdebat, maar
worden nog nauwelijks in praktijk gebracht. Minder dan 1 procent van de
Nederlandse vliegtuigpassagiers compenseert bijvoorbeeld de klimaateffecten van
zijn vlucht. Vrijwel niemand ziet vrijwillig af van vliegen. Kennelijk
discussiëren we liever over relatieve trivialiteiten als het beperkte gebruik
van de wasdroger en het uitzetten van alle sluimerknopjes in huis, hoewel dat
slechts 1 tot 1,5 procent besparing oplevert.

Concreet: het vermijden van één intercontinentale vlucht levert twaalf keer meer
op aan vermeden broeikasgas dan het indraaien van twintig spaarlampen. En door
het overschakelen op groene stroom besparen we tien keer zoveel als met het
uitzetten van al die sluimerknopjes. Maar allebei mag natuurlijk ook.

Een andere vraag is of het voor gewone burgers eigenlijk wel zin heeft om iets
te doen aan energiebesparing. Nu de Nederlander echt iets zou kunnen bijdragen,
roept hij al snel dat 'het' allemaal toch geen zin heeft. Want tegenover de
energieslurpers in het bedrijfsleven staat de burger machteloos en tegenover
China al helemaal. De cijfers laten echter zien dat dit niet klopt.

De menselijke invloed op klimaatverandering is grotendeels gekoppeld aan
energiegebruik. Nederlandse huishoudens, kleine bedrijven en automobilisten
gebruiken volgens onderzoeksbureau CE samen ongeveer 1300 pegajoules (PJ)
energie per jaar. Dat is 40 procent van het nationale energiegebruik. Beperking
van dit aandeel door de burger maakt dus een groot verschil. En China? Dat is de
werkplaats van de wereld waar wij tegenwoordig onze producten laten maken. Maar
het is onze keuze om die producten al of niet te kopen.

Gas, stroom en benzine

Probleem is dat veel mensen bij energiebesparing blijven denken aan gas, stroom
en benzine. Maar in het Nederlandse huishouden wordt daarmee minder dan de helft
van de energie gebruikt. De andere helft van onze energie zit in de producten en
diensten die we kopen. Dat aandeel groeit en zal bij toenemende welvaart de
komende jaren blijven stijgen, zegt het milieuplanbureau RIVM. Traditionele
energiebesparingsmaatregelen worden daardoor steeds minder belangrijk en nieuwe
vormen van besparing steeds meer.

Vooral op het gebied van consumentengedrag is dus nog veel klimaatwinst te
oogsten. 20 tot 30 procent energiebesparing is voor gewone burgers haalbaar door
de euro's voor goederen en diensten op meer klimaatvriendelijke wijze te
besteden. Follow the money en ontdek hoe het geld uiteindelijk wordt omgezet in
energie. Vaak is de uitkomst verbluffend.

Dan blijkt dat sommige producten of diensten zoveel energie bevatten en daarmee
zorgen voor zoveel uitstoot van broeikasgas, dat ze simpelweg niet passen in een
klimaatvriendelijke leefstijl. Het bekendste voorbeeld is de verre
vliegvakantie, maar ook in de tuin, in de kledingwinkel, bij de slager en in
supermarkt is veel klimaatwinst te boeken terwijl de euro's blijven rollen.

Diensten bijvoorbeeld bevatten per bestede euro bijna altijd minder energie dan
goederen. In een klimaatvriendelijke leefstijl wordt het aantrekkelijk om de
welvaart te besteden aan de moeite van anderen - uiteraard zolang die anderen
dat ook doen. Zo ontstaat een geheel nieuw perspectief van schoon en zuinig
leven. Een van de meest broeikasvriendelijke manieren om geld uit te geven is
bijvoorbeeld de aanschaf van een kunstwerk: weinig materiaal en extreem veel
dienstverlening.

Uit eten gaan is ook prima. In een restaurant-besteding van 100 euro zit
gemiddeld 70 kilo van het broeikasgas kooldioxide. Dat is minder dan nodig is
voor de productie van een spijkerbroek van 100 euro (110 kilo). En veel minder
dan voor de aankoop van 100 euro aan benzine waarmee 270 kilo broeikasgas wordt
geproduceerd.

Milieukundigen zijn jaren bezig geweest om de hoeveelheid energie van allerlei
menselijke handelingen en diensten in kaart te brengen. Dankzij een studie van
de Universiteit Utrecht weten we bijvoorbeeld dat een lichaamsmassage gemiddeld
40 megajoules aan energie kost. Dat is evenveel als de energie die nodig is voor
de productie van een pond gehakt. Omdat zo'n massage tien keer meer kost dan dat
pondje halfom, worden die euro's wél tien keer klimaatvriendelijker besteed.
Minder product en meer dienstverlening; dat wordt de leuze van het nieuwe
milieugedrag.

Vijftien jaar geleden ging van de energiebesteding van Nederlandse huishoudens
al 5 procent naar de aanschaf van bloemen, planten en tuininrichting. Door de
explosieve groei van de markt van kunststof vijvers, hardhouten schuttingen,
tuinmeubels, buitenkookunits, eenjarige planten en tuinprullaria is dat aandeel
nu bijna verdubbeld. Zodoende kan zelfs in de tuin opmerkelijk veel klimaatwinst
worden geboekt. Wie voor hetzelfde geld een tuinarchitect inhuurt om een
duurzame en klimaatvriendelijke tuin aan te leggen, bespaart zomaar 5 procent
van zijn huishoudelijk energiegebruik.

Op het gebied van klimaat en lifestyle is de afgelopen jaren een compleet nieuwe
wereld ontstaan van kennis en keuze. Die wereld is niet grauw of hopeloos,
integendeel. Zelf heb ik bijvoorbeeld de klimaatbijdrage van mijn eigen
huishouden met een kwart verminderd. Simpel, door even te surfen op internet en
me aan te melden bij een nieuwe energieleverancier die niet alleen groene stroom
levert (die had ik al) maar ook 'groen gas'.

Daarvoor betaal ik trouwens geen cent extra.

Zoals de Consumentenbond vorig jaar al vaststelde, zijn de kleine en soms
ultragroene nieuwkomers op de energiemarkt vaak opvallend goedkoop.

Bosaanplant

Een van de interessantste ontwikkelingen in consumentenland is de mogelijkheid
om de uitstoot van broeikasgas te compenseren via bosaanplant of
energieprojecten. Die compensatiesystemen worden vaak afgedaan als een moderne
vorm van aflaat of het 'afkopen van schuldgevoel'.

Waarom dat zo zou zijn, wordt er niet bij gezegd. Niet alle compensatiesystemen
zijn perfect, maar waarom zouden de pioniers van de klimaatconsumptie geen
gebruik maken van projecten die wel deugen? Ze zijn nodig om de groei van het
energiegebruik te beperken of om meer koolstof vast te leggen dan nu gebeurt.
Iemand zal dat moeten financieren. Bovendien is een broeikasvriendelijker
besteding voor deze euro's moeilijk denkbaar. De kans dat er anders meer
broeikasgas mee zou zijn geproduceerd, is vrijwel gegarandeerd.

Consumenten met een 'groene creditcard' (verkrijgbaar bij GreencardVisa en de
Rabobank) kunnen bijna een kwart van hun consumptie klimaatneutraal maken als ze
hun bestedingen op het gebied van kleding, persoonlijke verzorging, ontspanning
en benzine met zo'n kaart afrekenen. De creditcard-maatschappij rekent uit
hoeveel broeikasgas er door die besteding ontstaat, en compenseert die door het
planten van bomen of het stimuleren van duurzame energieprojecten.

Als tussenoplossing naar een volledig broeikasneutrale samenleving is dat geen
slecht idee. Voorwaarde is dat de projecten de toets der kritiek kunnen
doorstaan. En dat is een minpuntje, want dit blijkt niet altijd het geval.

Volgens onderneming Greenseat, die de klimaatlast van vliegreizen compenseert,
wordt een lange intercontinentale vliegreis klimaatneutraal gemaakt door op
Jamaica de aanschaf van vier spaarlampen te subsidiëren.

Dat is een dubieuze claim. Vier spaarlampen om 2,5 ton CO2 te compenseren, is
wel érg weinig. Bovendien zouden de bij het project betrokken luxe hotels op
Jamaica die lampen waarschijnlijk toch wel hebben gekocht.

Nog erger is dat ze het uitgespaarde geld waarschijnlijk gebruiken om nog meer
hotelkamers aan te leggen voor nog meer vliegreizen.

Het is dus inderdaad tijd voor actie; óók voor minister Cramer, die eens zou
kunnen nadenken over fatsoenlijke wettelijke regels waaraan deze commerciële
compensatieprojecten moeten voldoen.

LOAD-DATE: May 18, 2007

LANGUAGE: DUTCH; NEDERLANDS

NOTES: Jeroen Trommelen is onderzoeksverslaggever van de Volkskrant.; Uit eten
gaan is een prima vorm van broeikasvriendelijk consumeren; Spendeer en bespaar;
Schoon en zuinig leven moet een sport worden, vindt milieuminister Cramer, maar
wat zet daarbij zoden aan de dijk en wat helpt nauwelijks?; De grafiek hiernaast
laat mogelijke besparingen zien, in procenten van het gemiddelde energiegebruik
van een Nederlands huishouden in 2004. Niet alle percentages kunnen bij elkaar
worden opgeteld: wie bijvoorbeeld zijn benzine afrekent met een groene
creditcard, maakt die aankoop broeikasneutraal en kan niet nog eens besparen
door een zuinige auto te rijden. Toch is door de combinatie van maatregelen een
besparing mogelijk van 30 tot 50 procent.; De grafiek komt uit Stop de broeikas
- 201 verrassend makkelijke tips & wetenswaardigheden van Volkskrant-redacteur
Jeroen Trommelen, dat op donderdag 24 mei wordt gepresenteerd door uitgeverij
Meulenhoff en de Volkskrant. De bijeenkomst wordt ingeleid met een debat.; (17
uur, Hortus in Amsterdam, info: publiciteit@meulenhoff.nl).

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              87 of 158 DOCUMENTS



                                 de Volkskrant

                                  May 19, 2007

Erfenis van Ernie;
stad Darmstadt

BYLINE: Nicoline Baartman

SECTION: DE VERLEIDING; Blz. 20-21

LENGTH: 825 woorden

SAMENVATTING:

Een Duitse provinciestad met een 'Rotterdams' verleden, platgebombardeerd en vol
naoorlogse nieuwbouw. Wat moet je daar? Op zoek naar een verleden dat de
toekomst nog welgezind was.

Door Nicoline Baartman

VOLLEDIGE TEKST:

Daar staan we dan, fiets aan de hand, waar zij al bijna zeventig jaar onder de
groene zoden liggen. En dan heb je het over wie nou met wie was en hoe de
bloedverwantschap precies in elkaar steekt. Feit is dat hier voor onze neus op
de Rosenhöhe, het landschapspark aan de oostkant van Darmstadt, een familiedrama
begraven ligt. Vader, moeder, zoon en schoondochter plus twee kleinkinderen,
herleiden we met z'n allen; vijf grafstenen dragen dezelfde sterfdatum
(16.11.1937).

Dat moet society-nieuws van de bovenste plank zijn geweest, toen het vliegtuig
met daarin de gewezen groothertogin Eleonore von Hessen und bei Rhein, haar zoon
Georg Donatus met vrouw en twee zoontjes op weg naar het Engelse huwelijk van
Ludwig (Eleonores jongste zoon) op 16november 1937 in de buurt van Oostende
neerstortte. Maar ook voor het Duitse damesgezelschap dat we nu tussen de bomen
aantreffen, onder leiding van een ietwat pinnige gids (peenrood haar, artistieke
bril), is het nog altijd razend interessante materie.

Uitgestorven, stelt de gids vast, met een gebaar naar de andere kant van het
pad, waar Ludwig (â  1968) en zijn Margaret (â  1997), het bruidspaar waarnaar
de ongelukkigen op weg waren, intussen ook zijn bijgezet. Ja, prins Moritz heb
je nog, zegt ze. Maar die was geadopteerd door Ludwig en Margaret, 'en zo'n
beste is dat niet'.

Een maand voor het vliegtuigongeluk was Ernst Ludwig zelf, Eleonores echtgenoot
en de laatste groothertog van Hessen, overleden. Ernst Ludwig von Hessen bei
Rhein - kortweg 'Ernie', eerder een Engelse dandy dan een Duitse militair - had
zijn hofhouding midden in Darmstadt in het Neues Palais: een man die Victoria,
koningin van Engeland, als oma had en de laatste tsaar van Rusland, Nicolaas II,
als zwager. Een romanticus en een maecenas; een figuur die absoluut niet voor
één gat te vangen was. Ofschoon aan zijn hof ook afkeurende geluiden klonken,
want: 'Der steckt voller Utopien.'

Zonder Ernst Ludwig geen Darmstadt, zou je kunnen zeggen. Het zou er in elk
geval een stuk saaier zijn geweest. Officieel mag Darmstadt, provinciestad ten
zuiden van Frankfurt en Wiesbaden, sinds 1997 het predikaat Wissenschaftsstadt
dragen, het is ook een stad van uitzonderlijke architectuur (vaak spuuglelijk,
die naoorlogse nieuwbouw) en van uitgelezen kunst & cultuur. Dankzij Ernst
Ludwig, die de daad bij het woord voegde ('Mein Hessenland blühe, und in ihm die
Kunst') en onder de indruk van de arts & crafts-beweging een kunstcentrum
stichtte dat de nieuwe tijd met open armen ontving en anders wel eigenhandig
vormgaf.

Alleen al voor de Mathildenhöhe, eveneens aan de oostkant van de stad, is
Darmstadt een bezoek waard. Wat er over was na de Tweede Wereldoorlog van de
door Ernst Ludwig bedachte en opgerichte 'kunstenaarskolonie' en sindsdien weer
is opgebouwd of gerenoveerd, geldt wereldwijd als een bijzonder staaltje art
nouveau. Op het grintterras naast de expositieruimte kun je tegenwoordig heel
prettig een reusachtige salade eten (Grieks of Italiaans), met uitzicht op de
bonte Russische kapel met gouden uien. En hoewel die strikt genomen niet bij het
masterplan hoort, maakt die het sprookjesachtige plaatje van het
Gesammtkunstwerk (van architectuur, beeldende kunst, toegepaste vormgeving en
grafisch design) wel compleet. Ernst Ludwig was zo attent een stukje grond af te
staan, zodat zijn zwager de Russische tsaar, als hij op bezoek in Darmstadt was,
tenminste fatsoenlijk naar de kerk kon gaan; tussen 1897 en 1899 kwam de kapel
tot stand.

Zo is de Hochzeitsturm (Bruiloftstoren) aan de andere kant van de Mathildenhöhe
- hét beeldmerk van Darmstadt - ook te herleiden tot Ernst Ludwigs persoonlijke
leven. Toen hij begin 1905 met prinses Eleonore (zijn tweede vrouw) in het
huwelijk trad, bedacht J.M. Olbrich, de architect die in de beginjaren het
kunstproject leidde, de markante toren met zijn vijfvingerige dak als aandenken.

Trouwlustigen kunnen er nog steeds terecht; strooien met rijst verboden!, lees
je op een bordje in de lift omhoog naar trouwzaal 1 of 2. Helemaal bovenin is
een uitzichtsetage met in het midden een vitrine gewijd aan Ernie en zijn bruid.
Vandaar kun je heel mooi in de verte dat andere architectonische hoogstandje van
Darmstadt zien liggen: de Waldspirale van Friedensreich Hundertwasser.

De weelderige details van de woonhuizen aan de overkant, het waterbassin aan de
achterzijde van de Russische kapel, de beelden in de omringende tuin: alles
draagt de handtekening van het ploegje kunstenaars dat Ernst Ludwig tussen 1898
en 1914 om zich heen verzamelde en aan het werk zette. Totdat de Eerste
Wereldoorlog uitbrak en de nieuwe tijd ineens een heel andere draai kreeg. De
Duitse monarchie kwam ten einde en Ernst Ludwig werd een gewone burger.

LOAD-DATE: May 18, 2007

LANGUAGE: DUTCH; NEDERLANDS

NOTES: Fotospecial Waldspirale van Hundertwasser: vk.nl/hundertwasser; Doen;
Darmstadt, DuitslandInwoners: 140.000; ReisDarmstadt ligt op zo'n 415 kilometer
van Utrecht. Met de auto over de E35, langs Düsseldorf en Wiesbaden. Trein kan
ook, met een overstap in Frankfurt, een rit van ruim vier uur.; AlgemeenBehalve
om zijn Jugendstil is Darmstadt bekend van de Technische Universiteit, het
ruimtevaartcentrum ESOC, zijn farmaceutische industrie, de haarproducten van
Wella en het (brand)bombardement van 11/12 september 1944; 11.500 mensen kwamen
om het leven, de stad werd grotendeels verwoest.; WederopbouwMet de naderende
voltooiing van het Kongresshotel en Kongreszentrum op de Karolinenplatz, is de
stad weer dusdanig in vorm dat de krant Darmstädter Echo, een serie
'schandplekken' is begonnen. In de categorie mooi opgeknapt in de binnenstad:
het Hauptbahnhof, de Ludwigkirche (naar het evenbeeld van het Pantheon in Rome)
en het witte, modernistische Staatstheater.; VervoerDe beste manier om je te
verplaatsen is op de fiets. Fietsverhuur (7,50 euro per dag) is te vinden bij
het Fahrradstation op het Hauptbahnhof. Let op: zebrapaden op doorgaande wegen
zijn bedoeld voor zowel voetgangers als fietsen (herkenbaar aan specifiek
stoplicht). Op de stoep fietsen mag ook, maar niet overal.; Hessisches
LandesmuseumMuseum dat met persoonlijke bemoeienis van groothertog Ernst Ludwig
tot stand kwam. Vermaard om Joseph Beuys-collectie, die Beuys zelf samenstelde.
Friedensplatz 1, www.hlmd.de; ParkenNaast de Rosenhöhe (aan de achterzijde fiets
je een schilderachtig panorama in), heb je de Herrngarten midden in de stad.
Fijn picknicken, terwijl anderen yogaoefeningen doen. Het roccoco-deel is mooi
van truttigheid.; Eten & drinkenVoor een goeie espresso ('mild oder kräftig?')
en een zelf samengestelde ciabatta: Vinocentral, Platz der Deutschen Einheit,
tegenover Haubtbahnhof.Zuiver Italiaans: Trattoria Romagnola, waar Daniela en
echtgenoot een naam hebben hoog te houden (Heinrichstrasse 39). En natuurlijk
staan bij klassieke restaurants als Sitte (Karlstrasse 15) en Bockshaut
(Kirchstrasse 7-8) de asperges klaar, met witte wijn van de nabijgelegen
wijnstreek Bergstrasse.

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              88 of 158 DOCUMENTS



                                 de Volkskrant

                                  May 18, 2007

Paganini concerteerde gratis op het kerkhof

BYLINE: Ed Schilders

SECTION: CICERO; Blz. 28

LENGTH: 316 woorden


Nooit eerder van gehoord: een muzikale traditie van ongeveer drie eeuwen waarin
begrafenissen muzikaal werden 'opgeluisterd' door een violist. Ze ontstond in
Engeland tijdens de Reformatie en verdween vrijwel volledig uit de funeraire
cultuur tijdens de Eerste Wereldoorlog. De violisten speelden hun speciale
composities zowel aan de groeve van de gewone man als aan de baar van vorsten.
Ze verenigden zich in een gilde dat nog steeds bestaat.

Rohan Kriwaczek, violist, en secretaris van dat gilde, heeft de dramatische
geschiedenis van funerair vioolspel vastgelegd met behulp van archiefstukken,
portretfoto's, gravures, brieven, en dertig pagina's muzieknotatie. Het is
nadrukkelijk een 'incomplete' geschiedenis, want heel veel is verdwenen, met
name tussen 1830 en 1850, toen dergelijke uitingen van droefheid op last van het
Vaticaan voor katholieken verboden werden. De toenmalige voorzitter van het
gilde vond de dood bij een ongeluk met een koets, maar Kriwaczek sluit niet uit
dat 'agenten van het Vaticaan' de voorzitter een handje hebben geholpen. Vooral
paus Gregorius XVI schijnt een verklaard tegenstander te zijn geweest van de
'muziek van de duivel'.

Het is een uiterst fascinerende geschiedenis met levendige uitstapjes naar
randverschijnselen als het 'funerair vioolduel', waarbij de speler wint die de
meeste tranen kan trekken, of de honderden liefhebbers die naar Paganini komen
luisteren als hij gratis concerteerde op een kerkhof. Alleen de 'Great Purge',
de zuiveringsactie van het Vaticaan, blijkt zeer slecht gedocumenteerd.

En daar mag de argwaan beginnen. Er is niet eens zo heel veel speurwerk voor
nodig om op het internet te lezen dat Kriwaczek de hele traditie en bijbehorende
wederwaardigheden zelf bedacht heeft. Maar dan wel zó goed, dat zijn uitgever
daar pas achter kwam toen An Incomplete History of the Art of Funerary Violin al
in de winkel lag.Ed Schilders

LOAD-DATE: May 17, 2007

LANGUAGE: DUTCH; NEDERLANDS

NOTES: An Incomplete History of the Art of Funerary Violin; Duckworth, import
Penguin Benelux; (E) 24,95ISBN 0 7156 3604 9

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              89 of 158 DOCUMENTS



                                 de Volkskrant

                                  May 18, 2007
                                    vrijdag

'Postbank is de Frans Bauer onder de banken';
Peiling

BYLINE: Jasper Karman, Elsbeth Stoker

SECTION: ECONOMIE; Blz. 9

LENGTH: 601 woorden

DATELINE: AMSTERDAM

SAMENVATTING:

Bankmerk hoort in het rijtje KLM, HEMA en Efteling.

Ombouwoperatie gaat890 miljoen euro kosten.

VOLLEDIGE TEKST:

AMSTERDAM Dat het binnenkort afgelopen is met de blauwe Postbankleeuw, is
volgens Karel Jan Alsem een revolutie in marketingland. En dat bedoelt de
merkenexpert van de Rijksuniversiteit Groningen niet in positieve zin. Alsem is
nog niet bekomen van de schrik en zoekt naar woorden. 'Goh, tsjonge, wow, dit
vind ik erg ver gaan. De Postbank is, samen met onder meer de HEMA, de Efteling
en KLM een van de topmerken van Nederland.'

Woensdag kondigde moederbedrijf ING Groep aan dat de blauwe leeuw vanaf 2009
ING-oranje wordt. Reden: kostenbesparing. Hoewel de ombouwoperatie -waarbij
2.500 banen verloren gaan - 890 miljoen euro kost, zal het samenvoegen van de
beide banken vanaf 2011 440 miljoen euro per jaar opleveren. 'Vermenigvuldig dit
met tien à vijftien jaar en dan praat je over vele miljarden. Het enige risico
is dat klanten massaal weglopen', zegt Giep Franzen, emeritus hoogleraar
commerciële communicatie en voormalig reclamemaker. 'De naam Postbank voelt
bovendien als nationaal bezit. Deze afschaffen roept veel emotie op.'

Geheel als een verrassing komt het nieuws echter niet. Sinds de fusie in 1990
heeft het verdwijnen van de naam Postbank gespeeld, zegt ING-woordvoerder Nanne
Bos. 'We waren er heel huiverig voor omdat iedereen de naam Postbank kent. Pas
de laatste negen maanden zijn we er concreet mee aan de slag gegaan.'

Wat Bos betreft, zijn Postbank en ING Bank qua marktpositie niet zo ver van
elkaar verwijderd. Het doe-maar-gewoon-dan- doe-je-al-gek-genoeg imago van de
Postbank komt overeen met de waarden waar ING voor staat, zoals 'waar voor je
geld' en 'gemak', verklaart hij.

Zo'n 50 miljoen klanten bankieren wereldwijd via ING. 'Als je het puur hebt over
de waarde van het merk, is er een heel groot verschil tussen het internationale
ING en de nationale Postbank.' In de jaarlijkse merken-tophonderd neemt ING met
een merkwaarde van 11,5miljard dollar de 53ste plaats in tussen internationale
grootheden als Google, Coca-Cola en Wal-Mart. ABN Amro volgt als tweede
Nederlandse bedrijf op een 95ste plek met een waarde van 5,6 miljard dollar. Op
welke positie de Postbank staat in merkranglijsten, is niet bekend. Bos: 'We
gaan investeren in een verdere groei van het merk ING in Nederland.'

Onzin, zegt Alsem als hij de verklaring van ING hoort. 'De Postbank is de Frans
Bauer of de Dirk Kuijt onder de banken, ING associeer je met zakentypes als Jort
Kelder.' Ofwel: de eerste is voor jan en alleman, bij de tweede voelen
vermogende veertigers zich beter thuis, voegt Franzen toe. 'Het is alsof je
water met olie wilt mixen.'

Een merk is zeker niet heilig, benadrukt Alsem. 'Een naam in de markt houden
kost enorm veel geld. Bij vele kun je je afvragen of de inspanningen voldoende
opleveren.' Bij de Postbank is dit volgens hem niet aan de orde. 'Het is een
breed merk dat dicht bij de belevingswereld van veel mensen staat. Klanten
hebben begrip voor een naamswijziging als er een goede reden voor is. De reden
die ING geeft is kostenbesparing, dat is geen sympathieke verklaring.' Wat hem
betreft is het de vraag of de Postbankklant zich thuisvoelt bij ING, of zal
overstappen. 'Dit is goed nieuws voor de Rabobank. Deze bank heeft ook het imago
dicht bij de gewone man te staan.'

Volgens een klantenonderzoek van ING hoeft de bank niet te vrezen voor
opstappers. Ook Franzen betwijfelt de massale uittocht van Postbankklanten. 'Het
is een behoorlijke rompslomp om van bank te veranderen. Waar moeten ze bovendien
naartoe? Er is geen tweede Postbank.'

LOAD-DATE: May 17, 2007

LANGUAGE: DUTCH; NEDERLANDS

NOTES: 'ING associeer je; met zakentypes; als Jort Kelder'

GRAPHIC: 19ECpeiling_ph01, De kleuren blauw-wit van de Postbank gaan uit het
straatbeeld verdwijnen., Foto Joost van den Broek

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              90 of 158 DOCUMENTS



                                 de Volkskrant

                                  May 18, 2007

Waarheid gaat boven wederhoor

BYLINE: H.J. Schoo

SECTION: FORUM; Blz. 11

LENGTH: 1112 woorden

SAMENVATTING:

Door verongelijkt naar een pseudotuchtrechter te rennen vanwege een boek over
Hirsi Ali, heeft Zembla de journalistiek volgens H.J. Schoo een slechte dienst
bewezen.

VOLLEDIGE TEKST:

Wederhoor - laten we eens kijken wat de splinternieuwe Leidraad van de Raad voor
de Journalistiek erover te zeggen heeft. De desbetreffende paragraaf telt vier
artikelen. Het eerste bepaalt om te beginnen dat de journalist 'bij het
publiceren van beschuldigingen onderzoekt of daarvoor een deugdelijke grondslag
bestaat'. Een alleszins redelijke eis, al heeft hij niets met wederhoor te
maken.

De leidraad vervolgt met: 'Voorts past de journalist, indien dit redelijkerwijs
mogelijk is, wederhoor toe bij betrokkenen die door een publicatie worden
gediskwalificeerd, ook wanneer zij hierin slechts zijdelings een rol spelen. De
beschuldigde krijgt voldoende gelegenheid om, zonder onredelijke tijdsdruk, bij
voorkeur in dezelfde publicatie te reageren op de aantijgingen.'

Ook hiervoor geldt, zeker op het eerste gezicht: alleszins redelijk. Je zou
zelfs willen dat het vak zich er beter aan hield. Vooral dat 'zonder onredelijke
tijdsdruk' spreekt me aan. Hoe vaak ben ik niet aan de telefoon geroepen om een
passage voorgelezen te krijgen waarop onmiddellijk gereageerd diende te worden,
omdat de deadline voor de deur stond. Wie weigert aan zo'n 'spoedprocedure' mee
te werken, krijgt de mededeling aan z'n broek dat hij weigerde commentaar te
geven.

Hier komt 'wederhoor' in veel gevallen op neer: een verplichte figuur, going
through the motions, zonder hoop op een eerlijk antwoord, laat staan
waarheidsvinding. Hopelijk houd je er advocaten mee op afstand en de Raad voor
de Journalistiek van je nek, maar verder is het betekenisloos.

Publiceer je ondanks de ontkenning, dan moet je dat volgens de regelen der kunst
ook vermelden. Heel 'evenwichtig', maar je stuurt wel je lezers het bos in. Wat
is er nu werkelijk gebeurd? Veiligheidshalve kun je helemaal afzien van
publicatie. Maar wat als het om een belangrijke zaak gaat?

Zo'n zaak is het boek van de Volkskrant-journalisten Hans Wansink en Sara
Berkeljon over Ayaan Hirsi Ali: De orkaan Ayaan. Daarin schenken zij ook
aandacht aan De heilige Ayaan, de geruchtmakende Zembla-uitzending die de val
van Hirsi Ali inluidde. Zij tekenen op wat de makers gezegd zouden hebben na een
voorvertoning van het programma waarbij Hirsi Ali zelf, haar politiek assistent,
een persvoorlichter van de VVD en een Engelse journaliste aanwezig waren. Deze
vier 'oorgetuigen' waren ook de bron voor de schrijvers.

De Zembla-medewerkers ontkenden echter de geciteerde uitspraken te hebben gedaan
en verweten de auteurs geen wederhoor te hebben toegepast. Daarop dienden zij
een klacht in bij de Raad voor de Journalistiek, die deze gegrond verklaarde
(Media, 26 april). Wansink en Berkeljon hadden de gewraakte citaten niet mogen
publiceren zonder wederhoor toe te passen.

Met deze uitspraak zegt de Raad in feite dat wederhoor een ijzeren verplichting
is, een formaliteit waaraan altijd moet worden voldaan. Daarmee ontkoppelt de
Raad wederhoor van waarheidsvinding. Kennelijk telt niet de waarheid in de
journalistiek, maar of netjes wederhoor is toegepast. Vandaar ook dat de vier
getuigenverklaringen waarover de auteurs beschikken bij de Raad geen enkel
gewicht in de schaal legden. Zwaarder woog het - onomstreden- feit dat geen
wederhoor was toegepast. Pas als daaraan is voldaan, kan publicatie door de
beugel.

Aldus zadelt de Raad journalisten op met de plicht, hoe onredelijk soms ook,
louter aan een formaliteit te voldoen. Een plichtpleging krijgt meer gewicht
toegekend dan het oordeelsvermogen van de journalist. Want wat had in het
onderhavige geval wederhoor aan het relaas kunnen toevoegen? Niet meer dan een
ontkenning door de Zembla-medewerkers. Dat bleek wel tijdens de behandeling van
de zaak (volgens het mondelinge verslag dat ik daarvan van Wansink kreeg), toen
zij andermaal ontkenden de gewraakte uitspraken te hebben gedaan - maar wat zij
dan wel hadden gezegd, konden zij zich niet meer herinneren.

Laat ik eerlijk zijn. Als verantwoordelijk eindredacteur van het boek had ik,
geconditioneerd om gedonder te voorkomen, er hoogstwaarschijnlijk op
aangedrongen de geciteerde uitspraken aan de Zembla-medewerkers voor te leggen
en hun ontkenning gedwee te boekstaven. Je leert het zekere voor het onzekere te
nemen.

Dat neemt echter niet weg dat de auteurs een legitieme journalistieke keuze
maakten om het niet te doen. Zij wogen naar vermogen feiten en omstandigheden,
de betrouwbaarheid van hun getuigen, de eventuele meerwaarde van wederhoor, om
vervolgens conclusies te trekken over wat zich na de proefvertoning naar alle
waarschijnlijkheid had afgespeeld.

Dat is geen inbreuk op het metier, maar de gelouterde journalistieke werkwijze.
Ook de Raad beseft dat blijkens artikel 2.3.3. van de Leidraad: 'Wederhoor
ontslaat de journalist niet van zijn opdracht zo waarheidsgetrouw mogelijk te
berichten.' Inderdaad, 'mechanisch' wederhoor toepassen is niet meer dan een
kunstje - of zelfs, in het slechtste geval, iemand een kunstje flikken. Feiten,
omstandigheden, personen en motieven beoordelen is een stuk lastiger. Toch is
dat waar goede journalistiek sinds jaar en dag op neerkomt. Het is wat Henk
Hofland deed toen hij zijn Tegels lichten schreef, hoe Gerard van Westerloo zijn
reportages maakt, of wat Bob Woodward deed in de boeken waarin hij president
Bush sprekend opvoert. Woodward past niet blindelings wederhoor toe, maar
beschikt over uitstekende bronnen. Het is maar goed dat de VS geen Raad voor de
Journalistiek kennen.

Door verongelijkt naar de Raad te rennen, heeft de Zembla-redactie het eigen
metier een bar slechte dienst bewezen. Onderzoeksjournalistiek is gebaat bij
maximale vrijheid en serieuze journalistieke mores, niet bij beknottende
mechanische regels. Aan die gang naar de Raad zit trouwens nog een kwalijke
kant. Als de Raad al een nuttige functie heeft, dan die van laagdrempelig en
goedkoop klachtorgaan voor 'gewone' burgers. De redactie van een
kritisch-journalistiek tv-programma hoort er geen collega's aan te klagen, al
helemaal niet om vervolgens met een uitspraak van de Raad naar de gewone rechter
te lopen.

Moeten journalisten bij verschil van mening of gekwetste gevoelens dan maar
alles over hun kant laten gaan? Nee, maar dat hoeft ook niet. Zij hebben toegang
tot zendtijd, krantenkolommen, webpublicaties, vakbladen en wat niet al en zijn
uitstekend in staat om daar met elkaar de degens te kruisen. De journalistiek
heeft meer aan debat dan aan uitspraken van een pseudotuchtrechter.

In het uiterste geval kun je altijd nog naar de rechter stappen, maar dan wel
graag direct.

LOAD-DATE: May 18, 2007

LANGUAGE: DUTCH; NEDERLANDS

NOTES: De Raad voor de Journalistiek is alleen nuttig als klachtorgaan;
Getuigenverklaringen minder belangrijk dan voldoen aan formaliteit

GRAPHIC: 18foschoo_ph01, Ayaan Hirsi Ali maakt haar aftreden bekend als Tweede
Kamerlid, naar aanleiding van een uitzending van Zembla., Foto Martijn
Beekman/de Volkskrant

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              91 of 158 DOCUMENTS



                                 de Volkskrant

                                  May 16, 2007
                                    woensdag

Beltarief mobieltje deze zomer al omlaag

BYLINE: Bert Lanting

SECTION: ECONOMIE; Blz. 7

LENGTH: 448 woorden

DATELINE: Brussel

SAMENVATTING:

Akkoord over maximumtarief van 49 cent voor internationaal bellen met mobiele
telefoon.

Aanbieders van mobiele telefonie zijn teleurgesteld.

VOLLEDIGE TEKST:

Brussel Als alles goed gaat, kunnen reizigers binnen de Europese Unie deze zomer
al profiteren van goedkopere mobieletelefoon-tarieven. Onderhandelaars van de
EU-landen en het Europees Parlement bereikten dinsdag een voorlopig akkoord over
de invoering van een maximum voor mobieletelefoon-tarieven vanuit het
buitenland.

Afgesproken is dat telefoonmaatschappijen binnenkort maximaal 49 eurocent per
minuut mogen rekenen als iemand vanuit het buitenland op zijn mobieltje belt.
Een gesprek ontvangen gaat hooguit 24 cent per minuut kosten. In het tweede jaar
moeten de tarieven nog verder omlaag: naar respectievelijk 46 en 22 eurocent.
Het jaar daarop komen de maximumtarieven op 43 en 19 eurocent te liggen.

Het akkoord moet nog definitief worden goedgekeurd door het Europees Parlement,
dat komende week over de kwestie stemt. Als de EU-ministers van telecommunicatie
dan op 7 juni ook instemmen met de regeling, zou die al deze zomer kunnen
ingaan.

De Europese Commissie is erop gebrand dat de regeling er zo snel mogelijk komt.
Commissievoorzitter Barroso had het aanpakken van de 'buitensporige'
roaming-tarieven al een tijdlang bovenaan zijn wensenlijstje staan. Hij wil met
het afdwingen van de lagere tarieven een concreet bewijs leveren van wat de EU
voor de gewone burgers kan doen.

Europarlementariër Lambert van Nistelrooij is opgetogen over het akkoord.
'Hierdoor besparen consumenten en bedrijven jaarlijks 5 miljard euro', zegt hij.
PvdA-europarlementariër Dorette Corbey had graag gezien dat de maximumtarieven
lager waren uitgevallen. Toch is zij redelijk tevreden: 'Het is goed dat de
absurde pieken eraf zijn. De consumenten kunnen nu bellen voor een redelijk
basistarief.'

Ook Kathalijne Buitenweg (GroenLinks) is voor het plan. 'Het is goed dat er
eindelijk grenzen worden gesteld aan de enorme winsten die belbedrijven hiermee
maken', zegt zij. 'De meeste burgers weten niet wat voor tarieven ze moeten
betalen als ze bellen wanneer ze op reis zijn. Vaak is dat vier tot vijf keer
het normale tarief. Het komt echt neer op het uitmelken van vakantiegangers.'

Zodra het akkoord definitief is goedgekeurd, krijgen de telefoonmaatschappijen
een maand de tijd om hun klanten op de hoogte te stellen van de verlaagde
roaming-tarieven.

De mobieletelefoon-aanbieders reageerden teleurgesteld op het akkoord. Een
woordvoerder van de Europese gsm-sector klaagde dat het naar 'Sovjet-aanpak'
ruikt. Volgens hem zal het een enorme klus worden de ongeveer 150 miljoen
EU-burgers met een mobieltje op tijd in te lichten.

LOAD-DATE: May 15, 2007

LANGUAGE: DUTCH; NEDERLANDS

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              92 of 158 DOCUMENTS



                                 de Volkskrant

                                  May 15, 2007
                                    dinsdag

De ware liberaal;
Haagseberichten

BYLINE: Hans Wansink

SECTION: FORUM; Blz. 13

LENGTH: 875 woorden

SAMENVATTING:

Alexander Pechtold en Mark Rutte claimden zaterdag beiden de eretitel van de
ware liberaal. De VVD-leider overtuigt meer dan zijn collega van D66, die dicht
bij Halsema's GroenLinks in de buurt komt. door Hans Wansink

VOLLEDIGE TEKST:

Ik ben democraat, ik ben vrijzinnig, ik ben liberaal, zei Alexander Pechtold
zaterdag plechtig tegen het congres van D66. 'In al mijn politiek handelen ben
ik gericht op en vanuit het individu.'

De voorbeelden die Pechtold gaf voor zijn liberale gezindheid waren treffend. De
leider van D66 riep op het systeem van tbs te blijven verdedigen, ook als er
weer eens een tbs'er tijdens een proefverlof losbreekt. Pechtold keerde zich
tegen het idee van PvdA-Kamerlid Jeroen Dijsselbloem om jonge delinquenten een
gevangenisuniform te geven om de bling-bling-cultuur te doorbreken.
'Macho-cultuur is één, maar wat geef je terug?', vroeg Pechtold zich retorisch
af. 'Je bouwt persoonlijkheid op, je breekt hem niet af.'

Liberalisme is voor Pechtold ook 'durven blijven staan voor het beste
softdrugsbeleid ter wereld als een Franse scholiere tragisch omkomt na het
gebruik van paddo's.' Aantasting van de privacy en van burgerrechten uit naam
van terrorismebestrijding is voor Pechtold uit den boze. De D66-leider
verklaarde 'pal te staan voor hen die gegeneraliseerd worden vanwege hun geloof
of huidskleur'. Conclusie: 'Wij stellen iedereen in staat erbij te horen'.

Pechtolds interpretatie van het liberalisme roept sterke associaties op met dat
van Femke Halsema van GroenLinks. Die liet zich inspireren door vrijgevochten
tijdgeest van de jaren zeventig: anything goes.

Nederland ontwikkelde in die jaren, observeerde de socioloog Herman Vuijsje tien
jaar geleden in zijn baanbrekende studie Correct, 'een verhoogde gevoeligheid op
gebieden als privacy, etnische relaties en overheidsdwang'. Het was een
gevoeligheid die gecultiveerd werd door de spraakmakende linkse intelligentsia
van academici, journalisten, publicisten en politici die Vuijsje enigszins
ironisch omschreef als 'weldenkend Nederland'.

Herman Vuijsje deed echter nog een belangwekkende constatering: namelijk dat
links in die jaren zich ten opzichte van de overheid een double bind
permitteerde: 'het eiste op grote schaal rechten en voorzieningen, maar
cultiveerde een vijandbeeld als het op plichten en controle aankwam'.

Deze dubbelzinnige houding tegenover de overheid -wél de moederrol (subsidies en
uitkeringen), maar niet de vaderrol (dwang en gezag)- is tien jaar geleden ook
aan de kaak gesteld door Pim Fortuyn in De verweesde samenleving. Het
liberalisme van Pechtold en Halsema heeft de neiging de problematische kant van
de bemoeienis van de overheid te onderschatten. Het liberalisme van Mark Rutte,
uiteengezet in het blad Opinio van 5 mei en in zijn toespraak tot het
VVD-congres van afgelopen zaterdag, is veel minder eenzijdig en steunt bovendien
op het wijsgerige gedachtegoed van denkers als Isaiah Berlin, Karl Popper en
Ralf Dahrendorf.

De beroemde Duits-Engelse filosoof en socioloog Dahrendorf was ooit lid van de
Duitse Bondsdag voor de liberale FDP, vervolgens bestuurder van de Londen School
of Economics en werd uiteindelijk door koningin Elizabeth van Groot-Brittannië
tot baron geslagen en lid van het Hogerhuis. Hij formuleerde de liberale kritiek
op de verzorgingsstaat als volgt:

'De verzorgingsstaat was een noodzakelijke voorwaarde voor de vrijheid van
velen, maar vroeg zijn prijs: een gigantische bureaucratie die de mensen tot
nieuwe afhankelijkheid heeft gebracht. De verzorgingsstaat pakt een groot deel
van het inkomen van de mensen af en vertelt hun waaraan het moet worden besteed,
terwijl hun slechts wat zakgeld wordt gegeven om vrij te besteden. De volwassen
maatschappij van vrije burgers heeft haar volwassenen weer tot minderjarigen
gemaakt.'

Rutte maakte deze visie van Dahrendorf tot de zijne door zichzelf te profileren
als de kampioen van de hardwerkende klasse, van 'de mensen die om zeven uur
opstaan'. Zij, de agent, de verpleegkundige, de onderwijzer en de startende
ondernemer, betalen niet alleen te veel belasting, maar worden ook dwarsgezeten
door ambtenaren, managers, formulieren en andere overbodige beperkingen in de
uitoefening van hun beroep. In plaats van een bondgenoot, is de overheid voor
hen een hindermacht.

Deze 'vergeten meerderheid' van vakmensen, die de 'ruggengraat van de
samenleving' vormt, krijgt zijn vertrouwen in de politiek pas terug, vervolgt
Rutte, wanneer de overheid hem erkent en waardeert. 'Hardwerkende Nederlanders
hebben geen tijd om te demonstreren op het Malieveld. Zij hebben geen tijd om te
lobbyen, Maar ze willen wel gehoord worden.'

Rutte wil de 'cultuur van georganiseerd wantrouwen', die zich manifesteert in
regels, papierwerk, protocollen en managementlagen, te lijf gaan. Hij steekt de
hand in eigen boezem: ook zijn partij, de VVD, was immers medeplichtig aan de
fatale schaalvergroting in het onderwijs en de gezondheidszorg.

Pechtold pakt uit de koffer van het liberalisme wat hem in zijn linkse kraam van
pas komt. Dat biedt openingen naar GroenLinks, maar minder aanspraak van D66 op
de eretitel van de Ware Liberale Partij. Rutte maakt zich er minder gemakkelijk
vanaf en gaat expliciet in gesprek met de tradities van de liberale filosofie.

LOAD-DATE: May 14, 2007

LANGUAGE: DUTCH; NEDERLANDS

NOTES: h.wansink@volkskrant.nl

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              93 of 158 DOCUMENTS



                                 de Volkskrant

                                  May 14, 2007

Zon, zee, luxe boten en een oude mok

BYLINE: Marije Randewijk; AFP, EPA

SECTION: SPORT; Blz. 22

LENGTH: 881 woorden

SAMENVATTING:

In Valencia wordt gezeild om de oudste trofee die er in de sport bestaat. Het is
het speeltje van de rijken. Maar ook de gewone man mag mee genieten.

Tekst: Marije Randewijk

Foto's: AFP, EPA

VOLLEDIGE TEKST:

Tradities staan bij de America's Cup hoog in het vaandel. Maar in Spanje wordt
de oudste trofee in de internationale sportwereld dit jaar van een moderne glans
voorzien.

Of de opknapbeurt bevalt? Zeker, het geld vloeit in de havenstad rijkelijker dan
ooit tevoren. Het budget is vertienvoudigd, de toeschouwersaantallen bereiken de
miljoenen en sponsors verdringen zich in de hoop er ook van te profiteren.

Alleen de conservatieven in de zeilwereld, en dat zijn er nogal wat, brommen en
vragen zich af wat er in hemelsnaam van hun eerbiedwaardige America's Cup
geworden is.

De race werd voorheen al vaak 'de Formule 1 op water' genoemd vanwege de
hoogwaardige technologie die bij de bouw van de boten wordt gebruikt. In
Valencia heeft de oudste zeilwedstrijd ter wereld nu ook de relatiemarketing van
het racecircuit overgenomen. Veel bedrijven zien een bezoek aan een Formule
1-race als de ideale vertroeteling van de belangrijkste klanten. De America's
Cup heeft zich daar nu bijgevoegd als concurrent.

Het is hoogst opmerkelijk dat het evenement niet eerder door bedrijven is
gebruikt als klantenbinding. De levensader van de wedstrijd, exclusiviteit en
luxe, leende zich er uitstekend voor. Zon, zee, prachtige boten, de beste
catering en een moderne haven: er is nauwelijks een betere achtergrond denkbaar
om zaken te doen.

De wedstrijd was echter lange tijd een goed bewaard geheim voor Europa en alleen
populair onder zeilfanaten. De huidige ontwikkeling is vooral te wijten, of te
danken, aan de verhuizing naar Valencia.

Het is voor het eerst in 156 jaar dat de prestigieuze wedstrijd terug is op het
Europese continent. Daarvoor vond het evenement plaats in Amerika, Australië of
het zeilmekka Nieuw-Zeeland. De regels schrijven voor dat de winnaar van de
trofee, die ook wel 'de oude mok' wordt genoemd, mag organiseren.

Maar omdat Zwitserland, dat met Alinghi de laatste winnaar leverde, geen
zeewater heeft, werd uitgeweken naar Valencia. De keuze viel uiteindelijk op de
Spaanse stad na een uitgebreide selectieprocedure. Meer dan vijftig steden boden
zich bij de Zwitsers aan.

Geen van beide partijen heeft vooralsnog spijt van de samenwerking. De cijfers
zijn duizelingwekkend. De race zal Valencia de komende acht jaar zes miljard
euro opleveren en 61 duizend banen generen. In ruil daarvoor bouwde de stad een
nieuwe jachthaven van twee miljard euro. Het bezoekersaantal van het evenement
wordt geschat op een miljoen, goed voor 3,7 miljard euro aan inkomsten.

Het lijkt wel of iedereen beter wordt van het smijten met de miljoenen euro's.
Alinghi geeft in Valencia het ene feest na het andere en begon er een zeilschool
waar sponsors met hun werknemers aan de teambuilding kunnen werken.

De Amerikanen van BMW Oracle kopieerden het idee. Zij hebben in de haven een
vip-ruimte van meer dan duizend vierkante meter met een eigen bioscoopruimte.
Een arrangement met een overnachting kost er tweeduizend euro.

De tienduizenden zakenpartners die in Valencia worden verwacht, vertoeven
tijdens de wedstrijden op een luxueus jacht. Daarnaast heeft elke boot een
vip-plaats aan boord. Daar wordt door de klanten om gevochten. Naar het schijnt
is er al een miljoen euro op geboden.

De finalereeks van America's Cup begon in op 16 april en duurt 99 dagen. In de
eerste fase wordt gestreden om de zogenoemde Louis Vuitton Cup. Van de elf
boten, afkomstig uit vijf continenten, blijft er uiteindelijk een over die vanaf
30 juni titelverdediger Alinghi mag uitdagen. Die traditie overleefde de
metamorfose.

Vandaag beginnen de halve finales. In het matchracen, waarbij twee boten tegen
elkaar strijden, neemt Emirates Team New Zealand het op tegen Desafio Espanol en
ligt het Amerikaanse BMW Oracle Racing tegenover het Italiaanse Luna Rossa.

De boten varen onder de nationale vlag, maar worden gefinancierd door
multinationals. In het verleden werden ze vaak betaald uit privéfondsen.
Miljardairs als J.P. Morgan, Harry Vanderbilt, Ted Turner en Ernesto Bertarelli
(Alinghi) verbinden of verbonden graag hun naam aan de beker. De laatste
multimiljonair die zich daar bij heeft gevoegd is Sir Keith Mills, die in
Valencia al rekruteert voor de volgende America's Cup.

Tot de jaren tachtig van de vorige eeuw was er helemaal nog geen sprake van
bedrijven die het evenement gebruikten om te adverteren. Maar meer en meer
verwelkomen de rijken ook 'kleinere' sponsors die een gat in de begroting willen
dichten en het project naar een hoger plan kunnen tillen. De 130 mannen en
vrouwen die de zorg dragen voor een boot, waar overigens maar met zeventien man
op mag worden gevaren, moeten wel worden betaald. Geldschieters betalen 2,5 tot
25 miljoen euro om mee te mogen doen.

In de America's Cup wordt niet op de kleintjes gelet. Toch is ook de gewone man
er door de nieuwe technologieën, waar in het zeilen gebruik van wordt gemaakt,
op vooruitgegaan.

Op internet, (www.americascupanywhere.com) kan hij zijn eigen camerapositie
bepalen, de windsnelheid meten, zien hoe snel de boten zich verplaatsen en van
live commentaar genieten. Alleen de champagne zal hij zelf moeten inschenken.

LOAD-DATE: May 14, 2007

LANGUAGE: DUTCH; NEDERLANDS

NOTES: Bij de America's Cup wordt niet op de kleintjes gelet

GRAPHIC: 14SPachterop_ph01
14SPachterop_ph02
14SPachterop_ph03
14SPachterop_ph04

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              94 of 158 DOCUMENTS



                                 de Volkskrant

                                  May 12, 2007
                                    zaterdag

Ryanair: milieutax is knettergek

SECTION: ECONOMIE; Blz. 9

LENGTH: 332 woorden

DATELINE: EINDHOVEN

SAMENVATTING:

Milieuheffing maakt luchtvaart onrendabel zegt prijsvechter Ryanair.

VOLLEDIGE TEKST:

EINDHOVEN De topman van Ryanair, de Ier Michael O'Leary, komt woorden tekort om
te omschrijven hoe belachelijk hij de in Nederland geplande milieuheffing op
vliegtickets vindt. 'De grootste rotzooi', 'knettergek' en 'bullshit' vliegen
over de tafel. 'Het belasten van de luchtvaart zal de uitstoot van CO2 niet
beperken.'

Een milieuheffing brengt volgens hem het reizen per vliegtuig buiten het bereik
van de 'gewone man met een gemiddeld inkomen'.

De Nederlandse overheid wil een heffing van ongeveer 24euro per ticket invoeren,
dit tot groot ongenoegen van de luchtvaartbranche. Schiphol heeft al
gewaarschuwd voor het vertrek van prijsvechters van de Nederlandse luchthaven,
en nu voegt de topman van Europa's snelst groeiende luchtvaartmaatschappij zich
bij de criticasters.

'In Zweden is al een keer zo'n milieuheffing ingevoerd, maar deze is na een paar
maanden weer ingetrokken omdat het aantal passagiers daalde', aldus de Ier. Ook
in het Verenigd Koninkrijk, waar de overheid al enige tijd een milieubelasting
op tickets heft, kampt de luchtvaartbranche met een daling van het aantal
klanten.

Nederland staat volgens O'Leary hetzelfde te wachten. Ryanair vliegt nu
bijvoorbeeld vanaf het vliegveld van Eindhoven naar zonbestemmingen. Maar als er
een milieuheffing komt, zou het kunnen dat meer Nederlanders ervoor kiezen net
over de grens te vertrekken vanaf de luchthaven bij Düsseldorf. Ook daar is de
luchtvaartmaatschappij van O'Leary actief.

O'Leary ziet de milieuheffing als 'gewoon weer een belasting' die niet wordt
gebruikt om bijvoorbeeld de uitstoot van broeikasgassen door de
luchtvaartbranche aan te pakken. Schiphol-topman Gerlach Cerfontaine en de
bestuursvoorzitter van Martinair, Arie Verberk, hebben deze kritiek ook al eens
geuit.

O'Leary heeft wel een suggestie voor overheden die 'serieus' werk willen maken
van het beschermen van het milieu. 'Investeer in kerncentrales.'

LOAD-DATE: May 11, 2007

LANGUAGE: DUTCH; NEDERLANDS

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              95 of 158 DOCUMENTS



                                 de Volkskrant

                                  May 11, 2007

'Mijn zelfmoordafspraak was pure noodzaak';
Interview Edward St Aubyn

BYLINE: Hans Bouman

SECTION: CICERO; Blz. 24-25

LENGTH: 1803 woorden

SAMENVATTING:

Als jongetje werd hij herhaaldelijk verkracht en mishandeld door zijn vader en
genegeerd door zijn moeder. Edward St Aubyn, telg uit een upper class-milieu,
vluchtte op 16-jarige leeftijd in de heroïne. Met het schrijven van romans trok
hij zich aan zijn eigen haren omhoog uit het moeras. Vanwege zijn laatst
vertaalde roman was hij even in Nederland. Door Hans Bouman / Foto Joost van den
Broek

VOLLEDIGE TEKST:

'Mijn schrijverschap komt voort uit een contract dat ik met mijzelf sloot op
mijn 26ste. Dat contract luidde: je schrijft binnen een jaar een roman, zo niet,
dan pleeg je zelfmoord.'

Edward St Aubyn realiseert zich dat hij een ferme uitspraak heeft gedaan, maar
zijn toon is niet provocerend. Hij spreekt zacht, soms bijna fluisterend, maar
tegelijkertijd onverstoorbaar en meestal in zorgvuldige volzinnen. Zijn boud
klinkende bewering vormt een logisch onderdeel van het verhaal van zijn jeugd.
Een jeugd die werd gekenmerkt door seksueel misbruik, eenzaamheid en een vlucht
in alcohol en drugs.

'Ik ben tussen mijn vijfde en mijn achtste met regelmaat door mijn vader
mishandeld en verkracht. Dat was op zichzelf al traumatisch genoeg, maar even
erg was dat ik, als ik aan mijn vader was ontsnapt, nergens bescherming kon
vinden. Mijn moeder durfde ik niet over het misbruik te vertellen, maar ik zocht
wel geborgenheid bij haar. Tevergeefs. Zij was zelf emotioneel zo verknipt, dat
er geen ruimte meer was voor empathie jegens anderen, ook niet haar eigen kind.'

Edward St Aubyn groeide op in een upper class-mileu in Cornwall. De St Aubyns
zijn een oude familie die met Willem de Veroveraar in 1066 van Normandië naar
Engeland kwam en sindsdien land bezit in Cornwall - wat al in het Domesday Book
werd vastgelegd. 'Ze verdienen goede cijfers voor continuïteit en
doorzettingsvermogen', zegt St Aubyn cynisch. 'De familie heeft een lange
traditie van erfelijke adel. Een van mijn neven is Lord St Levin, de eigenaar
van het voormalige kloostercomplex St Michael's Mount in Cornwall, het Engelse
equivalent van Mont St Michel in Frankrijk. Maar ik ben afkomstig uit het
disfunctionele gezin dat wordt beschreven in mijn eerste drie boeken - niet van
de tak die in kastelen woont.'

Vader St Aubyn was een klassieke huistiran die elk immoreel handelen
gerechtvaardigd zag in het feit dat hij vanwege zijn aristocratische afkomst nu
eenmaal niet gehouden was aan de wetten en regels die voor het gewone volk
golden. Onder zijn terreur kwijnde zijn echtgenote weg. Ze verwerd tot een soort
real life-versie van Mrs Jellyby, de karikaturale weldoenster uit Dickens' Bleak
House, die haar kinderen verwaarloost omdat ze zich uitsluitend bezighoudt met
het heil van obscure Afrikaanse volken. Maar anders dan Mrs Jellyby was moeder
St Aubyn voor haar charitatieve werk ook nog eens vaak van huis, en zocht ze áls
ze thuis was vergetelheid in pillen en drank.

Afkicken

Edward ging naar de deftige kostschool van Westminster en studeerde daarna
Engels aan de Universiteit van Oxford, waar hij naar eigen zeggen de slechtste
cijfers behaalde van zijn jaar. Dat hij sinds zijn zestiende aan heroïne
verslaafd was en een alcoholisch grootbruiker was, speelde daarin geen marginale
rol. Befaamd is de anekdote waarin hij op een examen verscheen met een royale
dosis wit poeder op zak en de stiftloze huls van een Bic-pen om het op de
snuiven, maar zonder werkend schrijfgerij. Na zijn studie zocht St Aubyn zijn
heil in psychoanalyse en probeerde af te kicken, maar uiteindelijk was het zijn
'contract met zichzelf' dat hem emotioneel uit het slop haalde.

Het schrijfproces dat daarop volgde was zoals te verwachten viel een heftige
aangelegenheid. St Aubyn schreef de roman met een handdoek om zijn middel, omdat
hij door alle emoties voortdurend zwaar transpireerde. 'Het taboe dat ik al
schrijvend moest doorbreken - toegeven dat je jarenlang door je vader bent
verkracht - was erg zwaar voor me. Ik kan me voorstellen dat veel mensen dat
zelfmoordcontract erg extreem vinden. Maar om te beginnen was dat contract pure
noodzaak om het taboe te kunnen doorbreken, en ten tweede was het voor mij niet
zo'n uitzonderlijk idee om zelfmoord te plegen. Ik was jarenlang verslaafd
geweest, was enkele malen met een overdosis in het ziekenhuis opgenomen en had
wel vaker halfhartige zelfmoordpogingen ondernomen.

'Ik was ervan overtuigd dat ik eens en voorgoed bevrijding moest zoeken uit mijn
levensstijl. Als dat niet lukte, zou doormodderen geen zin hebben, dus eigenlijk
was het een heel natuurlijke afspraak met mijzelf.'

St Aubyns hoofddoel was evenwel niet therapeutisch maar esthetisch. Hij wilde
een kunstwerk scheppen, niet een reeks bekentenissen uitbraken. Desondanks had
de publicatie van Never Mind in 1992 een geweldig therapeutisch effect, geeft
hij toe. 'Het is de waterscheiding in mijn leven. Sindsdien heb ik mij continu
beziggehouden met het schrijven. Zonder te willen zeggen dat schrijven aangenaam
werk is - eigenlijk is het vreselijk, maar niet schrijven is nóg vreselijker -
heb ik het altijd als een zinvolle levensvervulling ervaren.'

Droom

Hoofdpersoon van Never Mind is Patrick Melrose, een dicht op de huid van St
Aubyn geschreven personage, dat ook de spil is in de twee daaropvolgende romans
waarmee het een trilogie vormt. In Bad News is Patrick een nihilistische junk
die naar New York afreist om daar de as van zijn vader af te halen ('Het was de
eerste keer dat hij langer dan tien minuten in het gezelschap van zijn vader
verkeerde zonder te worden verkracht, geslagen of beledigd'). In Some Hope gaat
Patrick rechten studeren en probeert hij met zichzelf in het reine te komen.

Na deze trilogie publiceerde St Aubyn de romans On the Edge en A Clue to the
Exit. Ook hierin bleef hij zijn thematiek - het gecorrumpeerde bestaan van de
Britse bevoorrechte klasse - trouw. Zo maakte hij zijn droom om schrijver te
worden waar. 'Het enige waar het tot voor kort aan ontbrak waren lezers',
constateert hij met zelfspot. 'Ik heb jarenlang een heel klein publiek gehad.
Maar met de verschijning van Moedermelk is daar, vooral dankzij de Booker
Prize-nominatie, verandering in gekomen. Het enige nadeel van het succes is dat
ik sindsdien nauwelijks meer aan schrijven ben toegekomen.'

Snobisme

Met Moedermelk keert St Aubyn terug naar zijn hoofdpersoon Patrick Melrose. Deze
is inmiddels advocaat en getrouwd met Mary, die niet meer met hem naar bed wil
sinds de geboorte van Robert (5) en Thomas (0). Een vervolg op zijn eerste drie
boeken is de roman niet. Er wordt niet verwezen naar gebeurtenissen uit de
trilogie, en het klassensysteem speelt geen rol van betekenis.

St Aubyn: 'In de trilogie domineren de vaderlijke thema's van snobisme en
wreedheid, in Moedermelk het moederlijke thema van de afhankelijkheid. Wat beide
boeken gemeen hebben is de thematiek van het gif dat van generatie op generatie
wordt overgedragen, en de vraag of je ooit onafhankelijk kunt zijn van je
milieu.'

De openingszin van Moedermelk luidt: 'Waarom hadden ze bij zijn geboorte gedaan
alsof ze hem wilden vermoorden?', waarna het boek vervolgt met een levendige
beschrijving van de traumatische ervaring die een geboorte nu eenmaal is; of zou
zijn, indien de boreling een groter bewustzijn had van wat hem op dat moment
allemaal overkomt.

'Ik denk dat de geboorte een heel levensbedreigende ervaring is', veronderstelt
St Aubyn. 'Daarnaast heb ik geprobeerd in die scène de rivaliteit weer te geven
die een 5-jarig jongetje voelt ten opzichte van zijn zojuist geboren broertje.
De geboorte van Thomas roept bij Robert de herinnering op aan zijn eigen
geboorte. Natuurlijk kan hij zich die gebeurtenis niet herinneren. Daarom steelt
hij als het ware Thomas' geboorte en maakt deze tot de zijne. Hij steelt daarmee
ook het enige wat Thomas op dat moment heeft. De baby heeft nog geen autootjes
die hij kan inpikken, om maar wat te noemen. Voor mij is deze geboortescène
tevens de opmaat naar de gevoelens van jaloezie en rivaliteit die de relatie
tussen de twee broers zal kenmerken.'

Niet zonder betekenis is ook dat Robert naar aanleiding van de geboorte van zijn
broertje ineens wordt bevangen door een hevig gevoel van nostalgie, naar de
baarmoeder, naar geborgenheid. Die nostalgie zal een rode draad worden in zijn
jeugdige bestaan. Niet voor niets roept hij, als hij ziet hoe zijn broertje
borstvoeding krijgt, dat hij hetzelfde wil. St Aubyn: 'Nostalgie vloeit voort
uit een gevoel van verlies, en verlies is een thema dat mij interesseert. Robert
realiseert zich als zijn broertje geboren wordt dat hij de intimiteit van
communicatie zonder taal, zoals baby's die hebben met hun moeder, is
kwijtgeraakt. Zijn vader, Patrick, bevindt zich in wat je een midlife crisis zou
kunnen noemen: hij worstelt met het verlies van zijn jeugd.'

Een van belangrijkste thema's in Moedermelk is de spanning tussen erven en
onterfd worden, zowel in materiële als immateriële zin. Het boek speelt zich af
tijdens de vier achtereenvolgende zomervakanties die Patrick met zijn gezin
doorbrengt in het familiehuis van de Melroses in Zuid-Frankrijk. Normaal
gesproken zou Patrick dit huis van zijn moeder erven, maar er zijn kapers op de
kust. Moeder Eleanor, lijdend aan Alzheimer, staat sterk onder invloed van een
obscure New Age-goeroe die beweert dat hij en zij in een vorig leven abt en
abdis van een klooster waren. Deze goeroe heeft het op het huis voorzien en
stuurt aan op onterving van Patrick.

Maar nog veel meer zorgen baart de mogelijke spirituele erfenis waarmee Patrick
en zijn vrouw Mary zich geconfronteerd zien. Beiden zijn liefdeloos, emotioneel
gedepriveerd opgegroeid en worden verteerd door de vrees dat ze deze
eigenschappen, de overdrachtelijke 'moedermelk', aan hun kinderen zullen
doorgeven. Tegelijkertijd zijn ze zich bewust van het gevaar dat ze tot het
andere uiterste zullen vervallen: die van overdadige bescherming. Het maakt hen
onzekere, verscheurde ouders.

St Aubyn: 'Achter alle zes boeken die ik heb geschreven gaat een obsessie voor
vrijheid schuil. In welke mate kunnen we vrij zijn van de culturele, taalkundige
maar ook familiale conditionering waaraan we blootstaan? Dat heeft natuurlijk
alles te maken met het feit dat ik zelf zulke extreme ervaringen van onvrijheid
heb gehad. Met name in Moedermelk wordt de vraag gesteld: waarom doen we de
mensen van wie we houden juist dát aan wat we zelf het vreselijkst vinden?
Kunnen we de gifstroom van de ene naar de andere generatie tegenhouden?

'Wanneer iemand buitengewoon pijnlijke ervaringen heeft ondergaan, treedt
vrijwel altijd een van de twee mogelijke mechanismen in werking, namelijk die
ervaringen met geweld onderdrukken - zoals ikzelf heb gedaan via mijn
heroïneverslaving -, of ze aan anderen doorgeven. Er zijn andere oplossingen,
maar die zijn buitengewoon moeilijk. Ik heb geluk gehad. Die voor mij bleek
schrijven te zijn.'

LOAD-DATE: May 10, 2007

LANGUAGE: DUTCH; NEDERLANDS

NOTES: Gifstroom; 'Waarom doen we de mensen van wie we houden juist dát aan wat
we zelf het vreselijkst vinden? Kunnen we de gifstroom van de ene naar de andere
generatie tegenhouden?'; Britse aristocratie neergesabeld; Edward St Aubyn
(Cornwall, 1960) werd geboren in een buitensporig rijk upper class-milieu. Dat
is in zijn oeuvre terug te vinden. In zijn eerste drie korte romans, Never Mind
(1992), Bad News (1992) en Some Hope (1996), schetst hij aan de hand van de
belevenissen van zijn autobiografisch geïnspireerde hoofdpersoon Patrick Melrose
een vernietigend beeld van de aristocratische bovenlaag van de Britse
samenleving. Na On the Edge (1998) en A Clue to the Exit (2000) keert hij met
Mother's Milk (2006) - genomineerd voor de Booker Prize en in vertaling
verschenen als Moedermelk - terug naar het leven van Patrick Melrose.; Britse
aristocratie neergesabeld; Moedermelk; Vertaald uit het Engels door Nicolette
OekmeijerMeulenhoff; 254 pagina's; (E) 19,90ISBN 978 90 290 7926 6

GRAPHIC: 11CI3interview_ph01

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              96 of 158 DOCUMENTS



                                 de Volkskrant

                                  May 11, 2007

Foute idealistische mensen

BYLINE: Bart van der Boom

SECTION: CICERO; Blz. 26-27

LENGTH: 1120 woorden

SAMENVATTING:

In de serieuze geschiedschrijving worden fascisten allang niet meer gezien als
psychopaten, maar als verontrustend gewone burgers. Dat is ook het uitgangspunt
van drie boeken die aan de NSB zijn gewijd.

VOLLEDIGE TEKST:

Een van vele de troostrijke anekdotes die tijdens de Bezetting werden
rondverteld, gaat over een NSB'ster die in een katholiek ziekenhuis gaat
bevallen. Haar man vraagt de dokter het kruisbeeld aan de muur te verwijderen,
opdat de eerste blik van zijn kind niet zal rusten op een jood. De dokter
weigert, maar heeft na de bevalling goed nieuws: het kind heeft niet hoeven
kijken naar de jood op de muur, want het is blind.

Het cliché dat de leden van Nationaal-Socialistische Beweging algemeen veracht
werden, is geen zelfgenoegzame naoorlogse uitvinding, maar een historisch feit.
'Er zijn ogenblikken waarop ik de NSB'ers beklaag, zoals ik een bromvlieg
beklaag die op een stuk vliegenpapier terecht is gekomen', mijmerde een uiterst
ruimdenkende notaris in zijn oorlogsdagboek: 'Maar dat duurt maar even - het
hele zaakje gaat ten slotte de vuilnisbak in.'

Als iemand zich al afvroeg wat NSB'ers bezielde, lagen een paar antwoorden
klaar: on-Nederlands fanatisme, rancune, baantjesjagerij of pure domheid.
'Sommige mensen - onder de minst ontwikkelden álle mensen - kunnen zich geen
&quotbehoorlijke NSB-er" indenken', noteerde dezelfde notaris in 1941. Daar is
sindsdien waarschijnlijk weinig aan veranderd.

In de serieuze geschiedschrijving daarentegen worden fascisten allang niet meer
gezien als misbaksels of psychopaten, maar juist als opvallend, om niet te
zeggen verontrustend gewone mensen die eerder droomden van een betere wereld
voor henzelf en hun kinderen dan van oorlog en massamoord. Dat is ook het
uitgangspunt van drie boeken die gewijd zijn aan de lokroep van de NSB en de
drijfveren van de kameraden en kameraadskes: Gerard Groenevelds studie van
NSB-liederen, Ali Noorlags verzameling interviews met NSB'ers en hun kinderen,
en Zonneke Matthees studie van vrouwen in de NSB.

Groeneveld, een uitermate productieve specialist op dit gebied, schetst tot in
indrukwekkend detail wat, hoe en bij welke gelegenheden de NSB'ers zongen. De
'bruisende bard van de Beweging' Melchert Schuurman probeerde onvermoeibaar de
ongeoefende kameraden aan het zingen te krijgen ter demonstratie van hun
aanwezigheid, hun saamhorigheid en hun geloof in eigen zaak. Het moest een
'zingende revolutie' worden. Nog aan het Oostfront, waar hij vrijwillig heenging
en een zoon verloor, verzamelde hij onwillige kerels bij kaarslicht om een nieuw
lied in te studeren. Wat zij zongen is op de meegeleverde cd met NSB-liederen te
horen.

Veel dichter bij de lokroep van de NSB brengen die liederen ons overigens niet.
Ze blijken namelijk vooral onschuldig. Men marcheert vastberaden achter het
vaandel van het ideaal, trotseert spot en hoon, in zekerheid van de toekomstige
overwinning. Antisemitisme en geweld werden bewust uit de liederen geweerd - dat
zou potentiële medestanders maar afschrikken. Als niet hier en daar
'Dietschland', 'Germanje' of 'verdeeldheidswaan' opdook, zouden sommige teksten
niet eens als fascistisch herkenbaar zijn.

Het is daarom jammer dat Groeneveld niet ingaat op de zangcultuur buiten de NSB.
Een vergelijking met sociaal-democraten, communisten, padvinders of
confessionele jongeren zou duidelijk kunnen maken wat er nu specifiek
fascistisch was aan de NSB-gezangen. En daarmee enig licht kunnen werpen op de
belangrijke vraag in hoeverre de NSB een buitenbeentje was in de Nederlandse
politieke cultuur van de jaren dertig.

Ali Noorlag zocht veel directer naar de drijfveren van gewone NSB'ers. Zij vond
niet minder dan 120 mensen met een fout verleden of foute ouders bereid tot een
interview. Een leven lang gezwegen bevat hun, meestal tamelijk boze, verhalen.
Noorlag voegt daar weinig aan toe; de interviews, meent ze, spreken voor zich.

Dat is een sympathiek maar naïef standpunt. Dit soort herinneringen is notoir
onbetrouwbaar. Het is vrijwel uitgesloten dat hoogbejaarden nog helder voor de
geest staat wat hun in hun jeugd heeft bewogen een noodlottig uitgepakte keuze
te maken; laat staan dat hun kinderen dat zouden weten. Deze gesprekken
weerspiegelen hooguit de omgang met een fout verleden. Maar ook dat vereist
analyse, ordening en context. Bij gebrek daaraan zeggen deze interviews vrijwel
niets.

Zonneke Matthée, de schrijfster van Voor Volk en Vaderland - Vrouwen in de NSB
1931-1948, hoeft met slechte geheugens minder rekening te houden. Haar
informatie komt uit de na de bevrijding samengestelde strafdossiers van 175
NSB-vrouwen. Meestal kwam tijdens hun verhoor de vraag aan de orde waarom zij
bij de beweging waren gegaan. Het antwoord, zegt Matthée, is verrassend. Niet,
zoals het cliché wil, omdat hun man lid was en ze geen heisa thuis wilden, maar
uit overtuiging. Deze vrouwen waren geen slachtoffer, maar 'autonoom'. En ze
bleven niet thuis zitten, maar trokken juist de wereld in met hun blijde
boodschap. Die boodschap was natuurlijk uiterst antifeministisch, maar hun
gedrag, lijkt Matthée te willen zeggen, was dat helemaal niet.

Het is een prikkelende stelling, maar ze roept wel om tegenspraak. Zo geeft
Matthée zelf toe dat haar steekproef disproportioneel veel functionarissen van
de NSB-vrouwenbeweging omvat. Natuurlijk geven die hoog op van de successen, de
saamhorigheid en het idealisme van de clubs die ze zelf bestuurden. De
werkelijkheid, zo lijkt het, was een stuk prozaïscher: ruzie, verloop, geringe
opkomst en, naarmate de oorlog vorderde, desintegratie.

Daarbij hecht Matthée wat al te makkelijk geloof aan de verklaringen van deze
vrouwen jegens justitie. Natuurlijk zeggen ze uit sociaal gevoel, uit zorg om de
armoede en uit vaderlandsliefde gehandeld te hebben. Je zou wel heel onnozel
moeten zijn om aan te komen met antisemitisme, bewondering voor Hitler of haat
jegens de democratie.

Scepsis ontbreekt ook waar het gaat om de invloed van de echtgenoten. Als de
vrouwen niet expliciet zeggen dat ze lid werden vanwege hun man, concludeert
Matthée tevreden dat die dus geen rol speelde. Maar hoe kan het dan dat - zo
leren we nota bene uit een bijzin - de meesten van deze vrouwen wel een
NSB-echtgenoot hadden, vaak zelfs een heel NSB-gezin? Dat zal toch geen toeval
zijn? Of hadden deze vrouwen, met hun uitermate conventionele gedachten over de
rol van hun sekse, hun mannen overgehaald tot lidmaatschap?

Matthée probeert haar NSB-vrouwen te veel te begrijpen in termen van haar eigen
idealen - zelfstandigheid, activisme, engagement. Het gaat er echter om NSB'ers
te begrijpen in termen van hún idealen - gezag, traditie, volksgemeenschap.
Historisch begrip vergt geen sympathie, maar empathie.Bart van der Boom

LOAD-DATE: May 10, 2007

LANGUAGE: DUTCH; NEDERLANDS

NOTES: Zo zong de NSB; Vantilt; 256 pagina's; (E) 27,50 (incl. cd)ISBN 978 90
7750 366 9; Voor Volk en Vaderland - Vrouwen in de NSB 1931-1948; Balans; 320
pagina's; (E) 19,50; ISBN 978 90 5018 817 3; Een leven lang gezwegen -
Getuigenissen van voormalige NSB'ers en hun familie; Profiel; 222 pagina's; (E)
16,50; ISBN 978 90 5294 394 7; Kind van NSB'ers; In Nederland lopen
honderdduizenden kinderen rond van 'foute ouders'. Velen van hen ondervinden al
hun hele leven ernstige hinder van het verleden van hun ouders en hun
maatschappelijke uitsluiting, zo bleek in 2002 uit een onderzoek van het
Historisch Nieuwsblad. De uitkomsten van het HN-onderzoek waren voor het
Nederlands Instituut voor Oorlogsdocumentatie (NIOD) aanleiding zich verder te
verdiepen in de kinderen van 'foute ouders'. Dat onderzoek is vorig jaar
begonnen.

GRAPHIC: 11CI4open_ph01
11CI4open_ph02
11CI4open_ph03

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              97 of 158 DOCUMENTS



                                 de Volkskrant

                                  May 11, 2007
                                    vrijdag

Tony's theater

BYLINE: Peter de Waard

SECTION: VOORKANT; Blz. 13

LENGTH: 1036 woorden

SAMENVATTING:

Bescheidenheid was nooit de sterkste eigenschap van Tony Blair, die zich vanaf
het begin presenteerde als groot hervormer. Tien jaar later neemt hij afscheid;
vriend en vijand laten weten dat ze zijn aanwezigheid op het wereldtoneel zullen
missen. 'Hij heeft enorm veel op de agenda gezet.' Door Peter de Waard

VOLLEDIGE TEKST:

De hypnotiserende, wat loensende ogen die wild heen en weer schieten, de
Halloween-achtige grijns, de theatrale handgebaren. Elke zin is een slogan, elke
klemtoon briljant, elke pauze perfect getimed. De woorden klinken spontaan
-terwijl ze van tevoren op een goudschaaltje zijn afgewogen.

Als de veelgelauwerde film The Queen nu zou worden gemaakt, in plaats van twee
jaar geleden, had Tony Blair zijn eigen rol bij de dood van prinses Diana kunnen
spelen. Hij beheerst het acteren tot in de perfectie. Hij weet niet alleen als
geen andere politicus successen te verkopen, zoals de vrede in Noord-Ierland
deze week, maar ook fiasco's als successen te verpakken. Zijn speeches zijn een
bijna hallucinerende ervaring. Tijdens zijn grote conferentiespeeches pinkten
zelfs zijn grootste vijanden uiteindelijk een traantje weg.

Op 27juni sluit de grootste showman uit de moderne politieke geschiedenis zijn
bestuurlijke carrière af. Hij is een moderne Machiavelli genoemd, een
huichelaar, bedrieger en ordinaire oorlogsmisdadiger, maar ook een visionair,
idealist, dominee, prediker, een nieuwe Mozes en zelfs de reïncarnatie van Jezus
Christus.

Maar iedereen is het erover eens dat Blair een mediagenie is geweest die, zeker
in het theatrale Groot-Brittannië, door vriend en vijand al zal worden gemist
voordat hij zijn laatste bestuursdaad heeft verricht. Een decennium lang was hij
het gezicht van een natie die haar zelfverzekerdheid herwon. En hij - een toch
wat wereldvreemde public schoolboy die tot zijn 18de jaar maar één keer in
Londen was geweest en die in zijn eerste verkiezingscampagne maar een enkele
speech aan buitenlandse problemen wijdde- heeft zich in die tijd ontpopt tot de
meest charismatische politicus op het wereldtoneel.

Tony Blair zal hoe dan ook de geschiedenis ingaan als een politieke kolos. Hij
heeft langer geregeerd dan grote Britse premiers als Lloyd George en Churchill.
Hij is de enige Labour-premier geweest die drie landslides
(monsteroverwinningen) op rij heeft behaald.

Hij heeft bijna zonder enige tegenwerking Labour kunnen transformeren van een
partij van de arbeid tot een partij van het kapitaal. In zijn tomeloze ambitie
de partij weer salonfähig te maken, heeft hij zonder gewetenswroeging beginselen
van de sociaal-democratie als herverdeling en gelijkheid opgeofferd. Hij is vijf
oorlogen begonnen - in veel gevallen tegen de wens van de meerderheid van zijn
eigen volk, zijn partij en de weifelende wereld - zonder dat iemand er een
stokje voor heeft kunnen steken.

Met zijn Conservatieve achtergrond en Labour-hart voelde hij zich in 1997 de
ideale leider - iemand die Thatcheriaanse veranderingen koesterde in een meer
zorgzame samenleving. Hij is de man van de 'Nieuwe Dageraad' en het 'Nieuwe
Millennium'.

Bescheidenheid is nooit zijn sterkste eigenschap geweest. Blair heeft zich vanaf
het begin gepresenteerd als een 'groot hervormer' - een man die, zoals Winston
Churchill het ooit uitdrukte, 'het weer bepaalt'. Hij voelt zich voorbestemd een
meer heroïsche rol in de Britse geschiedenis te spelen dan iemand die alleen op
de winkel zal passen.

Een door zijn christelijke geloof ingegeven rechtlijnigheid sterkt hem in die
overtuiging. Hij schildert het land en de wereld met brede penseelstreken. Het
is zwart of wit. Hij gaat voorop in de strijd van goed tegen kwaad: nationaal de
meerderheid van hardwerkende burgers tegen de wetteloze vandalen, internationaal
de westerse democratieën tegen de tirannen en despoten. Hij denkt heel simpel
dat, als je het kwade verdrijft, automatisch het goede zal zegevieren. Voor hem
bestaan er geen grijze tinten.

Uiteindelijk kreeg hij het idee dat hij over water kon lopen. Zijn ambities
werden ook elk jaar groter: het opnieuw moraliseren van de Britse samenleving;
het herdefiniëren van de welvaartsstaat; het presenteren van Groot-Brittannië
als een baken van verlichting in de wereld; het hervormen van de EU; het brengen
van vrede in de wereld; het oprichten van een coalitie van landen die despoten
van hun troon stoot; het totaal elimineren van alle armoede in de wereld. Blair
heeft de Britse grootheidswaanzin uit de hoogtijdagen van het imperium in een
nieuwe vorm teruggebracht.

Twee dramatische gebeurtenissen hebben Blairs carrière gemaakt en gebroken. De
eerste tragedie - de dood van prinses Diana, drie maanden na zijn aantreden -
plaatste hem op een huizenhoog voetstuk. Een andere gebeurtenis -'11 september'-
luidde uiteindelijk zijn ondergang in. De aanslagen in New York en Washington
betekenden voor hem het startsein voor het ultieme gevecht tussen goed en kwaad.
Goed kan het gevecht alleen winnen met hulp van de machtigste natie ter wereld.
Het dreef Blair in de armen van een neo-conservatieve Texaanse cowboy met wie
hij zelf weinig gemeen heeft en die door het Britse volk wordt gewantrouwd.
Blair werd daarop afgeschilderd als het schoothondje van de Amerikaanse
president.

In zijn ongeduld sloeg Blair waarschuwingen van zijn eigen ministerie van
Buitenlandse Zaken over gecompliceerde verhoudingen in Irak in de wind. Het
kostte hem zijn populariteit. Maar dat interesseerde hem weinig: Blair streefde
niet naar kortstondige affectie, maar naar een plaats in de geschiedenis.

Uiteindelijk zal die worden bepaald door hoe de situatie in Irak en de rest van
het Midden-Oosten er over tien tot twintig jaar zal uitzien. Is de invasie van
Irak uiteindelijk het begin van een vredesproces in het Midden-Oosten die leidt
tot een overwinning van de gematigde moslims? Of is het de opmaat van een
langdurig en fataal conflict tussen het Westen en extremistische moslims?

Hoe dan ook: pas dan zal duidelijk zijn of Blair tien jaar lang niet meer is
geweest dan een groot performer in Tony's theater, of dat hij daadwerkelijk in
de voetsporen is getreden van zijn grote voorbeelden William Gladstone
(liberaal), Clement Attlee (Labour) en Margaret Thatcher (Conservatief).

LOAD-DATE: May 10, 2007

LANGUAGE: DUTCH; NEDERLANDS

NOTES: Dit artikel is gebaseerd op het boek Tony Blair, opkomst en ondergang van
een politieke held, dat begin volgende maand verschijnt als
Volkskrant-publicatie bij uitgeverij Meulenhoff; ISBN 9789029079242.; Tony Blair
streefde nietnaar kortstondigeaffectie, maarnaar een plaatsin de geschiedenis

GRAPHIC: 11VOvoorkant_ph01, Beelden van Tony Blairs succesvolle
verkiezingscampagne in 1997. De fotograaf Tom Stoddart legde de campagne
destijds achter de schermen vast., Foto's Tom Stoddart / Getty
11VOvoorkant_ph02
11VOvoorkant_ph03
11VOvoorkant_ph04
11VOvoorkant_ph05
11VOvoorkant_ph06

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              98 of 158 DOCUMENTS



                                 de Volkskrant

                                  May 10, 2007
                                   donderdag

'Belasting betalen is voor de dommen';
Nederlandse tak van organisatie die ijvert voor een eerlijker belastingstelsel
wordt vandaag opgericht

BYLINE: Merijn Rengers

SECTION: ECONOMIE; Blz. 9

LENGTH: 833 woorden

DATELINE: AMSTERDAM

SAMENVATTING:

John Christensen

Het Nederlandse belastingstelsel werkt corruptie in de hand, zegt een Britse
fiscaal expert.

VOLLEDIGE TEKST:

AMSTERDAM De Engelse econoom John Christensen is een belastingbekeerling. Hij
werkte voor het Britse ministerie van Financiën en later bij een trustkantoor op
het Kanaaleiland Jersey, dat bekend staat om zijn bankgeheim en zijn lage
belastingtarieven. In 2002 gooide Christensen het roer om.

Dat jaar stond hij aan de wieg van het Tax Justice Network, een netwerk van
academici en activisten die ijveren voor een eerlijker belastingstelsel.
Vanmiddag opent Christensen in Den Haag de Nederlandse tak van het netwerk, dat
tegenwicht moet bieden aan de lobby van banken, advocaten en belastingadviseurs.
In hun ogen is het Nederlandse belastingstelsel een staaltje Hollandse
koopmansgeest en is ingrijpen daarin gevaarlijk voor de gezondheid van de
economie.

Wat is er volgens u oneerlijk aan het Nederlandse systeem?

'Rijke particulieren en bedrijven kunnen op allerlei manieren hun belastingdruk
terugschroeven. Zij huren belastingadviseurs in, schuiven met bezittingen,
verplaatsen hun bedrijven en betalen dus minder belasting dan zij op grond van
hun inkomen zouden moeten doen.

'Het gevolg daarvan is dat de gewone man te veel belasting betaalt. De overheid
moet ergens zijn geld vandaan halen. Dit is niet alleen een euvel van het
Nederlandse systeem, maar speelt wereldwijd. Toen ik nog op Jersey werkte, was
de moraal dat alleen domme mensen belasting betaalden.'

Hoe is dat zo gekomen?

'Landen meten in hun belastingheffing met twee maten: een streng regime voor de
eigen inwoners en een zeer mild regime voor buitenlandse particulieren en
bedrijven. Landen zoals Nederland lokken buitenlandse bedrijven met fiscale
douceurtjes. Terwijl belastingconcurrentie schadelijk is, zeker voor de Derde
Wereld. Die ziet belastinginkomsten weglekken naar het rijke Westen.'

Maar economen geloven toch dat lage belastingen goed zijn voor groei en
innovatie?

'Wij zijn geen voorstanders van hoge belastingen. Wij pleiten er alleen voor dat
iedereen naar rato belasting betaalt, en dat is in de afgelopen twintig jaar
minder het geval. Neem Afrika. Daar zijn de afgelopen jaren onder druk van de
internationale gemeenschap de belastingstelsels omgegooid. Het geldverkeer is
geliberaliseerd, de belastingtarieven zijn verlaagd en vervangen door
btw-heffingen. De gevolgen zijn desastreus. Veel rijke Afrikanen hebben hun geld
via belastingparadijzen in veiligheid gebracht, en de armen moeten opeens btw
betalen over hun eerste levensbehoeften.'

Heeft u veel medestanders?

'Steeds meer mensen beseffen dat belastingheffing grote internationale gevolgen
heeft. Nederland en andere landen denken dat zij zelfstandig zijn in hun
belastingbeleid, maar ze vergeten dat hun tarieven grote invloed hebben op de
economische beslissingen van bedrijven en particulieren over de hele wereld.

'De wereldwijde trend is echter nog steeds dat de inkomensongelijkheid toeneemt
als gevolg van een oneerlijker verdeling van de belastingdruk. Pas als er
nationale belangen in het spel zijn, zijn de overheid en de banken bereid onze
verhalen werkelijk serieus te nemen.'

Zoals nu in Groot-Brittanië?

'In Engeland winnen de Schotse nationalisten aan invloed. Ook de Noord-Ieren
stevenen af op meer onafhankelijkheid. De vrees in Londen is groot dat de
Schotten en Noord-Ieren hun toegenomen onafhankelijkheid zullen gebruiken om te
stunten met belastingtarieven en zo bedrijven en banken weg te lokken uit de
City.

'Men wil dat tegen elke prijs voorkomen want dat zou belastingconcurrentie
creëren binnen de grenzen van één land. Je kunt aan dit voorbeeld aflezen hoe
nationalistisch er wordt gedacht over belastingen. De tarievenoorlog in de
Europese Unie verschilt in niets van de initiatieven van bijvoorbeeld de Schotse
nationalisten, maar het is kennelijk minder erg als je bedrijven weglokt bij een
buurland.

'Die dubbele moraal is tekenend voor de internationale belastingwereld.
Belastingconcurrentie creëert helaas vaak een criminogene omgeving, die
uitnodigt tot misbruik en criminaliteit.'

Dat lijkt een zware beschuldiging. Belastingadviseurs zijn toch gewoonlijk
mensen die de wet respecteren?

'Op papier klopt altijd alles. Maar ik weet uit mijn tijd op Jersey hoe moeilijk
het is om goed en fout geld van elkaar te onderscheiden. Wij hadden vooral
Afrikaanse klanten, en ik wist naar verloop van tijd zeker dat er zaken niet
klopten.

'Maar door het bankgeheim, de vele overboekingen en de sfeer van discretie
bleven duistere zaken goed verborgen. De moraal was er ook niet naar om daar
eens goed in te gaan peuren. Het enige wat telde was of wij ons aan de letter
van de wet hielden.

'Het heeft iets krankzinnigs. We lezen als Britten Afrika voortdurend de les
over corruptie, en ondertussen staat er in Groot-Brittanië een leger juristen,
bankiers en adviseurs klaar om Afrikaanse leiders behulpzaam te zijn om legaal
het uit corruptie verkregen fortuin weg te sluizen naar belastingparadijzen.'

LOAD-DATE: May 10, 2007

LANGUAGE: DUTCH; NEDERLANDS

NOTES: Een onafhankelijke voorzitter blijkt onvindbaar; De Nederlandse tak van
het Tax Justice Network, dat streeft naar eerlijker en rechtvaardiger
belastingen, wordt vandaag tijdens een congres in Den Haag opgericht. De leden
van het netwerk willen door onderzoek en lobbywerk invloed uitoefenen op het
Nederlandse belastingstelsel.; In eerste instantie nemen zeven maatschappelijke
organisaties er aan deel, waaronder Oxfam Novib en Oikos. De organisatie zoekt
naar; een voorzitter van het netwerk. Alle tot nu toe benaderde academici,
advocaten en andere kenners van de markt (ook de gepensioneerden) bleken
nevenfuncties te hebben in de financiële sector. Zij wilden of konden zich
daardoor niet binden aan een initiatief dat kritisch staat tegenover het
Nederlandse financiële stelsel.; Eind november publiceerden twee onderzoekers
uit het netwerk een eerste studie naar de gevolgen van het Nederlandse
belastingstelsel. Daaruit bleek onder meer dat er zich dagelijks vijf bedrijven
om fiscale redenen in Nederland vestigen. Mede naar aanleiding van dat onderzoek
wijdde The New York Times in februari een groot artikel aan 'belastingparadijs
Nederland'.

GRAPHIC: 10ectax_ph01, John Christensen woensdag bij zijn bezoek aan Amsterdam:
'Nederland lokt buitenlandse bedrijven met fiscale douceurtjes.', Foto
Jean-Pierre Jans

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              99 of 158 DOCUMENTS



                                 de Volkskrant

                                  May 9, 2007

Veel geld mag als goede doel iets krijgt

BYLINE: Mickey Huibregtsen

SECTION: FORUM; Blz. 12

LENGTH: 586 woorden

SAMENVATTING:

Buitensporige salarissen in het bedrijfsleven zetten kwaad bloed. Een uitweg
tussen nationale woede en internationale normen is er wel, zegt

Mickey Huibregtsen.

VOLLEDIGE TEKST:

De ontwikkeling van de topinkomens, maar vooral de transparantie rond deze
topinkomens in het bedrijfsleven, dreigen langzamerhand een ernstige splijtzwam
te worden in de maatschappij. Dat staat haaks op de saamhorigheid die het
kabinet zo broodnodig acht.

In het aanzwellende debat worden de fraaiste argumenten aangevoerd. Bij de
aanvallers klinkt: het is niet te verdedigen dat een leider van een publieke
organisatie een beloning ontvangt, die dramatisch afwijkt van die van de
gemiddelde medewerker. En zeker niet als die afwijking naar boven verder wordt
voortgezet.

De verdediging zegt: deze mensen zijn die beloning dubbel en dwars waard, en als
we met ons beloningsniveau, zij het voorzichtig, meegaan met internationale
ontwikkelingen, raken we op langere termijn niet alleen deze toptalenten kwijt
maar ook de hoofdkantoren met hen. Hoewel het vooralsnog om een groepje van
circa honderd mensen gaat, is het mogelijke effect van de opverende volkswoede
buitengewoon schadelijk voor onze maatschappij.

In beide argumenten zit een grond van waarheid. Helaas is er echter geen
eenvoudige middenweg voor handen. Daarvoor zijn de verschillen te groot. Als we
de hoogte van de inkomens én de groeipercentages zouden middelen, zijn beide
partijen toch diepongelukkig. Het aanvallende front zal enigszins geapaiseerd
zijn, maar richt binnen afzienbare tijd de kop weer op. Voor de gewone burger,
zoals de meesten van ons, blijven de uiteenlopende ontwikkelingen tussen
topinkomens en gemiddelde salarisniveaus toch onverklaarbaar.

De topverdieners voelen zich op hun beurt volstrekt niet erkend en menen voor
aap te staan in de internationale context. Eén van onze grote internationale
concerns had bijvoorbeeld tot voor kort een CEO met circa vijftig
functionarissen in zijn organisatie, die - vaak veel - meer verdienden dan hij,
en dan ook veelal nog in een veel aantrekkelijker belastingklimaat.

De uitdaging is dus primair van emotionele aard. Hoe kan worden rechtgedaan
worden aan de emoties van de gemiddelde medewerker en aan die van de voorman met
zijn hoge inkomen? Die laatste is vaak, naast eventuele hebberigheid, oprecht
bezorgd of de overheid zijn geld wel goed besteedt en is ervan overtuigd dat hij
of zij dat zelf beter kan. Dat vraagt om creatieve oplossingen waarmee een brug
brug wordt geslagen tussen twee groepen die uit elkaar dreigen te groeien. Dit
zou niet alleen ernstige schade voor onze welvaart betekenen, maar -
belangrijker nog - ook voor ons welzijn.

Eén optie is echte topverdieners van beursgenoteerde ondernemingen ertoe te
inspireren een minimumdeel van hun totale bruto-inkomen, bijvoorbeeld beginnend
bij 5 procent en oplopend tot 15 procent, te besteden aan zelfgekozen
maatschappelijk doel in Nederland. . De schenker mag een duidelijke rol in de
bevordering van dit doel spelen, dat is zelfs bijzonder gewenst.

Deze optie wekt in het debat aan beide zijden sympathie op. Topverdieners geven
vaak al veel uit aan goede doelen en kunnen zo hun talenten ook met succes
inzetten voor de publieke zaak. Daarnaast ziet de gemiddelde medewerker de
topverdiener in een nieuw daglicht als iemand die zich inzet voor de goede zaak.
Een creatieve oplossing is hard nodig, want topsalarissen beginnen een steen des
aanstoots te worden in een maatschappij die behoefte aan aan samen werken en
samen leven.

LOAD-DATE: May 9, 2007

LANGUAGE: DUTCH; NEDERLANDS

NOTES: De auteur is initiatiefnemer/voorzitter van De Publieke Zaak..; Reageren?
zie volkskrant.nl/forum; Gewone man is boos op topverdiener, maar die voelt zich
voor aap gezet

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              100 of 158 DOCUMENTS



                                 de Volkskrant

                                  May 5, 2007

Van Pim tot Geert: hoe alles normaal werd

SECTION: HET VERVOLG; Blz. 26-27

LENGTH: 632 woorden


Overal in Europa ontstonden de laatste dertig jaar nieuwe, rechts-populistische
partijen die tegen het establishment ageren, tegen immigratie pleiten, sceptisch
staan tegenover de Europese integratie en orde en veiligheid op de politieke
agenda plaatsen. Deze partijen (denk aan Vlaams Belang, de Italiaanse Lega Nord,
de Oostenrijkse Vrijheidspartij, het Franse Front National) hebben
gemeenschappelijke programmapunten. De natie wordt in hun ogen bedreigd door
migranten en door Brusselse bureaucraten. Ze zijn voorstander van directe
democratie en dus meer invloed op het politieke bedrijf door het 'gewone volk'.,

In culturele zin zetten de nieuwe politieke formaties zich af tegen het
progressieve levensgevoel van de jaren zestig en zeventig. Ze zijn zowel tegen
de 'toegeeflijke'- als tegen de multiculturele samenleving. Ze spelen in op de
onvrede van bevolkingsgroepen die zich bedreigd voelen door buitenlanders.

Hoe past het Hollandse populisme, dat zich manifesteerde als de
Leefbaar-beweging (opgericht in 1994 door Jan Nagel in Hilversum) en de Lijst
Pim Fortuyn (uit 2002) in dit Europese plaatje? De Leefbaren en de fortuynisten
wilden 'de politiek teruggeven aan het volk'. Door het propageren van allerlei
vormen van directe democratie (referenda, gekozen burgemeester) wilden de
Hollandse populisten de macht van 'gevestigde partijen' breken.

De Leefbaarbeweging, waaruit Pim Fortuyn zich pas in februari 2002 losmaakte,
kan niet als rechts worden gekarakteriseerd. De oprichters van Leefbaar
Nederland (1999), Jan Nagel en Henk Westbroek, beschouwden zichzelf als
sociaal-democraten. Zij wilden niets te maken hebben met de etnocentrische
denkbeelden van Fortuyn. Ook de leiders van de LPF, Mat Herben voorop, hadden
een zekere schroom om hard tekeer te gaan tegen migranten en moslims.

Dat ligt heel anders voor Geert Wilders, die in 2004 als eenmansfractie een
nieuw politiek leven begon. Zijn Partij van de Vrijheid kwam op 22 november 2006
met 9 zetels in de Tweede Kamer. Nadat Wilders uit de VVD was gezet,
radicaliseerde hij in snel tempo.

Programmatisch ligt het accent van de PVV op het bestrijden van de islam,
waarbij - in navolging van Fortuyn - geen onderscheid wordt gemaakt tussen
gematigde en radicale moslims. Wilders pleit voor assimilatie van allochtonen
aan de Nederlandse Leitkultur en voor het tegengaan van migratie. Dit duidt op
verwantschap met rechts-populistische partijen in andere Europese landen, maar
de PVV onderhoudt geen formele banden met deze zusterpartijen. Anders dan de
Leefbaren en fortuynisten profileert de PVV zich minder op het moderniseren van
de democratie.

Eveneens anders dan de Leefbaren en de fortuynisten, maar in overeenstemming met
veel Europese partijen uit de rechts-radicale hoek, lijkt de PVV zijn aanhang
vooral te recruteren uit de 'verliezers van de modernisering': de laaggeschoolde
autochtone bevolking die zich in haar positie bedreigd voelt door de
globalisering in het algemeen en migranten in het bijzonder.

De PVV voldoet aan veel kenmerken van populistische bewegingen. De partij is
niets zonder leider Geert Wilders, profileert zich als 'stem van het volk'
tegenover traditionele partijen en prefereert het isolement boven de 'oude
politiek' van compromissen sluiten en onderhandelen. Toch is Wilders veel meer
een klassieke politicus dan de vrolijke buitenstaanders Fortuyn en Westbroek die
het politieke bedrijf graag belachelijk maakten. Wilders, die voor de VVD een
prominent buitenlandwoordvoerder was, geldt als een zeer bekwaam en alert
parlementariër. Zijn belangrijkste platform is de vergaderzaal van de Tweede
Kamer, niet de straat of de kroeg.

De PVV past dan ook veel beter dan de beweging van de Leefbaren en de
fortuynisten in het patroon van de Europese rechts-populistische partijen.

Hans Wansink

LOAD-DATE: May 4, 2007

LANGUAGE: DUTCH; NEDERLANDS

GRAPHIC: 05VV3haag_ph01

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              101 of 158 DOCUMENTS



                                 de Volkskrant

                                  May 2, 2007
                                    woensdag

Beschouwingen over aandeelhouder folkloristisch

SECTION: FORUM; Blz. 11

LENGTH: 906 woorden

SAMENVATTING:

Banken zijn ongewone bedrijven. Hun 'zachte' concurrentie leidt tot overnames,
zoals nu bij ABN. Een Nederlandse partij was te verkiezen, zegt Paul Frentrop.

VOLLEDIGE TEKST:

Bankiers hebben weinig vrienden. Bekend is het verhaal van passagiers die op een
cruise ontsteld zagen dat een bankier overboord viel, net toen het schip te
midden van een school haaien voer. Tot ieders verbazing klauterde de man
ongedeerd via de uitgeworpen touwladder weer aan boord. Waarom deden de haaien
niets? 'Zo gaan wij als collega's met elkaar om', verklaarde de natte bankier
opgewekt.

Inmiddels zijn de collegiale verhoudingen in het bankwezen verhard. Maar dat kan
de buitenwacht niet schelen. Bankbeambten roepen minder solidariteit op dan
arbeiders. Misschien is het daarom dat de overname van ABN Amro minder
'oranjegevoel' losmaakt dan die van Fokker, DAF of KLM en dat de
werknemersbelangen minder aandacht krijgen dan toen enige beleggers vorig jaar
vonden dat Stork zichzelf beter kon opsplitsen. Een voorstel dat overigens geen
verlies van banen impliceerde.

In 'linkse' commentaren wordt de gang van zaken rond ABN Amro slechts gebruikt
als stok om de hond te slaan. Het zou een nieuw teken zijn van de te ver
doorgeschoten macht van aandeelhouders. Daarbij wordt van die aandeelhouders het
beeld opgeroepen van de dikke kapitalist met hoge hoed en horlogeketting, die
tot het uiterste gaat om de laatste cent te wringen uit hardwerkende arbeiders -
hoewel de grootste aandeelhouders van ABN Amro keurige instellingen zijn als
ING, Fortis, Delta Lloyd en talrijke pensioenfondsen, die oudere arbeiders van
een zakcentje bovenop hun AOW moeten verzekeren.

Deze folkloristische beschouwingen gaan voorbij aan de realiteit van het
financiële bestel. Daarin vervulden banken in de 20ste eeuw een spilfunctie, die
verbonden was met de opkomst van het girale geld. Sinds de gewone man zijn loon
niet meer wekelijks in een zakje ontvangt, maar maandelijks op zijn bankrekening
krijgt bijgeschreven, zijn banken massale informatieverwerkers geworden.

De nieuwe records op Wall Street en op Euronext hebben meer van doen met de
strijd om ABN Amro dan de code-Tabaksblat die de aandeelhouder meer zeggenschap
heeft gegeven, zoals vaak wordt gezegd (wat niet eens kan omdat zo'n code geen
wet is). Hoge koersen maken het makkelijk nieuwe aandelen uit te geven en dat
papier is de smeerolie in de eeuwigdurende concentratietrend die hoort bij het
bankwezen. Banken moeten namelijk groter worden, maar anders dan andere
bedrijven, kunnen ze dat maar nauwelijks op eigen kracht.

Bedrijven proberen betere producten te maken dan hun concurrent en als dat lukt,
verkopen ze meer, groeien ze snel en gaat de concurrent failliet. Bij banken
ligt dat anders. Het product dat zij verkopen is krediet. Het is heel makkelijk
voor een bank snel te groeien door meer krediet te verlenen, maar tevens is
niets zo gevaarlijk. De kans dat die kredieten weer worden terugbetaald, neemt
af naarmate ze sneller worden verleend. Daarom kunnen banken minder snel groeien
dan gewone bedrijven en bovendien is het niet de bedoeling dat door het succes
van de ene bank een andere bank failliet gaat. Dus in plaats van een harde
concurrentiestrijd waarbij echt doden vallen, concurreren banken zachtjes met
elkaar. Is een concurrent aangeslagen, dan wordt hij overgenomen. Dat is wat nu
bij ABN Amro gebeurt. De overname van ABN Amro is onvermijdelijk en zat al lang
in het vat.

Blijft de vraag of het niet beter is als ABN Amro door een Nederlandse partij
wordt overgenomen. Voor de Nederlandse economie als geheel waarschijnlijk wel.
Al zou zo'n overname tot veel ontslagen leiden onder het lagere personeel in
Nederland - omdat het aantal bankkantoren zou teruglopen -, er zou een
Nederlandse financiële instelling met veel hoogwaardige banen overblijven. Dat
wordt beoogd met een 'kenniseconomie'. Maar het aantal gegadigden in Nederland
is beperkt tot ING en Rabo. (De topbanen bij Fortis zijn al naar België
verhuisd.) ING wil echter ABN Amro niet hebben en Rabo kan als
niet-beursgenoteerde coöperatie niet bieden.

Kende Nederland een dirigistische overheid, zoals in Frankrijk, dan zou de
regering ING gedwongen hebben ABN Amro over te nemen. Waarschijnlijk met wat
steun van andere Nederlandse financiële instellingen. Maar zo'n overname had dan
uiterlijk vorig jaar bekokstoofd moeten worden, voordat ABN Amro de speelbal van
de aandelenmarkten werd. En Nederland had toen geen minister, hoge ambtenaar of
centrale bankier die Rijkman Groenink kon vertellen dat hij zich moest laten
overnemen. Want zo zijn de verhoudingen hier niet. Die liggen andersom. In
Nederland vertellen werkgevers en werknemers de regering wat zij moet doen. Er
is in Nederland niemand die bewerkstelligt dat de grote ondernemingen hun
machtscentra in Nederland houden, zodat de daarmee samenhangende welvaart hier
wordt gecreëerd.

Dat betekent dat Nederland de komende jaren vooral laagwaardige werkgelegenheid
biedt. Wie echt wat in z'n mars heeft, kan straks zijn emplooi beter buiten de
landsgrenzen zoeken. De overname van ABN Amro is slechts één illustratie van die
trend.

Elsevier koos Rijkman Groenink tot de Nederlander van het jaar 2005, omdat hij
toen de Italiaanse bankenmarkt opengooide. In 2007, nog geen twintig jaar na de
fusie van ABN en Amro, heeft hij ook de Nederlandse bankenmarkt opengegooid. Het
is nu de vraag hoe Nederland er over nog eens twintig jaar voorstaat.

LOAD-DATE: May 1, 2007

LANGUAGE: DUTCH; NEDERLANDS

NOTES: Paul Frentrop is financieel publicist.; Dirigistische overheid had ING
gedwongen tot overname ABN Amro

GRAPHIC: 02fofentrop_ph01, ABN Amro-bestuursvoorzitter Rijkman Groenink
donderdag voorafgaand aan de aandeelhoudersvergadering., Foto Guus Dubbelman/ De
Volkskrant

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              102 of 158 DOCUMENTS



                                 de Volkskrant

                                 April 28, 2007
                                    zaterdag

Wielrennen lijkt zich uit de markt te prijzen

BYLINE: Marije Randewijk

SECTION: SPORT; Blz. 43

LENGTH: 880 woorden

DATELINE: AMSTERDAM

SAMENVATTING:

Kijkcijfers wielrennen kelderen tijdens klassiekers.

Rabobank merkt nog niets van negatieve tendens.

VOLLEDIGE TEKST:

AMSTERDAM Het wielrennen is bezig zichzelf door alle schandalen en affaires een
slechte dienst te bewijzen. Dat blijkt uit een onafhankelijk onderzoek naar de
commerciële waarde van de sport. Die zou vorig jaar na de Tour de France voor de
sponsors met 52 procent zijn gedaald en die trend zet zich dit seizoen voort.

Tot die conclusie komt het Duitse onderzoeksbureau IFM in Karlsruhe, dat
marktonderzoeken uitvoert in verschillende takken van sport. Alleen al tijdens
de Tour de France van vorig jaar zou de commerciële waarde voor de sponsors, die
onder meer wordt bepaald door de kijkcijfers en het aantal uitzenduren, 47
procent lager hebben gelegen dan in 2005.

Het bureau analyseerde dit seizoen tevens de tv-verslagen van de eerste
Protourwedstrijden in de belangrijkste vijf Europese wielerlanden - België,
Frankrijk, Duitsland, Frankrijk en Spanje - en de Verenigde Staten. Ook daaruit
blijkt dat de wielersport zich niet heeft hersteld van de daling in 2006.

De Ronde van Vlaanderen werd het sterkst getroffen. Het totale aantal
televisiekijkers naar de Vlaamse 'hoogmis' liep in de hele wereld met 77 procent
terug. De klassieker was in landen als Spanje en Italië niet eens rechtstreeks
op de buis.

Ook voor de NOS namen de aantallen dit seizoen af. Naar de Ronde van Vlaanderen
keken de helft minder mensen dan in 2006, nog maar 444 duizend. Parijs-Roubaix
en de Amstel Gold Race leverden eenderde in. Het zomerse weer zal daar voor een
deel van invloed op zijn geweest, maar kan volgens marketingsdeskundigen nooit
de volledige daling voor zijn rekening nemen.

Onderzoeksbureau IFM schrijft de terugloop in zijn conclusie toe aan de Spaanse
dopingaffaire Operación Puerto. Die voorkwam dat de favorieten voor de
eindoverwinning, Ivan Basso en Jan Ullrich, aan de start kwamen in Straatsburg.
De twee werden naar huis gestuurd op verdenking van bloeddoping. Ullrich is
inmiddels gestopt, Basso verdwijnt mogelijk volgende week voorgoed uit het
peloton.

Hun uitsluiting heeft grote gevolgen gehad voor de populariteit van de sport in
hun geboorteland. In Duitsland keken in 2006 cumulatief 142 miljoen mensen
minder naar de Tour dan in 2005, een daling van 12,9 procent. In Italië waren
dat er 30 miljoen minder, een daling van 17,34 procent ten opzichte van het jaar
daarvoor.

Het aantal tv-uren dat in beide landen aan de Tour werd besteed, kelderde
respectievelijk met 27 en 30 procent.

'Ik maak mij ongerust', zegt Philiep Caryn, marketingspecialist bij Quickstep,
die de cijfers van IFM bestudeerde. 'Wielersponsoring blijft rendabel, maar deze
trend moet zich niet nog een of twee jaar doorzetten.'

Nu kan de sport zichzelf nog wijsmaken dat de negatieve tendens van de Tour de
France voor een deel te wijten was aan het WK voetbal, dat tegelijkertijd
plaatsvond. Belangrijke wielerlanden, als Frankrijk en Duitsland reikten ver in
dat toernooi, waardoor de Touruitzendingen belangrijke concurrentie hadden.

'We zijn tien jaar lang rotverwend geweest', geeft Caryn toe. De aandacht
groeide, de uitzenduren ook en de Protour leek de sponsors tevreden te stellen.
De commerciële waarde van het wielrennen is altijd zeer hoog geweest voor de
sponsors. De sport is relatief goedkoop. 'Voor 7 à 8 miljoen euro 'koop' je al
een ploeg. Daar heb je in het voetbal geen speler voor.'

Toch is de teneur onmiskenbaar. De ARD, de Duitse publieke zender, heeft al
bekendgemaakt een deel van het wielerbudget vrij te maken voor andere sporten.
In Zwitserland werd het wielrennen nagenoeg doodgezwegen na de Tour de France.
Het Kampioenschap van Zürich is er onlangs van de kalender gehaald omdat er geen
geldschieter voor kon worden gevonden.

Caryn: 'De sponsor is erbij gebaat dat ook Jan Modaal belangstelling krijgt voor
de wielersport. Bij Quickstep moeten wij het hebben van massaconsumptie, de
Rabobank in Nederland ook. Het gaat ons om wereldwijde visibiliteit. Maar met al
die negatieve berichtgeving over dopingschandalen, de Protour, Unibet begrijpt
Jan Modaal er juist niets van en zal hij niet naar wielrennen kijken.'

Bij Rabobank zeggen ze voorlopig weinig van de negatieve tendens te merken,
vooral omdat hun wielerplan meer behelst dan alleen de mediabelangstelling en de
beslommeringen van de Protourploeg. Wel bleek uit eigen onderzoek dat het
publiek als gevolg van de dopingperikelen het wielrennen tijdens de Tour plots
een minder geschikte sport voor de bank vond om te sponsoren. Dat effect bleek
over het kwartaal echter verwaarloosbaar.

De cijfers van de Tour waren in 2006 glansrijker dan ooit. De sponsornaam was
langer in beeld dan in 2005, 4 uur en 1 minuut om 6 uur en 21 minuten. De
mediawaarde steeg in die drie weken van ruim 13 miljoen euro in 2005 naar ruim
16 miljoen euro in 2006.

Maar als de daling van de kijkcijfers, ingezet tijdens de klassiekers, tijdens
de Tour van 2007 een vervolg krijgt, zal ook de beoordeling van de bank
veranderen, verwacht Caryn. Er is dan ook geen beter jaar dan 2007 om de Franse
ronde in Londen te laten starten, vindt hij. 'Daarmee kan het verlies door de
hernieuwde interesse in potentiële groeimarkten als Australië, de Verenigde
Staten en Groot-Brittannië ruimschoots goedgemaakt worden.'

LOAD-DATE: April 27, 2007

LANGUAGE: DUTCH; NEDERLANDS

GRAPHIC: 28spwiel_ph01, Tom Boonen in het wiel van Sebastien Rosseler tijdens de
Ronde van Vlaanderen., Foto Klaas Jan van der Weij
SP wielrennen kijkcijfers 280407

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              103 of 158 DOCUMENTS



                                 de Volkskrant

                                 April 21, 2007

'Verdedig je samenleving'

BYLINE: Nanda Troost

SECTION: HET BETOOG; Blz. 1

LENGTH: 720 woorden


Pal staan voor de Deense normen en waarden. En voor die van Europa. Zo vat Karen
Jespersen de belangrijkste boodschap samen van Islamisten en naïvisten, het boek
dat ze schreef met Ralf Pittelkow. Het duo vond zelfs een nieuw woord uit:
naïvisten. 'Dat is nu een begrip geworden', zegt Jespersen.

'Naïvisten zijn degenen die nog altijd niet in de gaten hebben dat er radicale
moslims zijn die willen bepalen wat wij moeten doen en laten in onze
samenleving. Zij vormen een bedreiging en daarvan moeten we ons bewust zijn.
Deze islamisten zijn op heel andere dingen uit dan de doorsnee moslim die in
Denemarken, in Europa woont. Dankzij ons boek is óók duidelijk geworden dat dit
onderscheid er is. Daarom is het boek goed ontvangen door moslims in
Denemarken', aldus Jespersen.

Islamisten en naïvisten is, sinds het vorig jaar september in Denemarken
verscheen, een hit. Er zijn 27duizend exemplaren verkocht, 'terwijl met dit
onderwerp tweeduizend verkochte boeken al uitstekend zou zijn', zegt Jespersen.
Het is al vertaald in Frankrijk, Noorwegen, Spanje en IJsland.

Jespersen (60) is een sociaal-democratische oud-minister (Binnenlandse Zaken en
Sociale Zaken). Haar levensgezel Ralf Pittelkow (59) was adviseur van de
sociaal-democratische premier Poul Nyrup Rasmussen. Nu is hij politiek
commentator voor de commerciële televisiezender TV2 en het dagblad
Jyllands-Posten.

De twee trekken volle zalen als ze over hun boek spreken. 'De gewone burger is
zich er inmiddels van bewust: niet alleen hebben we iets te verdedigen, er mag
ook over een onderwerp als dit gesproken worden. We hebben een discussie
losgemaakt, waarbij het onderscheid tussen radicale moslims en de gewone,
democratische moslim zichtbaarder is geworden. Dat is alleen maar goed.'

Al ver voor Rita Verdonk liepen de Denen voorop in het aanscherpen van de
immigratiewetgeving en het verplichten van integratie. Verplichte
inburgeringscursussen, een vervroegde crèchetijd voor kinderen van allochtonen,
een minimumleeftijd voor een importbruid of -bruidegom - alles grotendeels
ingevoerd door sociaal-democraten, mede onder druk van de rechts-populistische
Dansk Folkeparti.

Volgens Jespersen zijn de Deense immigranten hierdoor beter geïntegreerd dan
immigranten in bijvoorbeeld Groot-Brittannië of Frankrijk. Rassenrellen zoals
die daar zijn voorgekomen hebben de Denen nog niet beleefd.

Het verbaast Jespersen niet dat de cartooncrisis - rond spotprenten van de
profeet Mohammed - juist in Denemarken zijn oorsprong vond toen dagblad
Jyllands-Posten tekenaars opriep Mohammed af te beelden, omdat een
kinderboekenschrijver niemand kon vinden om een tekening van de profeet te
maken. 'Vrijheid van meningsuiting is een wezenlijk onderdeel van de Deense
samenleving. We mogen er trots op zijn dat er op dit punt niets is toegegeven.
Sterker nog, het heeft duidelijk gemaakt dat vrijheid van godsdienst in onze
samenleving een groot goed is, maar dat niet alles daarvoor moet wijken.'

Jespersen: 'Denemarken heeft een lange traditie van vrijheid van meningsuiting
en een anti-autoritaire houding is hier heel normaal. Als de elite zegt: 'Je
moet dat' of 'Dit is politiek correct', dan ziet de burger dat bijna
vanzelfsprekend anders. Die anti-autoritaire houding is een groot goed.
Tolerantie is er ook zo een. Dat moeten we verdedigen.'

De verworvenheden van de Deense maatschappij zijn zo gewoon geworden dat vaak
wordt vergeten ze te verdedigen, zegt Jespersen. 'Natuurlijk, ook in een
verzorgingsstaat zijn er problemen en kunnen er dingen worden verbeterd. Maar we
moeten de zaken wel in de juiste proporties blijven zien. We leven in een prima
samenleving en daar moeten we pal voor staan.'

Jespersen is sinds begin dit jaar overgestapt naar de liberale
(regerings)partij, Venstre. Is dat niet opzienbarend? Zelf trekt ze een
vergelijking met wat Ayaan Hirsi Ali heeft gedaan. 'Zij was eerst lid van de
PvdA en is overgestapt naar de VVD. Net als de sociaal-democraten strijden ook
de liberalen voor een goede verzorgingsstaat, maar de liberalen maken zich veel
sterker voor verworvenheden als de vrijheid van meningsuiting en vrouwenrechten.
Ik had verwacht dat ik daarvoor een actievere strijd bij de sociaal-democraten
zou vinden, maar die heb ik gevonden bij de liberalen.'

Jespersen en Pittelkow brengen vermoedelijk in mei een bezoek aan Nederland.

LOAD-DATE: April 20, 2007

LANGUAGE: DUTCH; NEDERLANDS

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              104 of 158 DOCUMENTS



                                 de Volkskrant

                                 April 21, 2007
                                    zaterdag

SECTION: FORUM; Blz. 17

LENGTH: 952 woorden


Exhibitionistische zelfverrijking noemde premier Kok het indertijd, al
struikelend over zijn woorden, want waarschijnlijk bedoelde hij: exorbitante
zelfverrijking. 'Exhibitionistisch' is het betere woord gebleken. Geen
conspicuous consumption, zoals socioloog Thorsten Veblen het opzichtige pronken
omschreef van rijke Amerikaanse nietsnutten rond de vorige eeuwwisseling, maar
conspicuous inhaligheid.

Praalzuchtige consumptie is nog altijd tegen de mores van het grote,
beursgenoteerde bedrijfsleven. Vulgair, maar ook riskant. Te dure kleren,
opzichtige auto's, een goudwinkeltje aan het lijf: het wekt afkeer, afgunst en
agressie. Een Brasschaat-vluchteling vertelde me eens dat hij er een eenvoudig
autootje op nahield voor als hij naar Nederland moest. Anders kwamen er subiet
jaloezie-krassen in de lak. In een 'calvinistisch' land komt het genot minder
uit het uitgeven dan uit het binnenharken.

Niet alleen in het grondig egalitaire Nederland houdt zelfverrijking de
gemoederen bezig. In de VS mort het volk evengoed. Hoe het elders in Europa zit,
weet ik niet, maar ik vertrouw er blindelings op dat ook daar 'gewone,
hardwerkende mensen' kniezen over de 'zakkenvullers' aan de top.

Minister van Financiën Bos werd over weer nieuwe excessen door de Kamer aan de
tand gevoeld en kwam er niet goed uit. Hij kreeg het vooral zwaar te verduren
door zijn geharnaste uitspraken in de verkiezingscampagne en zijn machteloze
gesputter nu. Het gold als nieuw bewijs voor zijn gebrek aan standvastigheid.

De commotie toont de dilemma's van de sociaal-democratie. Regeringsdeelname
dwingt tot acceptatie van internationale politieke en economische realiteiten.
Dat gaat ten koste van geloofwaardigheid en werfkracht - zeker nu de SP met
succes het oude vaandel voert. Negeert de sociaal-democratie de harde
werkelijkheid van een grenzeloos kapitalisme, dan veroordeelt ze zichzelf tot
irrelevantie. Het juiste midden tussen meegaandheid en weerspannigheid is
moeilijk te vinden.

Zinnebeeld bij uitstek van deze gespletenheid is Wim Kok, in zijn naleven
uitgegroeid tot gebeten hond van links Nederland vanwege zijn commissariaten bij
ING, TNT, Shell en KLM. Tot voor kort waren dat allemaal min of meer nationale
bedrijven, die evenwel steeds meer ontworteld zijn geraakt door
grensoverschrijdende fusies en overnames. Commissaris Kok staat nu voor
zelfverrijking door de bedrijfstoppen, maar hij graait ook zelf lekker mee.
Partijvoorzitter Van Hulten gaf hem afgelopen weekend nog een uitbrander over
zijn honorering.

Mag een oud-vakbondsleider en ex-leider van de sociaal-democratie geen
commissariaten vergaren? Een dergelijke zelfonthouding ontkent dat de PvdA tot
het establishment behoort: de ideale partij, links maar gevestigd. Een immens
netwerk, arbeidsbemiddelaar voor de onderkoning, burgemeesters, commissarissen
van de koningin, secretarissen-generaal, topambtenaren, directeuren van
zelfstandige bestuursorganen en 'maatschappelijke ondernemingen',
interim-managers - én commissarissen van beursgenoteerde ondernemingen, want Kok
is bepaald niet de eerste.

De PvdA is nu eenmaal een bestuurderspartij, maar ondertussen steeds meer tegen
wil en dank. De opkomst van de SP en krachtige anti-elitaire sentimenten hebben
van haar kracht een zwakte gemaakt. De roep van Wouter Bos om minder
doctorandussen en meer Jan Schaefer-types tekent de paniek. Daarvoor zou de
partij totaal op de schop moeten - of maar meteen fuseren met de SP.

Het een noch het ander zie ik gebeuren. Niet te bedenken valt hoe de PvdA, haar
bestuurlijke ziel verloochenend, zichzelf kan heruitvinden als massapartij die
heel andere politieke personages rekruteert en sentimenten mobiliseert. Op z'n
best wordt dat populisme als 'stijlfiguur': het nabootsen door doctorandussen
van de gewone man of vrouw.

Hoe onoprecht en afstotend dat is, hebben de linkse hemelbestormers uit de jaren
zeventig laten zien. Een keurige opvoeding in de voorstad en toch plat praten:
de verbeelde arbeider. Bij Ella Vogelaar, minister voor Wonen, Wijken en
Integratie, heeft het zijn sporen hoorbaar achtergelaten. Daarom zal ze nu wel
worden aangeprezen als Jan Schaefer-type. Maar voor iemand die
president-commissaris bij Unilever Nederland is geweest, doet haar
arbeideristische plat nogal geaffecteerd aan.

Dat commissariaat roept trouwens de vraag op waarom Vogelaars 'zonden' geringer
zijn dan die van Kok. Is het omdat hij niet meer meedoet in de politiek?
Weggegaan plaats vergaan? Hoe dan ook, het gevit op Kok is volkomen misplaatst.
Een loopbaanlang droop de onbaatzuchtigheid ervan af: conspicuous
non-consumption, een huisje in Nieuw-West, stappers met spekzolen, en nu braaf
op de fiets naar zijn werkplek in Amsterdam Oud-Zuid.

Wat 's mans tekortkomingen ook zijn, Kok is niet plotseling in een graaier
veranderd. Het zou de leiding van de PvdA dan ook sieren als zij de oud-premier
hoffelijk in bescherming nam in plaats van mee te doen aan karaktermoord. Hij
moest ook iets na het ambt, liefst van enig belang - maar op dat gebied heeft
Nederland oud-premiers niemendal te bieden.

Daar komt bij dat het de PvdA sowieso niet past om anti-establishment te zijn.
Zij is het establishment. Dat is geen schande. Wat zij heeft te doen, is scherp
denken en debatteren, met superieure kennis van de maatschappij, in
bescheidenheid besturen, absoluut onkreukbaar zijn en puik politiek personeel
opkweken - doctorandus of niet. Op al deze punten is veel te doen.

Het eigen huis op orde brengen en houden, integer openbaar bestuur garanderen,
het goede voorbeeld geven en excessieve beloningen voor managers in onderwijs,
gezondheidszorg en volkshuisvesting tegengaan - het is allemaal veel
belangrijker dan kleinzielig gedoe over het inkomen van Wim Kok.

LOAD-DATE: April 20, 2007

LANGUAGE: DUTCH; NEDERLANDS

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              105 of 158 DOCUMENTS



                                 de Volkskrant

                                 April 21, 2007

PvdA moet blij zijn met doctorandus

BYLINE: Willem Aantjes, Utrecht; Jo van Veldhuizen, Houten; Piet Korteweg,
Amsterdam; 28 jaar bewoner van Slotervaart; Simone Wellens, Breda; A.M. Reith,
Utrecht; Alexander Verberne, Utrecht; 15 jaar; Aerdenhout, E. van Veen

SECTION: HET BETOOG; Blz. 07

LENGTH: 760 woorden


In de discussies binnen de PvdA over de politieke koers speelt het begrip van de
'klasse' der doctorandussen in tegenstelling tot (of soms ook in aanvulling op)
de klasse der 'gewone mensen' een rol. Wouter Bos begon er mee (Forum, 14
april).

Dick Pels borduurde erop voort (Forum, 18 april). Pels drijft er nogal de spot
mee, dat 'intellectuele types' zoals 'de dubbele doctorandus' Bos en 'doctores'
als Plasterk, Cramer en Timmerman vervallen in aanbidding van 'de gewone man van
de doeners'.

Ik vind het een buitengewoon onzalige tegenstelling die hier wordt gecreëerd.
Onder de klasse der doctorandussen en doctores zijn er heel wat, die uit de
klasse der 'gewone mensen' zijn voortgekomen en wier ouders hebben krom gelegen
om hun kinderen de kans te geven hun begaafdheden beter te ontwikkelen dan het
henzelf (die vaak niet minder begaafd waren) vergund is geweest.

Het gaat er niet om, of die kinderen nu met hun titel tot een andere klasse zijn
gaan behoren, maar of zij hun afkomst niet verloochenen en daaraan juist
inspiratie ontlenen om zich in te zetten voor de achtergeblevenen en
achtergestelden. Waar dat het geval is, behoren zij mentaal nog steeds tot
dezelfde 'klasse' als hun ouders.

Een sociaal-democratische partij zou daar trots op moeten zijn in plaats van hen
verdacht te maken.

Voorwaarts

Voorwaarts en niet vergeten! Wat een voortreffelijk artikel over Jan Schaefer
van Frans van de Ven (Forum, 17 april).

Arrogant

Waar haalt Wouter Bos de arrogantie vandaan om te beweren dat in zijn partij de
omstandigheden aanwezig zijn 'eerder en beter dan wie ook de grootsteedse
integratieproblematiek aan te pakken' (Forum, 14 april). Hij kent de feiten niet
of hij wil de werkelijkheid niet kennen.

Meer dan twintig jaar intensieve betrokkenheid bij de integratieproblematiek van
de PvdA op stedelijk, gemeentelijk en landelijk niveau heeft alleen maar
opgeleverd dat sommige wijken nog steeds vol problemen zitten.

Er is enorm veel geld in 'geïnvesteerd', maar veel rendement heeft het niet
opgeleverd. Voor zover problemen lijken opgelost, zijn ze verplaatst door de
bewoners te verplaatsen en de woningen te slopen.

Kennelijk was er decennialang, ondanks het hebben van de macht, geen haast. Zo
lang de PvdA de werkelijkheid niet onder ogen wil zien, verkeerde diagnoses
stelt en met inadequate maatregelen 'aan de slag gaat', heeft de partij laten
zien waar de politici en bestuurders van de PvdA voor staan.

Verbondenheid

De reactie van Wouter Bos op allerlei kritiek spreekt me aan.

Het uitbaggeren van tegenstellingen en elkaar daarmee om de oren slaan, is niet
de wijze waarop we de kwaliteit van ons leven verbeteren. Dat is waarom
verschillende mensen in de PvdA nodig zijn, zodat ze elkaar in positieve zin
kunnen voeden. Voor het eerst voel ik verbondenheid met de visie van Bos.

Royeren

Wim Kok, commissaris bij ING keurt indirect de exorbitante bonussen van
ING-topmensen goed en strijkt zelf meer dan 15 procent salarisverhoging op. Ad
Melkert, voorzitter Commissie Ethische Kwesties van de Wereldbank keurde het
ongebreidelde nepotisme van Wereldbankpresident Wolfowitz goed (Economie, 17
april). Laat de PvdA hier haar ware gezicht zien? Het bestuur zou kunnen
overwegen deze mannen te royeren. Daarmee kan de PvdA haar blazoen enigszins
zuiveren, van Wouter Bos zal het niet komen.

Topsalaris

Tijdens het verkiezingsdebat zei Bos dat hij vond dat de top-inkomens van
bestuurders een kopje kleiner gemaakt moesten worden. Over de salarissen van de
topvoetballers hoorde je hem niet.

Ik vind dat er nogal een verschil is tussen de dingen die een topvoetballer doet
en de werkzaamheden van een topbestuurder. De topvoetballers krijgen een
topsalaris omdat ze anders naar het buitenland vertrekken waar topsalarissen
normaal zijn. De topbestuurders krijgen salarissen die overeenkomen met wat in
het buitenland gebruikelijk is. Van de voetballers zijn we dat gewend.

Van de topsalarissen voor bestuurders maakte Bos toen een punt, terwijl hij er
nu ineens achterkomt dat je ook in Nederland rekening moet houden wat er in het
buitenland gebeurt. Het is vreemd dat hij daar tijdens de verkiezingscampagne
geen rekening mee hield en nu opeens wel.

Scheren

Zou nu helemaal niemand van de groep zelfingenomen adviseurs, die blijkens de
Wouter Tapes de leider van de PvdA hinderlijk massaal omringen, één helder
ogenblik hebben gehad en hem hebben doordrongen van de juistheid van het
oud-Hollandse gezegde dat wie wordt geschoren er het beste aan doet, stil te
blijven zitten? Kennelijk niet, gezien de Forumpagina van zaterdag. Jammer maar
helaas, dus.

LOAD-DATE: April 21, 2007

LANGUAGE: DUTCH; NEDERLANDS

GRAPHIC: 21Uopen_ph01, Wouter Bos en Jan-Peter Balkenende in de Tweede Kamer
tijdens het debat over de regeringsverklaring., Foto Martijn Beekman/de
Volkskrant

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              106 of 158 DOCUMENTS



                                 de Volkskrant

                                 April 21, 2007

Wees niet naïef over islamisme

SECTION: HET BETOOG; Blz. 1

LENGTH: 1356 woorden


In tegenstelling tot het nazisme en het communisme vormt het islamisme tot nu
toe niet echt een militaire bedreiging voor Europa. Dat kan veranderen, niet in
de laatste plaats als gevolg van een met atoomwapens bewapend islamistisch Iran.

Maar het islamisme kan de Europese landen op andere manieren beïnvloeden. Deze
islamistische invloed is vijfledig.

Ten eerste hebben de islamisten sterke posities in de moslimwereld. In centrale
en zeer invloedrijke moslimlanden als Iran en Saoedi-Arabië zijn diverse
varianten van het islamisme de officiële ideologie. Bovendien staan de
islamisten steeds sterker in een reeks andere moslimlanden, bijvoorbeeld Egypte
en Pakistan, waardoor ze in staat zijn om druk uit te oefenen op de zittende
regeringen. Alles bij elkaar betekent het dat de islamisten veel invloed hebben
op de manier waarop de moslimwereld reageert op wat er gebeurt in Europese
landen. De beroering rond de Mohammedcartoons was hiervan een bewijs.

Ten tweede beïnvloeden de islamisten de Europese samenlevingen door middel van
het terrorisme. De terreur verspreidt dood en verderf, maar het eigenlijke doel
ervan is het beïnvloeden van de standpunten in Europa. Deze terreur kan in
Europa angst teweegbrengen of ons in elk geval voorzichtiger maken, omdat we
bang zijn de islamisten te provoceren. In sommige landen meer dan in andere: in
een enkel Europees land, namelijk Spanje, werd de uitslag van de laatste
verkiezingen zelfs bepaald door terroristen die vlak voor de verkiezing
toesloegen.

Bevolkingsontwikkeling

Ten derde oefenen de islamisten invloed uit op de Europese samenlevingen door de
immigratie van moslims. De opkomst van het islamisme onder moslims in Europa is
bovenal van verstrekkende betekenis omdat moslims een snelgroeiend deel van de
Europese bevolkingen uitmaken. In een reeks grote steden zullen ze binnen
afzienbare tijd een meerderheid vormen. Volgens islamoloog Bernard Lewis zal
Europa een islamitische meerderheid hebben tegen het einde van deze eeuw als de
huidige ontwikkeling in immigratie en bevolkingssamenstelling doorgaat.

De ontwikkeling gaat beduidend sneller in andere Europese landen dan in
Denemarken, dat een streng vreemdelingenbeleid voert. Maar ook in Denemarken
verandert de bevolkingssamenstelling en we zullen in grote mate beïnvloed worden
door de ontwikkeling in Europa als geheel. De aanhoudend sterke bevolkingsgroei
in de moslimlanden zal een grote druk blijven uitoefenen op de toestroom naar de
Europese landen.

Een eventueel Turks lidmaatschap van de EU doet bovendien de veranderingen in de
samenstelling van Europese bevolkingen toenemen. Sowieso zal het islamitische
bevolkingspercentage in veel Europese landen de komende jaren een niveau
bereiken waarop de krachten die grote invloed hebben op de moslimbevolking, ook
belangrijke invloed zullen hebben op de ontwikkeling van de maatschappij.
Niemand is zich hier zozeer van bewust als de islamist.

Deze ontwikkeling heeft ook een toenemend samenspel tot gevolg tussen aan de ene
kant regeringen en islamistische krachten in de moslimwereld en aan de andere
kant islamitische immigrantenmilieus in Europa. De moslimwereld begint zich
steeds meer te mengen in interne Europese kwesties die betrekking hebben op de
immigranten. De cartooncrisis was hier een belangrijk voorbeeld van.

Omgekeerd oefenen islamitische immigrantenkringen in toenemende mate druk uit op
hun Europese regeringen om in hun buitenlandse politiek de moslimlanden te
steunen. De belangrijke Franse politicus Pierre Lellouche van de gaullistische
regeringspartij zegt dat de aanwezigheid van de islam in Frankrijk al zo
omvangrijk is dat die de Franse buitenlandse politiek bepaalt.

Ten vierde draagt de eigen politieke correctheid van de Europeanen bij aan het
versterken van de mogelijkheid van de islamisten om invloed uit te oefenen.
Wanneer de islamisten beschuldigingen uiten over vijandigheid ten opzichte van
vreemdelingen, over racisme en islamofobie (door haat gekenmerkte angst voor de
islam), wordt in brede kringen van Europese politici en opinievormers bijna
reflexmatig gereageerd met zich terugtrekken en zich verontschuldigen: 'Ze zijn
kwaad, dat moet onze schuld zijn - er is iets mis met onze maatschappij.'

Zelfverachting

Het schuldbewustzijn en de culturele zelfverachting hebben een stevige grip op
de elite van Europa. Zo'n stevige grip dat deze elite vaak moeite heeft om
onderscheid te maken tussen enerzijds relevante voorwaarden om de situatie voor
immigranten te verbeteren en anderzijds een doelgericht plan om de orthodoxe
islamitische normen in de Europese samenlevingen door te voeren. Het resultaat
is dat men zwicht voor islamistische eisen die leiden tot een toegenomen
tweedeling van de Europese samenlevingen, in plaats van op te komen voor de
eigen basiswaarden van deze samenlevingen.

Ten vijfde gaat de politieke correctheid in toenemende mate gepaard met angst.
Eerder was het politiek correct mensen in de moslimwereld en islamitische
immigranten alleen als arme slachtoffers van het Westen te beschouwen.
Langzamerhand groeit echter ook het besef dat deze slachtoffers in feite
machtsmiddelen hebben die op verschillende manieren een bedreiging kunnen
vormen.

Europa is enorm afhankelijk van de olie uit het Midden-Oosten en het geeft de
regimes een beslissend machtsmiddel dat dus ook gebruikt kan worden door
islamisten (en dat gebeurt in prominente landen als Saoedi-Arabië en Iran).
Bovendien is men in diverse Europese landen bang dat confrontaties met de
islamisten hun invloed in het Midden-Oosten kunnen schaden. Deze gedachtegang
heerst niet in de laatste plaats in Frankrijk.

Verder wordt gevreesd voor wat de reacties van de groeiende islamitische
immigrantenbevolking in Europa kunnen zijn als het islamisme het hoofd geboden
wordt. Deze angst wordt aangewakkerd door het geweld, de intimidaties en de
bedreigingen die de islamisten gebruiken om hun critici onder politici en
opinievormers tot zwijgen te brengen.

Europa geeft veel meer toe aan de angst dan nodig is. Europa heeft immers een
solide basis die het de mogelijkheid geeft om op allerlei terreinen stevig in de
schoenen te blijven staan. Maar dat doen de Europese regeringen niet, omdat de
politieke correctheid samengaat met angst. Er zijn dingen die je prima zou
kunnen doen, maar die je niet doet, omdat je bang bent dat ze niet politiek
correct zijn.

De combinatie van politieke correctheid en angst leidt veel te vaak tot
toegeeflijkheid tegenover het islamisme. Islamisten en regeringen van
islamitische landen merken dit en voelen zich aangemoedigd om zelfbewuster en
veeleisender op te treden. De cartooncrisis was hiervan een typisch voorbeeld.
Het is bovenal het Europese gebrek aan politieke wil dat het islamisme de wind
mee geeft.

Het islamisme is een reële en serieuze bedreiging. Niet zodanig dat die op korte
termijn kan leiden tot maatschappelijke omwentelingen in de Europese landen,
maar de mogelijkheden om de ontwikkeling in de Europese samenlevingen te
beïnvloeden nemen duidelijk toe.

Gesloten ogen

In gezaghebbende kringen in de Europese landen wordt op deze bedreiging
gereageerd met de neiging om de ogen te sluiten voor welke krachten er spelen.
Met bereidwilligheid om in te gaan op de voorwaarden die deze krachten stellen.
Met steun voor hun slachtofferrol. Met acceptatie om af te zien van kritiek,
omdat deze wordt uitgelegd als belediging. Met medewerking aan het herschrijven
van de werkelijkheid. Met beleefdheid die conflicten wil vermijden. Met angst.

Niet de gewone burger is blind - de weerstand om de werkelijkheid over
islamisten onder ogen te zien, tref je vooral aan bij leden van de elite:
politici, opinievormers, academici. Hier gedijen de herinterpretaties, de
aanpassingsijver en het conformisme.

De Deense cartoonkwestie was een breekpunt voor de relatie tus-sen de Europese
democratieën en het islamisme. De kwestie heeft ertoe geleid dat het
noodzakelijk is om een fundamenteel debat te voeren over twee fenomenen - of
eigenlijk groepen mensen - die serieus deel zijn gaan uitmaken van onze
politieke werkelijkheid. We noemen ze respectievelijk islamisten en naïvisten.
Wij klagen beide groepen aan.

LOAD-DATE: December 2, 2008

LANGUAGE: DUTCH; NEDERLANDS

NOTES: Karen Jespersen en Ralf Pittelkow zijn de auteurs van Islamisten en
naïvisten. Een aanklacht, waarvan de Nederlandse vertaling volgende week
verschijnt bij uitgeverij Nieuw Amsterdam ((E) 14,95).; Reageren?
volkskrant.nl/forum

GRAPHIC: 21BE1open_ph01, Illustratie Mike Ottink

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              107 of 158 DOCUMENTS



                                 de Volkskrant

                                 April 18, 2007

PvdA vergeet inkomens te nivelleren

BYLINE: Dick Pels

SECTION: FORUM; Blz. 11

LENGTH: 975 woorden

SAMENVATTING:

Wouter Bos ziet één spagaat waarin de PvdA verkeert over het hoofd, schrijft
Dick Pels: die tussen arm en rijk. Daardoor ontbreekt een scherpe
klassenanalyse.

VOLLEDIGE TEKST:

In Verloren slag schrijven Frans Becker en René Cuperus dat de PvdA te veel als
los zand aan elkaar hangt en er een 'gespleten ziel' op na houdt. De partij
wordt uit elkaar getrokken door een dubbele spagaat: die tussen traditie en
vernieuwing en die tussen links en het midden. Zij wordt nog eens verdiept door
een nieuwe sociologische breuklijn: de steeds heftiger maatschappelijke
polarisatie tussen hoger en lager opgeleiden, of tussen optimistische winnaars
en pessimistische verliezers van de globalisering.

Wouter Bos maant zijn partij dat ze moet ophouden zichzelf zo te kastijden
(Forum, 14 april). In die spagaten schuilt juist haar grootste kracht. Al sinds
haar oprichting probeert de PvdA zowel progressieve intellectuelen als lager
opgeleiden, zowel sociaal-liberalen als meer klassieke socialisten te binden.
Voormalig partijvoorzitter Ruud Koole suggereerde eveneens dat het overbruggen
van tegenstellingen (de doorbraakgedachte) van oudsher het bestaansrecht van de
PvdA uitmaakt (het Betoog, 14 april).

Hier is sprake van een verwarring tussen 'klassen' en 'ideeën'. Het bestaan van
een sociologische spagaat wil niet zeggen dat de ideologische spagaat niet hoeft
te worden opgelost. Bos lijkt te suggereren dat het sociaal-liberalisme de
natuurlijke ideologie is van de succesvolle middenklasse, en de klassieke
sociaal-democratie die van de verliezende onderklasse. Dus moet je niet kiezen
voor één van beide wanneer je beide klassen wilt blijven aanspreken.

Maar op deze manier ontloopt hij een scherpe ideologische keuze. Hier wreekt
zich het gebrek aan kennis van en aansluiting bij de sociaal-democratische
traditie: iets waar Becker en Cuperus eveneens over klagen. Het is juist dat de
oorspronkelijke PvdA zowel arbeiders, middengroepen als progressieve
intellectuelen wilde binden. Maar die klassencoalitie werd pas mogelijk gemaakt
door een sterk geprofileerd ideologisch programma: het ethische en sociale
gemeenschapsdenken van de 'rode dominee' Willem Banning.

Dat de PvdA bij haar oprichting sociaal-liberalen en meer klassieke
sociaal-democraten verenigde, is een onhistorische projectie van de ideologische
spagaat van het heden op de jaren vijftig. De sociaal-liberalen (de VDB'ers,
Jacques de Kadt met zijn 'liberale socialisme') waren veruit in de minderheid.
De 'klassieken' waren bovendien verdeeld in marxisten en ethisch-religieuze
socialisten. Het was vooral de 'Banning-mix' van ethisch gemeenschapsdenken en
sociale gerechtigheid die de inhoud van de beginselprogramma's van 1947 en 1959
bepaalde.

De huidige situatie is een andere. Het sociaal-liberalisme heeft sinds de paarse
jaren veel meer ruimte veroverd binnen de PvdA, hetgeen tot uitdrukking kwam in
het door Bos geïnitieerde Beginselmanifest van 2005. Hierin staat het sociale
vrijheidsideaal voorop. Die nadruk wordt in het nieuwe regeerakkoord erg
gemakkelijk ingeruild voor een soort Banning-programma. Maar dan zonder de voor
Banning cruciale verbinding tussen gemeenschapszin en sociale gelijkheid
(bijvoorbeeld via inkomensnivellering), een combinatie die dan ook succesvol kon
worden gekaapt door de SP.

Zowel in de analyse van Becker en Cuperus als in die van Bos schittert namelijk
één spagaat door afwezigheid: die tussen arm en rijk. Zij wordt terloops
geïdentificeerd met die tussen hoog- en laagopgeleiden. Grote
inkomensverschillen lijken daardoor al gauw een soort onvermijdelijkheid van de
markt en van de kennismaatschappij. Het klassieke sociaal-kritische perspectief
van de functieloze en prestatieloze zelfverrijking is verdampt. In dit verband
is het veelzeggend dat in het nieuwe Beginselmanifest 'kennis' is geschrapt uit
het bekende Den Uyl-rijtje van de spreiding van 'kennis, inkomen en macht',
omdat het volgens Bos geen kansverdelende factor zou zijn.

Het gevolg is dat een scherpe 'klassenanalyse' ontbreekt. De middenklasse lijkt
de gehele maatschappij te beslaan, en heeft een 'open dak': de bovenklasse is
afwezig. Maar de sociale en culturele segregatie treedt niet alleen op aan de
onderkant, maar ook aan de bovenkant van de maatschappij, waar een nieuwe klasse
van rijken zich steeds minder van de rest van de maatschappij aantrekt. Door die
omarming van de middenklasse-zonder-plafond mist het denken van Bos een
realistisch machtsperspectief. De sociaal-democratie heeft eigenlijk geen
vijanden meer.

In Buitenhof formuleerde Bos nog eens zijn credo: het leven van gewone mensen
een beetje beter maken. Armoedebestrijding. Goed onderwijs. Probleemwijken
aanpakken. Dingen 'waar alle Nederlanders wat aan hebben'. Maar die poging tot
'profiel maken' zal stranden als Bos niet wat meer intellectuele ambitie
ontwikkelt.

In plaats van 'doctorandussen' wil hij meer 'gewone mensen' en Jan
Schaefer-types als beeldbepalende PvdA'ers. O, die aanbidding van de gewone man
en van de doeners! Terwijl dubbele doctorandus Bos zelf intellectuele types als
prof. dr. Plasterk, prof. dr. Cramer, dr. Ter Horst, dr. Bussemaker en dr.
Timmermans naar voren haalt. En benadrukt dat er meer moet worden geïnvesteerd
in het verhaal van de partij, en meer denkkracht moet worden aangewend. Daar
zijn denkers en geen doeners voor nodig.

Die moeten niet bang zijn de lijn van het Beginselmanifest door te trekken, op
zoek naar een positieve synthese tussen sociale vrijheid en sociale
rechtvaardigheid. Maar dat houdt in dat afstand moet worden genomen van het
christelijk-nationale gemeenschapsdenken, en de weg moet worden teruggevonden
naar die elementen uit de klassieke sociaal-democratische traditie die gaan over
een meer gelijke spreiding van materiële en culturele levenskansen. Dus over een
meer gelijke spreiding van kennis, inkomen en macht.

LOAD-DATE: April 18, 2007

LANGUAGE: DUTCH; NEDERLANDS

NOTES: Dick Pels is voorzitter van de linksliberale denktank Waterland.; De
middenklasse die Bos omarmt, lijkt de gehele maatschappij te beslaan

GRAPHIC: 18FOpels_ph01, Bezoekers van de Miljonairsfair 2006 in de Rai in
Amsterdam., Foto Guus Dubbelman / de Volkskrant

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              108 of 158 DOCUMENTS



                                 de Volkskrant

                                 April 18, 2007

PvdA vergeet inkomens te nivelleren

BYLINE: Dick Pels

SECTION: FORUM; Blz. 11

LENGTH: 975 woorden

SAMENVATTING:

Wouter Bos ziet één spagaat waarin de PvdA verkeert over het hoofd, schrijft
Dick Pels: die tussen arm en rijk. Daardoor ontbreekt een scherpe
klassenanalyse.

VOLLEDIGE TEKST:

In Verloren slag schrijven Frans Becker en René Cuperus dat de PvdA te veel als
los zand aan elkaar hangt en er een 'gespleten ziel' op na houdt. De partij
wordt uit elkaar getrokken door een dubbele spagaat: die tussen traditie en
vernieuwing en die tussen links en het midden. Zij wordt nog eens verdiept door
een nieuwe sociologische breuklijn: de steeds heftiger maatschappelijke
polarisatie tussen hoger en lager opgeleiden, of tussen optimistische winnaars
en pessimistische verliezers van de globalisering.

Wouter Bos maant zijn partij dat ze moet ophouden zichzelf zo te kastijden
(Forum, 14 april). In die spagaten schuilt juist haar grootste kracht. Al sinds
haar oprichting probeert de PvdA zowel progressieve intellectuelen als lager
opgeleiden, zowel sociaal-liberalen als meer klassieke socialisten te binden.
Voormalig partijvoorzitter Ruud Koole suggereerde eveneens dat het overbruggen
van tegenstellingen (de doorbraakgedachte) van oudsher het bestaansrecht van de
PvdA uitmaakt (het Betoog, 14 april).

Hier is sprake van een verwarring tussen 'klassen' en 'ideeën'. Het bestaan van
een sociologische spagaat wil niet zeggen dat de ideologische spagaat niet hoeft
te worden opgelost. Bos lijkt te suggereren dat het sociaal-liberalisme de
natuurlijke ideologie is van de succesvolle middenklasse, en de klassieke
sociaal-democratie die van de verliezende onderklasse. Dus moet je niet kiezen
voor één van beide wanneer je beide klassen wilt blijven aanspreken.

Maar op deze manier ontloopt hij een scherpe ideologische keuze. Hier wreekt
zich het gebrek aan kennis van en aansluiting bij de sociaal-democratische
traditie: iets waar Becker en Cuperus eveneens over klagen. Het is juist dat de
oorspronkelijke PvdA zowel arbeiders, middengroepen als progressieve
intellectuelen wilde binden. Maar die klassencoalitie werd pas mogelijk gemaakt
door een sterk geprofileerd ideologisch programma: het ethische en sociale
gemeenschapsdenken van de 'rode dominee' Willem Banning.

Dat de PvdA bij haar oprichting sociaal-liberalen en meer klassieke
sociaal-democraten verenigde, is een onhistorische projectie van de ideologische
spagaat van het heden op de jaren vijftig. De sociaal-liberalen (de VDB'ers,
Jacques de Kadt met zijn 'liberale socialisme') waren veruit in de minderheid.
De 'klassieken' waren bovendien verdeeld in marxisten en ethisch-religieuze
socialisten. Het was vooral de 'Banning-mix' van ethisch gemeenschapsdenken en
sociale gerechtigheid die de inhoud van de beginselprogramma's van 1947 en 1959
bepaalde.

De huidige situatie is een andere. Het sociaal-liberalisme heeft sinds de paarse
jaren veel meer ruimte veroverd binnen de PvdA, hetgeen tot uitdrukking kwam in
het door Bos geïnitieerde Beginselmanifest van 2005. Hierin staat het sociale
vrijheidsideaal voorop. Die nadruk wordt in het nieuwe regeerakkoord erg
gemakkelijk ingeruild voor een soort Banning-programma. Maar dan zonder de voor
Banning cruciale verbinding tussen gemeenschapszin en sociale gelijkheid
(bijvoorbeeld via inkomensnivellering), een combinatie die dan ook succesvol kon
worden gekaapt door de SP.

Zowel in de analyse van Becker en Cuperus als in die van Bos schittert namelijk
één spagaat door afwezigheid: die tussen arm en rijk. Zij wordt terloops
geïdentificeerd met die tussen hoog- en laagopgeleiden. Grote
inkomensverschillen lijken daardoor al gauw een soort onvermijdelijkheid van de
markt en van de kennismaatschappij. Het klassieke sociaal-kritische perspectief
van de functieloze en prestatieloze zelfverrijking is verdampt. In dit verband
is het veelzeggend dat in het nieuwe Beginselmanifest 'kennis' is geschrapt uit
het bekende Den Uyl-rijtje van de spreiding van 'kennis, inkomen en macht',
omdat het volgens Bos geen kansverdelende factor zou zijn.

Het gevolg is dat een scherpe 'klassenanalyse' ontbreekt. De middenklasse lijkt
de gehele maatschappij te beslaan, en heeft een 'open dak': de bovenklasse is
afwezig. Maar de sociale en culturele segregatie treedt niet alleen op aan de
onderkant, maar ook aan de bovenkant van de maatschappij, waar een nieuwe klasse
van rijken zich steeds minder van de rest van de maatschappij aantrekt. Door die
omarming van de middenklasse-zonder-plafond mist het denken van Bos een
realistisch machtsperspectief. De sociaal-democratie heeft eigenlijk geen
vijanden meer.

In Buitenhof formuleerde Bos nog eens zijn credo: het leven van gewone mensen
een beetje beter maken. Armoedebestrijding. Goed onderwijs. Probleemwijken
aanpakken. Dingen 'waar alle Nederlanders wat aan hebben'. Maar die poging tot
'profiel maken' zal stranden als Bos niet wat meer intellectuele ambitie
ontwikkelt.

In plaats van 'doctorandussen' wil hij meer 'gewone mensen' en Jan
Schaefer-types als beeldbepalende PvdA'ers. O, die aanbidding van de gewone man
en van de doeners! Terwijl dubbele doctorandus Bos zelf intellectuele types als
prof. dr. Plasterk, prof. dr. Cramer, dr. Ter Horst, dr. Bussemaker en dr.
Timmermans naar voren haalt. En benadrukt dat er meer moet worden geïnvesteerd
in het verhaal van de partij, en meer denkkracht moet worden aangewend. Daar
zijn denkers en geen doeners voor nodig.

Die moeten niet bang zijn de lijn van het Beginselmanifest door te trekken, op
zoek naar een positieve synthese tussen sociale vrijheid en sociale
rechtvaardigheid. Maar dat houdt in dat afstand moet worden genomen van het
christelijk-nationale gemeenschapsdenken, en de weg moet worden teruggevonden
naar die elementen uit de klassieke sociaal-democratische traditie die gaan over
een meer gelijke spreiding van materiële en culturele levenskansen. Dus over een
meer gelijke spreiding van kennis, inkomen en macht.

LOAD-DATE: April 18, 2007

LANGUAGE: DUTCH; NEDERLANDS

NOTES: Dick Pels is voorzitter van de linksliberale denktank Waterland.; De
middenklasse die Bos omarmt, lijkt de gehele maatschappij te beslaan

GRAPHIC: 18FOpels_ph01, Bezoekers van de Miljonairsfair 2006 in de Rai in
Amsterdam., Foto Guus Dubbelman / de Volkskrant

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              109 of 158 DOCUMENTS



                                 de Volkskrant

                                 April 18, 2007

PvdA vergeet inkomens te nivelleren

BYLINE: Dick Pels

SECTION: FORUM; Blz. 11

LENGTH: 975 woorden

SAMENVATTING:

Wouter Bos ziet één spagaat waarin de PvdA verkeert over het hoofd, schrijft
Dick Pels: die tussen arm en rijk. Daardoor ontbreekt een scherpe
klassenanalyse.

VOLLEDIGE TEKST:

In Verloren slag schrijven Frans Becker en René Cuperus dat de PvdA te veel als
los zand aan elkaar hangt en er een 'gespleten ziel' op na houdt. De partij
wordt uit elkaar getrokken door een dubbele spagaat: die tussen traditie en
vernieuwing en die tussen links en het midden. Zij wordt nog eens verdiept door
een nieuwe sociologische breuklijn: de steeds heftiger maatschappelijke
polarisatie tussen hoger en lager opgeleiden, of tussen optimistische winnaars
en pessimistische verliezers van de globalisering.

Wouter Bos maant zijn partij dat ze moet ophouden zichzelf zo te kastijden
(Forum, 14 april). In die spagaten schuilt juist haar grootste kracht. Al sinds
haar oprichting probeert de PvdA zowel progressieve intellectuelen als lager
opgeleiden, zowel sociaal-liberalen als meer klassieke socialisten te binden.
Voormalig partijvoorzitter Ruud Koole suggereerde eveneens dat het overbruggen
van tegenstellingen (de doorbraakgedachte) van oudsher het bestaansrecht van de
PvdA uitmaakt (het Betoog, 14 april).

Hier is sprake van een verwarring tussen 'klassen' en 'ideeën'. Het bestaan van
een sociologische spagaat wil niet zeggen dat de ideologische spagaat niet hoeft
te worden opgelost. Bos lijkt te suggereren dat het sociaal-liberalisme de
natuurlijke ideologie is van de succesvolle middenklasse, en de klassieke
sociaal-democratie die van de verliezende onderklasse. Dus moet je niet kiezen
voor één van beide wanneer je beide klassen wilt blijven aanspreken.

Maar op deze manier ontloopt hij een scherpe ideologische keuze. Hier wreekt
zich het gebrek aan kennis van en aansluiting bij de sociaal-democratische
traditie: iets waar Becker en Cuperus eveneens over klagen. Het is juist dat de
oorspronkelijke PvdA zowel arbeiders, middengroepen als progressieve
intellectuelen wilde binden. Maar die klassencoalitie werd pas mogelijk gemaakt
door een sterk geprofileerd ideologisch programma: het ethische en sociale
gemeenschapsdenken van de 'rode dominee' Willem Banning.

Dat de PvdA bij haar oprichting sociaal-liberalen en meer klassieke
sociaal-democraten verenigde, is een onhistorische projectie van de ideologische
spagaat van het heden op de jaren vijftig. De sociaal-liberalen (de VDB'ers,
Jacques de Kadt met zijn 'liberale socialisme') waren veruit in de minderheid.
De 'klassieken' waren bovendien verdeeld in marxisten en ethisch-religieuze
socialisten. Het was vooral de 'Banning-mix' van ethisch gemeenschapsdenken en
sociale gerechtigheid die de inhoud van de beginselprogramma's van 1947 en 1959
bepaalde.

De huidige situatie is een andere. Het sociaal-liberalisme heeft sinds de paarse
jaren veel meer ruimte veroverd binnen de PvdA, hetgeen tot uitdrukking kwam in
het door Bos geïnitieerde Beginselmanifest van 2005. Hierin staat het sociale
vrijheidsideaal voorop. Die nadruk wordt in het nieuwe regeerakkoord erg
gemakkelijk ingeruild voor een soort Banning-programma. Maar dan zonder de voor
Banning cruciale verbinding tussen gemeenschapszin en sociale gelijkheid
(bijvoorbeeld via inkomensnivellering), een combinatie die dan ook succesvol kon
worden gekaapt door de SP.

Zowel in de analyse van Becker en Cuperus als in die van Bos schittert namelijk
één spagaat door afwezigheid: die tussen arm en rijk. Zij wordt terloops
geïdentificeerd met die tussen hoog- en laagopgeleiden. Grote
inkomensverschillen lijken daardoor al gauw een soort onvermijdelijkheid van de
markt en van de kennismaatschappij. Het klassieke sociaal-kritische perspectief
van de functieloze en prestatieloze zelfverrijking is verdampt. In dit verband
is het veelzeggend dat in het nieuwe Beginselmanifest 'kennis' is geschrapt uit
het bekende Den Uyl-rijtje van de spreiding van 'kennis, inkomen en macht',
omdat het volgens Bos geen kansverdelende factor zou zijn.

Het gevolg is dat een scherpe 'klassenanalyse' ontbreekt. De middenklasse lijkt
de gehele maatschappij te beslaan, en heeft een 'open dak': de bovenklasse is
afwezig. Maar de sociale en culturele segregatie treedt niet alleen op aan de
onderkant, maar ook aan de bovenkant van de maatschappij, waar een nieuwe klasse
van rijken zich steeds minder van de rest van de maatschappij aantrekt. Door die
omarming van de middenklasse-zonder-plafond mist het denken van Bos een
realistisch machtsperspectief. De sociaal-democratie heeft eigenlijk geen
vijanden meer.

In Buitenhof formuleerde Bos nog eens zijn credo: het leven van gewone mensen
een beetje beter maken. Armoedebestrijding. Goed onderwijs. Probleemwijken
aanpakken. Dingen 'waar alle Nederlanders wat aan hebben'. Maar die poging tot
'profiel maken' zal stranden als Bos niet wat meer intellectuele ambitie
ontwikkelt.

In plaats van 'doctorandussen' wil hij meer 'gewone mensen' en Jan
Schaefer-types als beeldbepalende PvdA'ers. O, die aanbidding van de gewone man
en van de doeners! Terwijl dubbele doctorandus Bos zelf intellectuele types als
prof. dr. Plasterk, prof. dr. Cramer, dr. Ter Horst, dr. Bussemaker en dr.
Timmermans naar voren haalt. En benadrukt dat er meer moet worden geïnvesteerd
in het verhaal van de partij, en meer denkkracht moet worden aangewend. Daar
zijn denkers en geen doeners voor nodig.

Die moeten niet bang zijn de lijn van het Beginselmanifest door te trekken, op
zoek naar een positieve synthese tussen sociale vrijheid en sociale
rechtvaardigheid. Maar dat houdt in dat afstand moet worden genomen van het
christelijk-nationale gemeenschapsdenken, en de weg moet worden teruggevonden
naar die elementen uit de klassieke sociaal-democratische traditie die gaan over
een meer gelijke spreiding van materiële en culturele levenskansen. Dus over een
meer gelijke spreiding van kennis, inkomen en macht.

LOAD-DATE: April 18, 2007

LANGUAGE: DUTCH; NEDERLANDS

NOTES: Dick Pels is voorzitter van de linksliberale denktank Waterland.; De
middenklasse die Bos omarmt, lijkt de gehele maatschappij te beslaan

GRAPHIC: 18FOpels_ph01, Bezoekers van de Miljonairsfair 2006 in de Rai in
Amsterdam., Foto Guus Dubbelman / de Volkskrant

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              110 of 158 DOCUMENTS



                                 de Volkskrant

                                 April 18, 2007

PvdA vergeet inkomens te nivelleren

BYLINE: Dick Pels

SECTION: FORUM; Blz. 11

LENGTH: 975 woorden

SAMENVATTING:

Wouter Bos ziet één spagaat waarin de PvdA verkeert over het hoofd, schrijft
Dick Pels: die tussen arm en rijk. Daardoor ontbreekt een scherpe
klassenanalyse.

VOLLEDIGE TEKST:

In Verloren slag schrijven Frans Becker en René Cuperus dat de PvdA te veel als
los zand aan elkaar hangt en er een 'gespleten ziel' op na houdt. De partij
wordt uit elkaar getrokken door een dubbele spagaat: die tussen traditie en
vernieuwing en die tussen links en het midden. Zij wordt nog eens verdiept door
een nieuwe sociologische breuklijn: de steeds heftiger maatschappelijke
polarisatie tussen hoger en lager opgeleiden, of tussen optimistische winnaars
en pessimistische verliezers van de globalisering.

Wouter Bos maant zijn partij dat ze moet ophouden zichzelf zo te kastijden
(Forum, 14 april). In die spagaten schuilt juist haar grootste kracht. Al sinds
haar oprichting probeert de PvdA zowel progressieve intellectuelen als lager
opgeleiden, zowel sociaal-liberalen als meer klassieke socialisten te binden.
Voormalig partijvoorzitter Ruud Koole suggereerde eveneens dat het overbruggen
van tegenstellingen (de doorbraakgedachte) van oudsher het bestaansrecht van de
PvdA uitmaakt (het Betoog, 14 april).

Hier is sprake van een verwarring tussen 'klassen' en 'ideeën'. Het bestaan van
een sociologische spagaat wil niet zeggen dat de ideologische spagaat niet hoeft
te worden opgelost. Bos lijkt te suggereren dat het sociaal-liberalisme de
natuurlijke ideologie is van de succesvolle middenklasse, en de klassieke
sociaal-democratie die van de verliezende onderklasse. Dus moet je niet kiezen
voor één van beide wanneer je beide klassen wilt blijven aanspreken.

Maar op deze manier ontloopt hij een scherpe ideologische keuze. Hier wreekt
zich het gebrek aan kennis van en aansluiting bij de sociaal-democratische
traditie: iets waar Becker en Cuperus eveneens over klagen. Het is juist dat de
oorspronkelijke PvdA zowel arbeiders, middengroepen als progressieve
intellectuelen wilde binden. Maar die klassencoalitie werd pas mogelijk gemaakt
door een sterk geprofileerd ideologisch programma: het ethische en sociale
gemeenschapsdenken van de 'rode dominee' Willem Banning.

Dat de PvdA bij haar oprichting sociaal-liberalen en meer klassieke
sociaal-democraten verenigde, is een onhistorische projectie van de ideologische
spagaat van het heden op de jaren vijftig. De sociaal-liberalen (de VDB'ers,
Jacques de Kadt met zijn 'liberale socialisme') waren veruit in de minderheid.
De 'klassieken' waren bovendien verdeeld in marxisten en ethisch-religieuze
socialisten. Het was vooral de 'Banning-mix' van ethisch gemeenschapsdenken en
sociale gerechtigheid die de inhoud van de beginselprogramma's van 1947 en 1959
bepaalde.

De huidige situatie is een andere. Het sociaal-liberalisme heeft sinds de paarse
jaren veel meer ruimte veroverd binnen de PvdA, hetgeen tot uitdrukking kwam in
het door Bos geïnitieerde Beginselmanifest van 2005. Hierin staat het sociale
vrijheidsideaal voorop. Die nadruk wordt in het nieuwe regeerakkoord erg
gemakkelijk ingeruild voor een soort Banning-programma. Maar dan zonder de voor
Banning cruciale verbinding tussen gemeenschapszin en sociale gelijkheid
(bijvoorbeeld via inkomensnivellering), een combinatie die dan ook succesvol kon
worden gekaapt door de SP.

Zowel in de analyse van Becker en Cuperus als in die van Bos schittert namelijk
één spagaat door afwezigheid: die tussen arm en rijk. Zij wordt terloops
geïdentificeerd met die tussen hoog- en laagopgeleiden. Grote
inkomensverschillen lijken daardoor al gauw een soort onvermijdelijkheid van de
markt en van de kennismaatschappij. Het klassieke sociaal-kritische perspectief
van de functieloze en prestatieloze zelfverrijking is verdampt. In dit verband
is het veelzeggend dat in het nieuwe Beginselmanifest 'kennis' is geschrapt uit
het bekende Den Uyl-rijtje van de spreiding van 'kennis, inkomen en macht',
omdat het volgens Bos geen kansverdelende factor zou zijn.

Het gevolg is dat een scherpe 'klassenanalyse' ontbreekt. De middenklasse lijkt
de gehele maatschappij te beslaan, en heeft een 'open dak': de bovenklasse is
afwezig. Maar de sociale en culturele segregatie treedt niet alleen op aan de
onderkant, maar ook aan de bovenkant van de maatschappij, waar een nieuwe klasse
van rijken zich steeds minder van de rest van de maatschappij aantrekt. Door die
omarming van de middenklasse-zonder-plafond mist het denken van Bos een
realistisch machtsperspectief. De sociaal-democratie heeft eigenlijk geen
vijanden meer.

In Buitenhof formuleerde Bos nog eens zijn credo: het leven van gewone mensen
een beetje beter maken. Armoedebestrijding. Goed onderwijs. Probleemwijken
aanpakken. Dingen 'waar alle Nederlanders wat aan hebben'. Maar die poging tot
'profiel maken' zal stranden als Bos niet wat meer intellectuele ambitie
ontwikkelt.

In plaats van 'doctorandussen' wil hij meer 'gewone mensen' en Jan
Schaefer-types als beeldbepalende PvdA'ers. O, die aanbidding van de gewone man
en van de doeners! Terwijl dubbele doctorandus Bos zelf intellectuele types als
prof. dr. Plasterk, prof. dr. Cramer, dr. Ter Horst, dr. Bussemaker en dr.
Timmermans naar voren haalt. En benadrukt dat er meer moet worden geïnvesteerd
in het verhaal van de partij, en meer denkkracht moet worden aangewend. Daar
zijn denkers en geen doeners voor nodig.

Die moeten niet bang zijn de lijn van het Beginselmanifest door te trekken, op
zoek naar een positieve synthese tussen sociale vrijheid en sociale
rechtvaardigheid. Maar dat houdt in dat afstand moet worden genomen van het
christelijk-nationale gemeenschapsdenken, en de weg moet worden teruggevonden
naar die elementen uit de klassieke sociaal-democratische traditie die gaan over
een meer gelijke spreiding van materiële en culturele levenskansen. Dus over een
meer gelijke spreiding van kennis, inkomen en macht.

LOAD-DATE: April 18, 2007

LANGUAGE: DUTCH; NEDERLANDS

NOTES: Dick Pels is voorzitter van de linksliberale denktank Waterland.; De
middenklasse die Bos omarmt, lijkt de gehele maatschappij te beslaan

GRAPHIC: 18FOpels_ph01, Bezoekers van de Miljonairsfair 2006 in de Rai in
Amsterdam., Foto Guus Dubbelman / de Volkskrant

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              111 of 158 DOCUMENTS



                                 de Volkskrant

                                 April 18, 2007

PvdA vergeet inkomens te nivelleren

BYLINE: Dick Pels

SECTION: FORUM; Blz. 11

LENGTH: 975 woorden

SAMENVATTING:

Wouter Bos ziet één spagaat waarin de PvdA verkeert over het hoofd, schrijft
Dick Pels: die tussen arm en rijk. Daardoor ontbreekt een scherpe
klassenanalyse.

VOLLEDIGE TEKST:

In Verloren slag schrijven Frans Becker en René Cuperus dat de PvdA te veel als
los zand aan elkaar hangt en er een 'gespleten ziel' op na houdt. De partij
wordt uit elkaar getrokken door een dubbele spagaat: die tussen traditie en
vernieuwing en die tussen links en het midden. Zij wordt nog eens verdiept door
een nieuwe sociologische breuklijn: de steeds heftiger maatschappelijke
polarisatie tussen hoger en lager opgeleiden, of tussen optimistische winnaars
en pessimistische verliezers van de globalisering.

Wouter Bos maant zijn partij dat ze moet ophouden zichzelf zo te kastijden
(Forum, 14 april). In die spagaten schuilt juist haar grootste kracht. Al sinds
haar oprichting probeert de PvdA zowel progressieve intellectuelen als lager
opgeleiden, zowel sociaal-liberalen als meer klassieke socialisten te binden.
Voormalig partijvoorzitter Ruud Koole suggereerde eveneens dat het overbruggen
van tegenstellingen (de doorbraakgedachte) van oudsher het bestaansrecht van de
PvdA uitmaakt (het Betoog, 14 april).

Hier is sprake van een verwarring tussen 'klassen' en 'ideeën'. Het bestaan van
een sociologische spagaat wil niet zeggen dat de ideologische spagaat niet hoeft
te worden opgelost. Bos lijkt te suggereren dat het sociaal-liberalisme de
natuurlijke ideologie is van de succesvolle middenklasse, en de klassieke
sociaal-democratie die van de verliezende onderklasse. Dus moet je niet kiezen
voor één van beide wanneer je beide klassen wilt blijven aanspreken.

Maar op deze manier ontloopt hij een scherpe ideologische keuze. Hier wreekt
zich het gebrek aan kennis van en aansluiting bij de sociaal-democratische
traditie: iets waar Becker en Cuperus eveneens over klagen. Het is juist dat de
oorspronkelijke PvdA zowel arbeiders, middengroepen als progressieve
intellectuelen wilde binden. Maar die klassencoalitie werd pas mogelijk gemaakt
door een sterk geprofileerd ideologisch programma: het ethische en sociale
gemeenschapsdenken van de 'rode dominee' Willem Banning.

Dat de PvdA bij haar oprichting sociaal-liberalen en meer klassieke
sociaal-democraten verenigde, is een onhistorische projectie van de ideologische
spagaat van het heden op de jaren vijftig. De sociaal-liberalen (de VDB'ers,
Jacques de Kadt met zijn 'liberale socialisme') waren veruit in de minderheid.
De 'klassieken' waren bovendien verdeeld in marxisten en ethisch-religieuze
socialisten. Het was vooral de 'Banning-mix' van ethisch gemeenschapsdenken en
sociale gerechtigheid die de inhoud van de beginselprogramma's van 1947 en 1959
bepaalde.

De huidige situatie is een andere. Het sociaal-liberalisme heeft sinds de paarse
jaren veel meer ruimte veroverd binnen de PvdA, hetgeen tot uitdrukking kwam in
het door Bos geïnitieerde Beginselmanifest van 2005. Hierin staat het sociale
vrijheidsideaal voorop. Die nadruk wordt in het nieuwe regeerakkoord erg
gemakkelijk ingeruild voor een soort Banning-programma. Maar dan zonder de voor
Banning cruciale verbinding tussen gemeenschapszin en sociale gelijkheid
(bijvoorbeeld via inkomensnivellering), een combinatie die dan ook succesvol kon
worden gekaapt door de SP.

Zowel in de analyse van Becker en Cuperus als in die van Bos schittert namelijk
één spagaat door afwezigheid: die tussen arm en rijk. Zij wordt terloops
geïdentificeerd met die tussen hoog- en laagopgeleiden. Grote
inkomensverschillen lijken daardoor al gauw een soort onvermijdelijkheid van de
markt en van de kennismaatschappij. Het klassieke sociaal-kritische perspectief
van de functieloze en prestatieloze zelfverrijking is verdampt. In dit verband
is het veelzeggend dat in het nieuwe Beginselmanifest 'kennis' is geschrapt uit
het bekende Den Uyl-rijtje van de spreiding van 'kennis, inkomen en macht',
omdat het volgens Bos geen kansverdelende factor zou zijn.

Het gevolg is dat een scherpe 'klassenanalyse' ontbreekt. De middenklasse lijkt
de gehele maatschappij te beslaan, en heeft een 'open dak': de bovenklasse is
afwezig. Maar de sociale en culturele segregatie treedt niet alleen op aan de
onderkant, maar ook aan de bovenkant van de maatschappij, waar een nieuwe klasse
van rijken zich steeds minder van de rest van de maatschappij aantrekt. Door die
omarming van de middenklasse-zonder-plafond mist het denken van Bos een
realistisch machtsperspectief. De sociaal-democratie heeft eigenlijk geen
vijanden meer.

In Buitenhof formuleerde Bos nog eens zijn credo: het leven van gewone mensen
een beetje beter maken. Armoedebestrijding. Goed onderwijs. Probleemwijken
aanpakken. Dingen 'waar alle Nederlanders wat aan hebben'. Maar die poging tot
'profiel maken' zal stranden als Bos niet wat meer intellectuele ambitie
ontwikkelt.

In plaats van 'doctorandussen' wil hij meer 'gewone mensen' en Jan
Schaefer-types als beeldbepalende PvdA'ers. O, die aanbidding van de gewone man
en van de doeners! Terwijl dubbele doctorandus Bos zelf intellectuele types als
prof. dr. Plasterk, prof. dr. Cramer, dr. Ter Horst, dr. Bussemaker en dr.
Timmermans naar voren haalt. En benadrukt dat er meer moet worden geïnvesteerd
in het verhaal van de partij, en meer denkkracht moet worden aangewend. Daar
zijn denkers en geen doeners voor nodig.

Die moeten niet bang zijn de lijn van het Beginselmanifest door te trekken, op
zoek naar een positieve synthese tussen sociale vrijheid en sociale
rechtvaardigheid. Maar dat houdt in dat afstand moet worden genomen van het
christelijk-nationale gemeenschapsdenken, en de weg moet worden teruggevonden
naar die elementen uit de klassieke sociaal-democratische traditie die gaan over
een meer gelijke spreiding van materiële en culturele levenskansen. Dus over een
meer gelijke spreiding van kennis, inkomen en macht.

LOAD-DATE: April 18, 2007

LANGUAGE: DUTCH; NEDERLANDS

NOTES: Dick Pels is voorzitter van de linksliberale denktank Waterland.; De
middenklasse die Bos omarmt, lijkt de gehele maatschappij te beslaan

GRAPHIC: 18FOpels_ph01, Bezoekers van de Miljonairsfair 2006 in de Rai in
Amsterdam., Foto Guus Dubbelman / de Volkskrant

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              112 of 158 DOCUMENTS



                                 de Volkskrant

                                 April 18, 2007

PvdA vergeet inkomens te nivelleren

BYLINE: Dick Pels

SECTION: FORUM; Blz. 11

LENGTH: 975 woorden

SAMENVATTING:

Wouter Bos ziet één spagaat waarin de PvdA verkeert over het hoofd, schrijft
Dick Pels: die tussen arm en rijk. Daardoor ontbreekt een scherpe
klassenanalyse.

VOLLEDIGE TEKST:

In Verloren slag schrijven Frans Becker en René Cuperus dat de PvdA te veel als
los zand aan elkaar hangt en er een 'gespleten ziel' op na houdt. De partij
wordt uit elkaar getrokken door een dubbele spagaat: die tussen traditie en
vernieuwing en die tussen links en het midden. Zij wordt nog eens verdiept door
een nieuwe sociologische breuklijn: de steeds heftiger maatschappelijke
polarisatie tussen hoger en lager opgeleiden, of tussen optimistische winnaars
en pessimistische verliezers van de globalisering.

Wouter Bos maant zijn partij dat ze moet ophouden zichzelf zo te kastijden
(Forum, 14 april). In die spagaten schuilt juist haar grootste kracht. Al sinds
haar oprichting probeert de PvdA zowel progressieve intellectuelen als lager
opgeleiden, zowel sociaal-liberalen als meer klassieke socialisten te binden.
Voormalig partijvoorzitter Ruud Koole suggereerde eveneens dat het overbruggen
van tegenstellingen (de doorbraakgedachte) van oudsher het bestaansrecht van de
PvdA uitmaakt (het Betoog, 14 april).

Hier is sprake van een verwarring tussen 'klassen' en 'ideeën'. Het bestaan van
een sociologische spagaat wil niet zeggen dat de ideologische spagaat niet hoeft
te worden opgelost. Bos lijkt te suggereren dat het sociaal-liberalisme de
natuurlijke ideologie is van de succesvolle middenklasse, en de klassieke
sociaal-democratie die van de verliezende onderklasse. Dus moet je niet kiezen
voor één van beide wanneer je beide klassen wilt blijven aanspreken.

Maar op deze manier ontloopt hij een scherpe ideologische keuze. Hier wreekt
zich het gebrek aan kennis van en aansluiting bij de sociaal-democratische
traditie: iets waar Becker en Cuperus eveneens over klagen. Het is juist dat de
oorspronkelijke PvdA zowel arbeiders, middengroepen als progressieve
intellectuelen wilde binden. Maar die klassencoalitie werd pas mogelijk gemaakt
door een sterk geprofileerd ideologisch programma: het ethische en sociale
gemeenschapsdenken van de 'rode dominee' Willem Banning.

Dat de PvdA bij haar oprichting sociaal-liberalen en meer klassieke
sociaal-democraten verenigde, is een onhistorische projectie van de ideologische
spagaat van het heden op de jaren vijftig. De sociaal-liberalen (de VDB'ers,
Jacques de Kadt met zijn 'liberale socialisme') waren veruit in de minderheid.
De 'klassieken' waren bovendien verdeeld in marxisten en ethisch-religieuze
socialisten. Het was vooral de 'Banning-mix' van ethisch gemeenschapsdenken en
sociale gerechtigheid die de inhoud van de beginselprogramma's van 1947 en 1959
bepaalde.

De huidige situatie is een andere. Het sociaal-liberalisme heeft sinds de paarse
jaren veel meer ruimte veroverd binnen de PvdA, hetgeen tot uitdrukking kwam in
het door Bos geïnitieerde Beginselmanifest van 2005. Hierin staat het sociale
vrijheidsideaal voorop. Die nadruk wordt in het nieuwe regeerakkoord erg
gemakkelijk ingeruild voor een soort Banning-programma. Maar dan zonder de voor
Banning cruciale verbinding tussen gemeenschapszin en sociale gelijkheid
(bijvoorbeeld via inkomensnivellering), een combinatie die dan ook succesvol kon
worden gekaapt door de SP.

Zowel in de analyse van Becker en Cuperus als in die van Bos schittert namelijk
één spagaat door afwezigheid: die tussen arm en rijk. Zij wordt terloops
geïdentificeerd met die tussen hoog- en laagopgeleiden. Grote
inkomensverschillen lijken daardoor al gauw een soort onvermijdelijkheid van de
markt en van de kennismaatschappij. Het klassieke sociaal-kritische perspectief
van de functieloze en prestatieloze zelfverrijking is verdampt. In dit verband
is het veelzeggend dat in het nieuwe Beginselmanifest 'kennis' is geschrapt uit
het bekende Den Uyl-rijtje van de spreiding van 'kennis, inkomen en macht',
omdat het volgens Bos geen kansverdelende factor zou zijn.

Het gevolg is dat een scherpe 'klassenanalyse' ontbreekt. De middenklasse lijkt
de gehele maatschappij te beslaan, en heeft een 'open dak': de bovenklasse is
afwezig. Maar de sociale en culturele segregatie treedt niet alleen op aan de
onderkant, maar ook aan de bovenkant van de maatschappij, waar een nieuwe klasse
van rijken zich steeds minder van de rest van de maatschappij aantrekt. Door die
omarming van de middenklasse-zonder-plafond mist het denken van Bos een
realistisch machtsperspectief. De sociaal-democratie heeft eigenlijk geen
vijanden meer.

In Buitenhof formuleerde Bos nog eens zijn credo: het leven van gewone mensen
een beetje beter maken. Armoedebestrijding. Goed onderwijs. Probleemwijken
aanpakken. Dingen 'waar alle Nederlanders wat aan hebben'. Maar die poging tot
'profiel maken' zal stranden als Bos niet wat meer intellectuele ambitie
ontwikkelt.

In plaats van 'doctorandussen' wil hij meer 'gewone mensen' en Jan
Schaefer-types als beeldbepalende PvdA'ers. O, die aanbidding van de gewone man
en van de doeners! Terwijl dubbele doctorandus Bos zelf intellectuele types als
prof. dr. Plasterk, prof. dr. Cramer, dr. Ter Horst, dr. Bussemaker en dr.
Timmermans naar voren haalt. En benadrukt dat er meer moet worden geïnvesteerd
in het verhaal van de partij, en meer denkkracht moet worden aangewend. Daar
zijn denkers en geen doeners voor nodig.

Die moeten niet bang zijn de lijn van het Beginselmanifest door te trekken, op
zoek naar een positieve synthese tussen sociale vrijheid en sociale
rechtvaardigheid. Maar dat houdt in dat afstand moet worden genomen van het
christelijk-nationale gemeenschapsdenken, en de weg moet worden teruggevonden
naar die elementen uit de klassieke sociaal-democratische traditie die gaan over
een meer gelijke spreiding van materiële en culturele levenskansen. Dus over een
meer gelijke spreiding van kennis, inkomen en macht.

LOAD-DATE: April 18, 2007

LANGUAGE: DUTCH; NEDERLANDS

NOTES: Dick Pels is voorzitter van de linksliberale denktank Waterland.; De
middenklasse die Bos omarmt, lijkt de gehele maatschappij te beslaan

GRAPHIC: 18FOpels_ph01, Bezoekers van de Miljonairsfair 2006 in de Rai in
Amsterdam., Foto Guus Dubbelman / de Volkskrant

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              113 of 158 DOCUMENTS



                                 de Volkskrant

                                 April 18, 2007

PvdA vergeet inkomens te nivelleren

BYLINE: Dick Pels

SECTION: FORUM; Blz. 11

LENGTH: 975 woorden

SAMENVATTING:

Wouter Bos ziet één spagaat waarin de PvdA verkeert over het hoofd, schrijft
Dick Pels: die tussen arm en rijk. Daardoor ontbreekt een scherpe
klassenanalyse.

VOLLEDIGE TEKST:

In Verloren slag schrijven Frans Becker en René Cuperus dat de PvdA te veel als
los zand aan elkaar hangt en er een 'gespleten ziel' op na houdt. De partij
wordt uit elkaar getrokken door een dubbele spagaat: die tussen traditie en
vernieuwing en die tussen links en het midden. Zij wordt nog eens verdiept door
een nieuwe sociologische breuklijn: de steeds heftiger maatschappelijke
polarisatie tussen hoger en lager opgeleiden, of tussen optimistische winnaars
en pessimistische verliezers van de globalisering.

Wouter Bos maant zijn partij dat ze moet ophouden zichzelf zo te kastijden
(Forum, 14 april). In die spagaten schuilt juist haar grootste kracht. Al sinds
haar oprichting probeert de PvdA zowel progressieve intellectuelen als lager
opgeleiden, zowel sociaal-liberalen als meer klassieke socialisten te binden.
Voormalig partijvoorzitter Ruud Koole suggereerde eveneens dat het overbruggen
van tegenstellingen (de doorbraakgedachte) van oudsher het bestaansrecht van de
PvdA uitmaakt (het Betoog, 14 april).

Hier is sprake van een verwarring tussen 'klassen' en 'ideeën'. Het bestaan van
een sociologische spagaat wil niet zeggen dat de ideologische spagaat niet hoeft
te worden opgelost. Bos lijkt te suggereren dat het sociaal-liberalisme de
natuurlijke ideologie is van de succesvolle middenklasse, en de klassieke
sociaal-democratie die van de verliezende onderklasse. Dus moet je niet kiezen
voor één van beide wanneer je beide klassen wilt blijven aanspreken.

Maar op deze manier ontloopt hij een scherpe ideologische keuze. Hier wreekt
zich het gebrek aan kennis van en aansluiting bij de sociaal-democratische
traditie: iets waar Becker en Cuperus eveneens over klagen. Het is juist dat de
oorspronkelijke PvdA zowel arbeiders, middengroepen als progressieve
intellectuelen wilde binden. Maar die klassencoalitie werd pas mogelijk gemaakt
door een sterk geprofileerd ideologisch programma: het ethische en sociale
gemeenschapsdenken van de 'rode dominee' Willem Banning.

Dat de PvdA bij haar oprichting sociaal-liberalen en meer klassieke
sociaal-democraten verenigde, is een onhistorische projectie van de ideologische
spagaat van het heden op de jaren vijftig. De sociaal-liberalen (de VDB'ers,
Jacques de Kadt met zijn 'liberale socialisme') waren veruit in de minderheid.
De 'klassieken' waren bovendien verdeeld in marxisten en ethisch-religieuze
socialisten. Het was vooral de 'Banning-mix' van ethisch gemeenschapsdenken en
sociale gerechtigheid die de inhoud van de beginselprogramma's van 1947 en 1959
bepaalde.

De huidige situatie is een andere. Het sociaal-liberalisme heeft sinds de paarse
jaren veel meer ruimte veroverd binnen de PvdA, hetgeen tot uitdrukking kwam in
het door Bos geïnitieerde Beginselmanifest van 2005. Hierin staat het sociale
vrijheidsideaal voorop. Die nadruk wordt in het nieuwe regeerakkoord erg
gemakkelijk ingeruild voor een soort Banning-programma. Maar dan zonder de voor
Banning cruciale verbinding tussen gemeenschapszin en sociale gelijkheid
(bijvoorbeeld via inkomensnivellering), een combinatie die dan ook succesvol kon
worden gekaapt door de SP.

Zowel in de analyse van Becker en Cuperus als in die van Bos schittert namelijk
één spagaat door afwezigheid: die tussen arm en rijk. Zij wordt terloops
geïdentificeerd met die tussen hoog- en laagopgeleiden. Grote
inkomensverschillen lijken daardoor al gauw een soort onvermijdelijkheid van de
markt en van de kennismaatschappij. Het klassieke sociaal-kritische perspectief
van de functieloze en prestatieloze zelfverrijking is verdampt. In dit verband
is het veelzeggend dat in het nieuwe Beginselmanifest 'kennis' is geschrapt uit
het bekende Den Uyl-rijtje van de spreiding van 'kennis, inkomen en macht',
omdat het volgens Bos geen kansverdelende factor zou zijn.

Het gevolg is dat een scherpe 'klassenanalyse' ontbreekt. De middenklasse lijkt
de gehele maatschappij te beslaan, en heeft een 'open dak': de bovenklasse is
afwezig. Maar de sociale en culturele segregatie treedt niet alleen op aan de
onderkant, maar ook aan de bovenkant van de maatschappij, waar een nieuwe klasse
van rijken zich steeds minder van de rest van de maatschappij aantrekt. Door die
omarming van de middenklasse-zonder-plafond mist het denken van Bos een
realistisch machtsperspectief. De sociaal-democratie heeft eigenlijk geen
vijanden meer.

In Buitenhof formuleerde Bos nog eens zijn credo: het leven van gewone mensen
een beetje beter maken. Armoedebestrijding. Goed onderwijs. Probleemwijken
aanpakken. Dingen 'waar alle Nederlanders wat aan hebben'. Maar die poging tot
'profiel maken' zal stranden als Bos niet wat meer intellectuele ambitie
ontwikkelt.

In plaats van 'doctorandussen' wil hij meer 'gewone mensen' en Jan
Schaefer-types als beeldbepalende PvdA'ers. O, die aanbidding van de gewone man
en van de doeners! Terwijl dubbele doctorandus Bos zelf intellectuele types als
prof. dr. Plasterk, prof. dr. Cramer, dr. Ter Horst, dr. Bussemaker en dr.
Timmermans naar voren haalt. En benadrukt dat er meer moet worden geïnvesteerd
in het verhaal van de partij, en meer denkkracht moet worden aangewend. Daar
zijn denkers en geen doeners voor nodig.

Die moeten niet bang zijn de lijn van het Beginselmanifest door te trekken, op
zoek naar een positieve synthese tussen sociale vrijheid en sociale
rechtvaardigheid. Maar dat houdt in dat afstand moet worden genomen van het
christelijk-nationale gemeenschapsdenken, en de weg moet worden teruggevonden
naar die elementen uit de klassieke sociaal-democratische traditie die gaan over
een meer gelijke spreiding van materiële en culturele levenskansen. Dus over een
meer gelijke spreiding van kennis, inkomen en macht.

LOAD-DATE: April 18, 2007

LANGUAGE: DUTCH; NEDERLANDS

NOTES: Dick Pels is voorzitter van de linksliberale denktank Waterland.; De
middenklasse die Bos omarmt, lijkt de gehele maatschappij te beslaan

GRAPHIC: 18FOpels_ph01, Bezoekers van de Miljonairsfair 2006 in de Rai in
Amsterdam., Foto Guus Dubbelman / de Volkskrant

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              114 of 158 DOCUMENTS



                                 de Volkskrant

                                 April 18, 2007

PvdA vergeet inkomens te nivelleren

BYLINE: Dick Pels

SECTION: FORUM; Blz. 11

LENGTH: 975 woorden

SAMENVATTING:

Wouter Bos ziet één spagaat waarin de PvdA verkeert over het hoofd, schrijft
Dick Pels: die tussen arm en rijk. Daardoor ontbreekt een scherpe
klassenanalyse.

VOLLEDIGE TEKST:

In Verloren slag schrijven Frans Becker en René Cuperus dat de PvdA te veel als
los zand aan elkaar hangt en er een 'gespleten ziel' op na houdt. De partij
wordt uit elkaar getrokken door een dubbele spagaat: die tussen traditie en
vernieuwing en die tussen links en het midden. Zij wordt nog eens verdiept door
een nieuwe sociologische breuklijn: de steeds heftiger maatschappelijke
polarisatie tussen hoger en lager opgeleiden, of tussen optimistische winnaars
en pessimistische verliezers van de globalisering.

Wouter Bos maant zijn partij dat ze moet ophouden zichzelf zo te kastijden
(Forum, 14 april). In die spagaten schuilt juist haar grootste kracht. Al sinds
haar oprichting probeert de PvdA zowel progressieve intellectuelen als lager
opgeleiden, zowel sociaal-liberalen als meer klassieke socialisten te binden.
Voormalig partijvoorzitter Ruud Koole suggereerde eveneens dat het overbruggen
van tegenstellingen (de doorbraakgedachte) van oudsher het bestaansrecht van de
PvdA uitmaakt (het Betoog, 14 april).

Hier is sprake van een verwarring tussen 'klassen' en 'ideeën'. Het bestaan van
een sociologische spagaat wil niet zeggen dat de ideologische spagaat niet hoeft
te worden opgelost. Bos lijkt te suggereren dat het sociaal-liberalisme de
natuurlijke ideologie is van de succesvolle middenklasse, en de klassieke
sociaal-democratie die van de verliezende onderklasse. Dus moet je niet kiezen
voor één van beide wanneer je beide klassen wilt blijven aanspreken.

Maar op deze manier ontloopt hij een scherpe ideologische keuze. Hier wreekt
zich het gebrek aan kennis van en aansluiting bij de sociaal-democratische
traditie: iets waar Becker en Cuperus eveneens over klagen. Het is juist dat de
oorspronkelijke PvdA zowel arbeiders, middengroepen als progressieve
intellectuelen wilde binden. Maar die klassencoalitie werd pas mogelijk gemaakt
door een sterk geprofileerd ideologisch programma: het ethische en sociale
gemeenschapsdenken van de 'rode dominee' Willem Banning.

Dat de PvdA bij haar oprichting sociaal-liberalen en meer klassieke
sociaal-democraten verenigde, is een onhistorische projectie van de ideologische
spagaat van het heden op de jaren vijftig. De sociaal-liberalen (de VDB'ers,
Jacques de Kadt met zijn 'liberale socialisme') waren veruit in de minderheid.
De 'klassieken' waren bovendien verdeeld in marxisten en ethisch-religieuze
socialisten. Het was vooral de 'Banning-mix' van ethisch gemeenschapsdenken en
sociale gerechtigheid die de inhoud van de beginselprogramma's van 1947 en 1959
bepaalde.

De huidige situatie is een andere. Het sociaal-liberalisme heeft sinds de paarse
jaren veel meer ruimte veroverd binnen de PvdA, hetgeen tot uitdrukking kwam in
het door Bos geïnitieerde Beginselmanifest van 2005. Hierin staat het sociale
vrijheidsideaal voorop. Die nadruk wordt in het nieuwe regeerakkoord erg
gemakkelijk ingeruild voor een soort Banning-programma. Maar dan zonder de voor
Banning cruciale verbinding tussen gemeenschapszin en sociale gelijkheid
(bijvoorbeeld via inkomensnivellering), een combinatie die dan ook succesvol kon
worden gekaapt door de SP.

Zowel in de analyse van Becker en Cuperus als in die van Bos schittert namelijk
één spagaat door afwezigheid: die tussen arm en rijk. Zij wordt terloops
geïdentificeerd met die tussen hoog- en laagopgeleiden. Grote
inkomensverschillen lijken daardoor al gauw een soort onvermijdelijkheid van de
markt en van de kennismaatschappij. Het klassieke sociaal-kritische perspectief
van de functieloze en prestatieloze zelfverrijking is verdampt. In dit verband
is het veelzeggend dat in het nieuwe Beginselmanifest 'kennis' is geschrapt uit
het bekende Den Uyl-rijtje van de spreiding van 'kennis, inkomen en macht',
omdat het volgens Bos geen kansverdelende factor zou zijn.

Het gevolg is dat een scherpe 'klassenanalyse' ontbreekt. De middenklasse lijkt
de gehele maatschappij te beslaan, en heeft een 'open dak': de bovenklasse is
afwezig. Maar de sociale en culturele segregatie treedt niet alleen op aan de
onderkant, maar ook aan de bovenkant van de maatschappij, waar een nieuwe klasse
van rijken zich steeds minder van de rest van de maatschappij aantrekt. Door die
omarming van de middenklasse-zonder-plafond mist het denken van Bos een
realistisch machtsperspectief. De sociaal-democratie heeft eigenlijk geen
vijanden meer.

In Buitenhof formuleerde Bos nog eens zijn credo: het leven van gewone mensen
een beetje beter maken. Armoedebestrijding. Goed onderwijs. Probleemwijken
aanpakken. Dingen 'waar alle Nederlanders wat aan hebben'. Maar die poging tot
'profiel maken' zal stranden als Bos niet wat meer intellectuele ambitie
ontwikkelt.

In plaats van 'doctorandussen' wil hij meer 'gewone mensen' en Jan
Schaefer-types als beeldbepalende PvdA'ers. O, die aanbidding van de gewone man
en van de doeners! Terwijl dubbele doctorandus Bos zelf intellectuele types als
prof. dr. Plasterk, prof. dr. Cramer, dr. Ter Horst, dr. Bussemaker en dr.
Timmermans naar voren haalt. En benadrukt dat er meer moet worden geïnvesteerd
in het verhaal van de partij, en meer denkkracht moet worden aangewend. Daar
zijn denkers en geen doeners voor nodig.

Die moeten niet bang zijn de lijn van het Beginselmanifest door te trekken, op
zoek naar een positieve synthese tussen sociale vrijheid en sociale
rechtvaardigheid. Maar dat houdt in dat afstand moet worden genomen van het
christelijk-nationale gemeenschapsdenken, en de weg moet worden teruggevonden
naar die elementen uit de klassieke sociaal-democratische traditie die gaan over
een meer gelijke spreiding van materiële en culturele levenskansen. Dus over een
meer gelijke spreiding van kennis, inkomen en macht.

LOAD-DATE: April 18, 2007

LANGUAGE: DUTCH; NEDERLANDS

NOTES: Dick Pels is voorzitter van de linksliberale denktank Waterland.; De
middenklasse die Bos omarmt, lijkt de gehele maatschappij te beslaan

GRAPHIC: 18FOpels_ph01, Bezoekers van de Miljonairsfair 2006 in de Rai in
Amsterdam., Foto Guus Dubbelman / de Volkskrant

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              115 of 158 DOCUMENTS



                                 de Volkskrant

                                 April 14, 2007
                                    zaterdag

Het Prachtwijk Investeringsfonds;
Het spel en de knikkers Frank Kalshoven

BYLINE: Frank Kalshoven

SECTION: ECONOMIE; Blz. 7

LENGTH: 698 woorden


Minister Ella Vogelaar voor Wonen, Wijken en Integratie staat voor de taak
veertig probleemwijken om te toveren tot prachtwijken. Van het kabinet krijgt ze
hiervoor een paar honderd miljoen euro per jaar. Door de corporaties onder druk
te zetten komt hier nog een paar miljard bovenop. Er staat de probleemwijken de
komende jaren iets te wachten.

De vraag is: zullen we meedoen?

De inspiratie voor het idee van het Prachtwijk Investeringsfonds vond ik in een
artikel in Het Financieele Dagblad (FD). Daags nadat Vogelaar haar lijst
probleemwijken openbaarde, rapporteerde het FD over de stijging van de
huizenprijzen in verscheidene soorten wijken. De portee van het verhaal: wie een
huis koopt in een verloederde wijk die in de jaren daarna aantrekkelijker wordt,
boekt veel meer waardestijging dan iemand die een huis koopt in een
aantrekkelijke wijk - simpele economische logica die door de empirie wordt
ondersteund. Denk aan de Pijp in Amsterdam.

Er is voor een gewone burger eigenlijk maar één manier om van dit economische
mechanisme te profiteren: verhuizen, verbouwen en wachten op de betere tijden.
Daar moet je maar net zin in hebben. En je moet het risico maar aandurven met
dat ene huis in die ene wijk.

Heel anders wordt het als u en ik een stukje van ons vermogen kunnen inleggen in
een fonds dat als primair doel heeft te profiteren van de waardestijging van
onroerend goed in probleemwijken. Verhuizen is niet nodig en het risico wordt
gespreid over verschillende panden in verschillende wijken en wordt dus kleiner.
Met een relatief kleine inleg kunnen we veel onroerend goed kopen: het
investeringsfonds kan (een deel van) de huizen in hypotheek geven. Deze
'voorkant' van het Prachtwijk Investeringsfonds is makkelijk genoeg te regelen.

Voor de 'achterkant', de aankopen, moet een list verzonnen worden. Domweg panden
opkopen is niet aantrekkelijk, want dan staan die huizen vervolgens leeg of
moeten ze, tegen kleine bedragen, verhuurd worden. Ook zal het fonds de huizen
dan zelf moeten laten opknappen. Allemaal gedoe.

De oplossing zouden we kunnen lenen uit de wereld van de corporaties, waar volop
geëxperimenteerd wordt met 'sociale koop'. De kern daarvan is dat corporaties
niet een heel huis maar slechts een deel ervan verkopen aan zittende huurders.
Zo kunnen mensen met een smalle beurs toch een (deel van een) huis kopen en
profiteren van toekomstige waardestijgingen.

Zoiets kunnen we met het Prachtwijk InvesteringsFonds ook doen: samen met
(geselecteerde?) toekomstige bewoners panden kopen. Als het fonds dan een of
andere gestandaardiseerd verbouwings- of opknapplan bedenkt, en een lijst
aanlegt met betrouwbare en kundige aannemers om die klussen uit te voeren,
ontstaat een mooie co-productie tussen bewoners en investeringsfonds. In één
moeite verbeteren we zo de toegankelijkheid van de woningmarkt voor starters,
die immers maar een deel van de aanschaf- en verbouwingskosten van het pand
hoeven op te brengen.

In het contract tussen bewoners en fonds wordt uiteraard ook de exit geregeld.
Dat kan best een beetje boevenkoppig. We zijn dan wel maatschappelijk nuttig
bezig, maar daarmee zijn we nog geen charitatieve instelling. Het fonds, zou ik
denken, mag zijn aandeel in de woning zonder restricties verkopen. Voor de
bewoners geldt dat het fonds een zogeheten first right of refusal krijgt: het
eerste recht het belang van de bewoners te kopen tegen een vooraf afgesproken
prijs(formule).

Een aardig aspect van ons fonds is dat het profiteert van de investeringen die
de overheid en de corporaties de komende jaren zullen doen en tegelijkertijd de
kans van slagen van de publieke ambities vergroot. Terwijl de overheid geld
stopt in de publieke ruimte en de corporaties in de (sociale) huursector,
investeert Prachtwijk in de koopsector in deze wijken. De inspanningen zijn dus
complementair.

Hoe verder? Een bankier, een jurist en een projectontwikkelaar zouden dit samen
moeten regelen. Ik zou zeggen: aan het werk. Mijn participatie kan vast worden
genoteerd en mijn vermoeden is dat er onder de maatschappelijk betrokken en
welstandige Volkskrant-lezers meer klanten te vinden zijn.

Iets goeds doen en geld verdienen is nu eenmaal een fijne combinatie.

LOAD-DATE: April 13, 2007

LANGUAGE: DUTCH; NEDERLANDS

NOTES: Reageren? frank@frankkalshoven.nl; Fijne combinatie:; Iets goeds; doen;
én geld verdienen

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              116 of 158 DOCUMENTS



                                 de Volkskrant

                                 April 14, 2007
                                    zaterdag

Bos verwijt eigen partij zelfkwelling;
PvdA op zoek naar de gewone man

BYLINE: Michiel Kruijt

SECTION: VOORPAGINA; Blz. 1

LENGTH: 361 woorden

DATELINE: DEN HAAG

SAMENVATTING:

'Bij de SP is solidariteit te vaak een verhaal dat mensen afhankelijk houdt.'

'PvdA heeft behoefte aan Jan-Schaefer-types.'

VOLLEDIGE TEKST:

DEN HAAG De PvdA moet een punt zetten achter de 'zelfkastijding' en laten zien
dat de partij ergens voor staat. Doctorandussen dienen niet langer het beeld van
de partij naar buiten te bepalen, maar 'gewone mensen en Jan-Schaefer-types'.
Ook is onvoldoende het debat gezocht met de SP. 'Die fout maken we niet nog een
keer.'

Dit schrijft Wouter Bos vandaag in de Volkskant, in antwoord op de kritiek die
hem de afgelopen weken ten deel is gevallen. Volgens de PvdA-leider en minister
van Financiën blijft zijn partij te veel hangen in verwijten aan het eigen
adres. 'Liefst zorgen we er zelf voor dat het debat gaat over wat de PvdA niet
heeft binnengehaald in het nieuwe coalitieakkoord, in plaats dat we uitventen
hoe we een succes gaan maken van wat we wél hebben mogelijk gemaakt.'

In zijn opiniestuk zet de partijleider de koers uit voor de komende jaren. Hij
ziet niets in een keuze tussen de sociaal-liberale en de linkse vleugel van zijn
partij, die door critici is bepleit. 'Ik geloof nog altijd dat het de unieke
kracht is van de PvdA beide groepen aan zich te kunnen binden.'

Bos constateert verder een 'schromelijk' gebrek aan zelfvertrouwen, dat
samenhangt met de opkomst van de SP. Hij wil meer samenwerking en verwantschap
met de partij van Jan Marijnissen in plaats van de 'hopeloze bangigheid' van nu.
Tegelijk moet de PvdA 'niet naïef' zijn. 'De SP ziet echt de VVD of het CDA niet
als haar grootste concurrent, maar ons.'

Het is volgens de PvdA-leider zaak meer de verschillen te benadrukken. 'Bij de
SP is solidariteit te vaak een verhaal dat mensen afhankelijk houdt, waar te
veel verwacht wordt van de overheid, waarbij te nationalistisch geredeneerd
wordt en waarbij te makkelijk aansluiting wordt gezocht bij elke actie gericht
op het beschermen van gevestigde belangen. Ook de houding van 'we hebben geen
haast om te regeren, we kunnen nog wel vier jaar wachten, is niet de onze'. Bos
stelt dat ook asielzoekers, huurders, WAO'ers en bewoners van achterstandswijken
niet vier jaar kunnen wachten.

LOAD-DATE: April 13, 2007

LANGUAGE: DUTCH; NEDERLANDS

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              117 of 158 DOCUMENTS



                                 de Volkskrant

                                 April 14, 2007

'Het wordt heel druk in de arena van de globalisering'

SECTION: HET BETOOG; Blz. 5

LENGTH: 2292 woorden


Het gesprek met Saskia Sassen had de afgelopen twee weken kunnen worden gevoerd
in Chicago, Londen, Buenos Aires, New York of Shanghai en de komende week in
Amsterdam, waar zij de globaliseringslezing geeft en bij de Vrije Universiteit
optreedt. Maar ze stelde voor per e-mail te corresponderen. Ongebruikelijk, maar
voor een interview met de toonaangevende Amerikaanse sociologe van de digitale
globalisering misschien juist wel passend.

De wereld is wel erg gekrompen als we een interview kunnen houden vanachter onze
laptops waar ook in de wereld. De manier van communiceren per e-mail, op
internet-forums of elders in de blogosfeer lijkt zoveel ruwer dan een gesprek
oog in oog met elkaar. Wat betekent dit aspect van de globalisering voor ons
burgers?

'Er zitten natuurlijk negatieve kanten aan. Het is een nogal magere ervaring van
burgerschap, geschikt voor tijdelijke allianties van burgers voor vaak zeer
beperkte kwesties; het bouwt niet voort op eerdere inspanningen, zoals
organisaties in buurten wel doen. Maar ik leg toch liever de nadruk op de
positieve kanten.

'Ik zal wel een gigantische psychologische verstoring hebben doorgemaakt, maar
ik moet zeggen dat ik het heel gemakkelijk vind om te wisselen tussen
verschillende manieren van communicatie. Geen probleem voor mij om de ene keer
tête-à-tête in een café te praten, dan weer op een elektronisch netwerk met
simultane deelname (voor werk of spel), of op een dinner party in Londen waar
het heel intens kan zijn, hoewel je sommige aanwezigen nauwelijks kent.

'In mijn onderzoek zie je daarvan de weerslag: ik leg er de nadruk op dat je
naar vele niveaus tegelijkertijd moet kijken. Globalisering voltrekt zich ook op
zeer plaatselijke schaal en met de nieuwe technologie kunnen die plaatselijke
activiteiten een netwerk op wereldschaal vormen - dat noem ik horizontale
globalisering. Dat kunnen netwerken van financiële centra zijn, maar ook die van
mensenrechtenactivisten. Er bestaan dus 'globaliteiten' die niet verticaal zijn,
zoals internationale instellingen als het Internationaal Monetair Fonds (IMF) en
de Wereldhandelsorganisatie (WTO). In die zin kan het plaatselijke deel zijn van
het mondiale.

'Het moet ook gezegd dat bepaalde soorten transacties, in financiële handel
bijvoorbeeld, waarvan we vroeger dachten dat die niet konden worden
overgeplaatst naar de elektronische ruimte, dat intussen wel degelijk zijn. En
met succes. Ik heb geschreven in mijn boek over de 'Global City' (wereldstad)
dat face to face nogal wordt overschat. Ik zeg al heel lang dat we communicatie
moeten zien als een werk-proces, waarin gezichtsuitdrukking en vertrouwen een
rol spelen, maar niet altijd. Het proces is zo ingewikkeld dat je maar beter
alle specialisten samen aan het werk kan zetten.'

U schrijft in uw nieuwe boek Territory, Authority, Rights (Grondgebied, Gezag,
Rechten) dat digitalisering ons dagelijks leven van de natie naar wereldniveau
verplaatst. Wat betekent dat voor het debat, de publieke opinie?

'In zekere zin borduurt het voort op de conventionele verhoudingen en debatten -
tussen personen, in panels, via de telefoon, correspondentie, publicaties en
kritieken, ingezonden stukken in kranten. Maar de nieuwe technologische
mogelijkheden geven communicatie een nieuw karakter. Zelfs mensen die vastzitten
in hun situatie (omdat ze worden vervolgd, te arm zijn, whatever) kunnen zich nu
toch deel voelen van een wereldwijde gemeenschap, omdat hun strijd voor het
milieu, de mensenrechten, sociale rechtvaardigheid of ontwikkeling, op allerlei
andere plaatsen ter wereld ook blijkt te worden gevoerd. Dat weten ze misschien
al lang, maar de moderne netwerk-technologie helpt hen daarbij enorm.

'Voor de democratie zie ik twee gevolgen van de deze kant van de globalisering.
De goede, waar ik het net over had, burgers die zich gemakkelijker kunnen
organiseren, en de negatieve: het groeiende toezicht op burgers en het feit dat
niet alleen dieven, maar ook regeringen kunnen inbreken in onze
computerbestanden en onze persoonlijke gegevens stelen.

'In de publieke opinie zie ik ook twee tegengestelde trends: aan de ene kant
gaan de mondiale media, de vermaakindustrie en ook de 'mondiale markt' de
publieke opinie overheersen; van de andere kant geven bloggen, online chats en
Indimedia tegenwicht.'

Complexiteit is uw handelswaar. De zaken zijn altijd ingewikkelder dan de
deskundigen over globalisering ons willen doen geloven. Wat zegt u tegen de
voorstanders van de globalisering?

'Om te beginnen, dat zij ten onrechte denken dat de machtigste spelers op het
wereldtoneel - de multinationale bedrijven en de wereldmarkten - alles onder
controle hebben. Dat hebben ze niet. Op het moment zijn ze dominant en ze
bepalen deels wat er op wereldschaal gebeurt. Maar hun machtspositie maakt
globalisten blind voor andere elementen: de opkomende mondiale spelers, ruimten,
netwerken. Het zal heel druk worden.

'Natuurlijk zijn er duidelijke aanwijzingen, maar die worden gezien als
uitzonderingen, afwijkingen, dingen die er eigenlijk niet bijhoren. Zo wordt het
feit dat terroristische groepen de mondiale infrastructuur van het bedrijfsleven
gebruiken (financiële systemen, het vervoerssysteem, en meer) verdoezeld in de
retoriek van de 'oorlog tegen terreur'. Met smokkelaars van mensen, drugs en
wapens is het hetzelfde laken een pak.'

En wat zegt u tegen de anti-globalistische groepen?

'Dat de complexiteit van de mondiale situatie ook het begrip machteloosheid
ingewikkeld maakt. Laat ik een voorbeeld geven. Als je een immigrant zonder
papieren bent, die werkt op een grote plantage in Californië, is je
machteloosheid behoorlijk elementair. Maar als je zo werkt in een wereldstad,
dan wordt je machteloosheid complex, want er bestaat een veelheid aan
mogelijkheden om de strijd aan te gaan zij aan zij met andere burgers, tegen
mishandeling door de politie, tegen huisuitzettingen.

'Een ander voorbeeld. Nadat de WTO van kracht werd, wilde het internationale
bedrijfsleven net zo'n overeenkomst om de rechten van investeerders te
versterken, zodat die elk land zonder pardon konden binnengaan, opkopen waar ze
maar zin in hadden en daarbij bescherming genieten: de Multilaterale
Overeenkomst over Investeringen (MAI). Er werd achter gesloten deuren
onderhandeld over die overeenkomst. Een stel van ons kwam er achter. Een enorme
elektronische actie werd ontketend. Daarop werden de onderhandelingen gestaakt
en de overeenkomst was van de baan. Dit verzet ging nooit de straat op. Het was
puur elektronisch, e-mails werden verzonden naar alle parlementariërs in alle
betrokken landen. De actievoerders overspoelden de wereldwijde wetgevende zone.

'Ik wil wel zeggen dat de meeste antiglobalistische groepen behoorlijk mondiaal
zijn, uit noodzaak vermoed ik. Al met al is het mondiale een veel wijder
verschijnsel dan alleen maar multinationals en wereldmarkten.'

Hoe kunnen gewone burgers uit de voeten met al die complexiteit van wat u
omschrijft als de 'grote transformatie' die de wereld doormaakt?

'In mijn nieuwe boek noem ik een heel scala aan strategieën, speciaal voor
burgers die gebonden zijn aan hun nationale staten maar toch aan mondiale
politiek kunnen doen. Ik bedoel niet zozeer demonstreren tegen het IMF.

'Ik zal een voorbeeld geven, dat mij na aan het hart ligt. Het Center for
Constitutional Rights, een non-profit organisatie in Washington, heeft
rechtszaken aangespannen tegen negen multinationals (Amerikaanse en
buitenlandse) voor het schenden van de arbeidersrechten in offshore industriële
activiteiten. Hier zie je dus een driezijdige jurisdictie op drie locaties: de
steden met de hoofdvestigingen van de bedrijven, de landen waar de offshore
industrieën zijn en het gerechtshof in Washington. Al bereiken die rechtszaken
niet volledig hun doel, ze maken duidelijk dat het goed mogelijk is via
nationale rechtsystemen bedrijven aan te pakken voor misdragingen elders in de
wereld.'

U schrijft dat de moderne elektronische netwerken altijd een mengeling zijn met
naties (regulering), werkelijk bestaande financiële markten en echte
actiegroepen. De natiestaten verdwijnen niet als gevolg van globalisering, zoals
veel deskundigen beweren, maar meten zich een nieuwe rol aan.

'De spelers op het wereldtoneel, zelfs de allermachtigste, zijn in werkelijkheid
veel afhankelijker van nationale staten en plaatselijke omstandigheden dan ze
ons laten geloven. Zelfs voor meest elektronische van economische inspanningen
zijn de locaties van van groot belang: de global cities. Nationaal grondgebied
is belangrijk in een breed scala aan omstandigheden: voor een ontwikkelingsland
als plaats waar multinationals fabrieken met lage arbeidskosten neerzetten, voor
een land met een grote middenklasse als een markt met consumenten.

'Ten derde heeft zelfs het machtigste bedrijf of wereldmarkt medewerking van
nationale staten nodig bij het toepassen van reguleringen die multinationals
bescherming bieden bij investeringen.

'Mijn onderzoek weerspreekt dat dominante idee dat de staat langzaam maar zeker
verdwijnt door de globalisering. Door de economische globalisering worden
sommige delen van nationale staten juist machtiger (het ministerie van
Financiën, de Centrale Bank) al worden andere zwakker (Sociale Zaken). Bovendien
wordt de uitvoerende macht (de president of premier) sterker en is in toenemende
mate verbonden met mondiale spelers zoals het IMF of de WTO, die houden van de
snelle, geheimzinnige besluitvorming achter gesloten deuren en niets moeten
hebben van de langzame parlementen.

'Een gevolg van de groeiende macht van de uitvoerende tak van de regering is een
voortschrijdende privatisering van de macht. Tegelijkertijd zien we een erosie
van de privacy-rechten van de burgers. Dat is het omgekeerde van de historische
verdeling van privacy voor de burgers en openbare rekenschap afleggen voor de
regering. Me dunkt dat Nederland het wat dat betreft veel beter doet dan de
Verenigde Staten, die een extreem geval vormen. Maar de meeste moderne staten
gaan in die richting, en ik zie daarin een verband met de globalisering.'

U bent in zekere zin uw hele leven al onderdeel van globalisering. U was nog
maar een jaar toen u met uw ouders in 1950 naar Argentinië uitweek, omdat uw
Nederlandse vader Willem Sassen (1918-2002) celstraf wegens collaboratie als
SS-officier wilde ontlopen. Uw emigratie was een uitvloeisel van de eerste echte
mondiale oorlog. Ziet u dat ook zo?

'Ja. Ik heb zojuist twee autobiografische stukken gepubliceerd, een in een
bundel, The Rebellious Generation (University of Chicago Press, 2006). Daarin
heb ik het over mijn politieke activisme. Raar, ik heb nooit eerder over dat
verleden met mijn collega's gesproken.'

Hoe was het om op te groeien als dochter van een bekende SS-officier, ontsnapt
uit de gevangenis, interviewer van Adolf Eichmann in de jaren vijftig?

'Het maakte me politiek bewust vanaf mijn 12de, denk ik. Ik werd een communist
op mijn 13de, leerde Russisch. Ik had veel politieke twisten met mijn vader.

'Mijn ervaring met die nazi-kwestie is iets anders dan hoe het meestal in de
pers is beschreven. Mijn vader hield de interviews met Eichmann die de
Israëlische regering in feite in staat stelde het proces tegen hem te voeren,
maar hij had een hekel aan Eichmann, net als mijn moeder. Hij had ook de pest
aan de fanatieke naziballingen in Buenos Aires.

'Hij maakte deel uit van het roemruchte journalistenbataljon - de Duitsers
hadden besloten een apart SS-bataljon met uitsluitend journalisten samen te
stellen, om hen in de gaten te houden. Ze kleedden ze in uniformen. Het waren de
eerste embedded journalisten, denk ik. Ze vormden niet zozeer een militair
bataljon. Ze waren eerder een komisch stel. De Duitsers dreigden herhaaldelijk
mijn vader gevangen te zetten omdat hij zo recalcitrant was, en hij heeft ook
een tijdje in een Duitse cel gezeten.

'Het Nederlandse ministerie van Justitie heeft hem uiteindelijk onschuldig aan
oorlogsmisdaden verklaard. Hij liet zich nooit met zulke zaken in. In velerlei
wijzen was hij een socialist - hij geloofde in herverdeling van welvaart, in
helpen van de armen. Hij bewonderde nationalistische dictators: Peron en Nasser.
Ik had moeite met heel wat van die denkbeelden maar niet alle. Ik was erg
anti-Amerikaans, net als mijn vader.

'Ik hoop dat dit wat verklaart over opgroeien in dat gezin. Er was die
nazi-invloed, maar meestal toch op een kritische manier eigenlijk. Ik begrijp
dat het moeilijk valt na te voelen. En veel van de biografen die een heel andere
invalshoek hebben gekozen, zullen mijn visie niet leuk vinden of kunnen
aanvaarden.

'Toen ik 17 was, wilde ik weg uit Argentinië. Het werd me allemaal te veel, mijn
familie, de dictatuur, mijn vriendje, de conventies van het burgerleven. Ik
voelde me een gevangene. Ik vertrok alleen, op een boot naar Europa. Ik vertelde
iedereen aan boord dat ik met mijn tante reisde. De tocht duurde twee weken. Ik
hield de schijn op, ging altijd aan een tafel dineren met veel oudere mensen.'

Uw kijk op de wereld - progressief, feministisch - is het tegendeel van dat van
uw vader. Hoe ging dat?

'We streden in epische politieke veldslagen.'

Heeft dat verzet uw sociologische werk beïnvloed?

'Ik was al proto-politiek op mijn 3de. Maar meer door de situatie in het gezin.
Ik herinner me dat ik een jaar of 5 was toen me opviel hoe mijn mooie, sterke,
intelligente moeder onzichtbaar werd gemaakt in mannengezelschap. Ik was ook nog
heel jong toen het me daagde dat ik als vrouw niet op mijn leuke uiterlijk kon
afgaan, zoals veel meiden en vrouwen in die tijd leken te denken. Ik moest een
sterke, autonome basis bouwen, en ik zag de mogelijkheid daarvoor in de
intellectuele wereld.

'Ik ben een radicaal in de diepste betekenis van het woord. Ik ga naar de
wortels van systemen, uitkomsten, opvattingen.'

LOAD-DATE: December 2, 2008

LANGUAGE: DUTCH; NEDERLANDS

NOTES: 15VeLi--streamerstreamerstreamer; Globaliseringslezing; Saskia Sassen
houdt op vrijdag 20 april de 18de Globaliseringslezing: Shaking up citizenship
in de Singelkerk in Amsterdam, aanvang 20.30 uur. Op vertoon van deze pagina
krijgen Volkskrantlezers korting (euro 8,50 in plaats van 12,50).; Sassen zal
ingaan op de baanbrekende stellingen in haar nieuwste boek: Territory,
Authority, Rights. From Medieval to Global Assemblages (Princeton University
Press, 2006). De globalisering drukt de natiestaat niet weg uit de geschiedenis,
integendeel: de staten passen zich aan en de globalisering kan niet zonder hen.
Burgers kunnen steeds meer gebruik maken van de open elektronische netwerken, om
voor hun rechten op te komen.; Trude Maas (senator voor de PvdA) en Barbara
Oomen (jurist en antropoloog aan de Rooseveldt Academy en medewerkster van het
Betoog) zullen reageren onder leiding van Thomas Spijkerboer (hoogleraar
migratierecht aan de VU in Amsterdam). Deze globaliseringslezing wordt in
samenwerking met de VU georganiseerd. De Globaliseringslezing is een initiatief
van Uitgeverij Lemniscaat, de Volkskrant, VPRO/Tegenlicht, NCDO, Hivos en Felix
Meritis.; Saskia Sassen; 1949 Geboren in Den Haag; 1950 naar Buenos Aires; 1966
naar Italië; studie filosofie en politicologie in Rome en Poitiers; 1969-1974
studie sociologie en economie, University of Notre Dame (VS); 1974-heden
universitaire docentschappen aan diverse Amerikaanse universiteiten; nu:
University of Chicago en London School of Economics; 1988 boek: The Mobility of
Labor and Capital; 1991 The Global City New York, London, Tokyo; 1998
Globilization and its Discontents (Ned. vert.: Van Gennep); 1999 Guests and
Aliens; 2006 Territory, Authority, Rights; Sassen is getrouwd met de socioloog
Richard Sennett.

GRAPHIC: 14BE5open_ph01, Foto AlanRusbridger
14BE5open_ph02, Ilustratie Tammo Schuringa

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              118 of 158 DOCUMENTS



                                 de Volkskrant

                                 April 13, 2007

Een goede reclamecampagne is tegenwoordig interactief

BYLINE: Evelien van Veen

SECTION: MEDIA; Blz. 18

LENGTH: 622 woorden


Burgemeester Opstelten fotograferen met een wc-rol onder zijn arm. Zo eenvoudig
kan het zijn om reclame te maken voor een kampeerfestival in Rotterdam. En
tegelijkertijd zo briljant, want bedenk maar eens zo'n billboard waaraan alle
blikken blijven haken en dat in een klap alles duidelijk maakt.

Toch was het net niet genoeg om donderdagavond een Zilveren Lamp te winnen bij
de uitreiking van de reclameprijzen, die elk jaar worden toegekend door de Art
Directors Club Nederland (ADCN). Grote winnaar is Adidas, of liever gezegd:
reclamebureau 180 Amsterdam. Dat won een Gouden Lamp met de '+ 10-campagne',
waarin kleine, voetballende jongetjes hun eigen sterrenteam samenstellen en
grootheden weten te strikken als Zidane, Beckham en zelfs - door de montage van
oud beeldmateriaal - Franz Beckenbauer. De andere Gouden Lamp is voor een
woonbeurs-evenement van Ikea ('Vergis je niet in de prijs') door TWBA/NEBOKO.

Met slechts twee Gouden Lampen lijkt het een vrij mager jaar voor de Oscars van
de reclamewereld, maar de twintig Zilveren Lampen die werden uitgedeeld, leveren
toch een behoorlijk gemiddelde op.

Zilveren Lampen zijn er onder meer voor de topkok-commercial van Tempo Team ('Zo
winnen we nooit een ster'), tv-spots van Lotto en Coca-Cola en een interactieve
campagne voor de nieuwe Volvo C30. In de categorie grafische vormgeving is er
een lamp voor Gorilla, elke ochtend op de voorpagina van de Volkskrant.

De lamp voor Adidas valt in de categorie 'geïntegreerd'. Daarin worden
reclamecampagnes beloond die meerdere media inzetten om de boodschap over te
brengen: tv, tijdschriften, internet en evenementen.

Juryvoorzitter Peter de Lange van die categorie: 'Alleen een advertentie en een
tv-spot zijn niet meer genoeg om de consument te bereiken. Adidas heeft veel
meer gedaan. Rond het WK voetbal stuurde Adidas beroemde voetballers de straat
op, gevolgd door een camera uiteraard. Zij zochten stadgenoten, amateurs, om een
team mee te vormen. Via een website kon je je daarvoor aanmelden en werden er
filmpjes van gemaakt voor MTV. Een ijzersterk idee, dat veel verder gaat dan het
alleen maar laten zien van virtuoos voetballende beroemdheden. Hier wordt de
gewone man op straat actief bij betrokken. Dat is wat reclame moet doen. Merken
lopen weg bij bureaus die alleen maar traditionele reclames maken.'

De Langes eigen bureau, LEMZ, bedacht de OMO Buitenspeelbond, met kinderclubs,
speltips en een Nederlands Kampioenschap Buitenspelen in samenwerking met
NOC*NSF. De campagne is goed voor een eervolle vermelding. Een andere
interactieve campagne van LEMZ, de Douwe Egberts Burendag, viel niet in de
prijzen.

In de categorie 'print' wint opticien Pearle een Zilveren Lamp met een
advertentie die inspeelde op het succes van het KRO-programma Boer zoekt Vrouw.
Zonder toestemming overigens, hetgeen Pearle op het betalen van een
schadevergoeding kwam te staan.

Juryvoorzitter Sander Bakker: 'Een goed gemaakte advertentie, die handig
inhaakte op de actualiteit. Maar je slaat er niet steil van achterover. Niet één
advertentie sprong eruit. Iedereen stort zich op virale campagnes en andere
nieuwe reclamevormen, waardoor de aandacht en de liefde voor print afnemen. Je
ziet ze ook te weinig: van alle inzendingen die ik moest jureren, had ik er maar
twee in een tijdschrift of krant gezien.'

Bakker, die de RVS-campagne met zwevende mannen aan paraplu's bedacht, blijft
geloven in traditionele reclame. 'In De Wereld Draait Door wordt elke avond een
reclamefilmpje getoond dat die dag het best is bekeken op de website. Dat item
is enorm populair. Een goeie commercial blijft een sterk middel. We zijn als
reclamemakers ongenode gasten. Als je mensen toch lastig valt, kun je het maar
beter leuk doen.'

Evelien van Veen

LOAD-DATE: August 24, 2007

LANGUAGE: DUTCH; NEDERLANDS

GRAPHIC: 13me evelien_ph01, Pearle, Zilveren Lamp.
13me evelien_ph02, Adidas, Gouden Lamp.
13me evelien_ph03, Tempo Team, Zilveren Lamp.
13me evelien_ph04, OMO, Eervolle Vermelding.

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              119 of 158 DOCUMENTS



                                 de Volkskrant

                                 April 7, 2007
                                    zaterdag

De zeven hoofdzonden Voor niemand bang;
Hebzucht Toorn Hoogmoed Onkuisheid Luiheid Gierigheid Jaloezie

BYLINE: Ariejan Korteweg

SECTION: VOORPAGINA; Blz. 1

LENGTH: 440 woorden


Zijn motto: 'Wie bang is, krijgt ook klappen.' Vader De Hond zei het al, en
Maurice zegt het hem na. Maurice de Hond is bang voor niemand. Niet voor Hans
Laroes, die hem de deur wees bij het NOS Journaal. Niet voor de rechter, die hem
er met een dwangsom van wil weerhouden de klusjesman andermaal te beschuldigen.
Niet voor Peter R. de Vries, die vindt dat Ernest Louwes terecht vastzit.

Moed gedijt niet achter de sanseveria's. Wie niet bang wil zijn voor klappen,
moet eropuit: zelf het gevaar opzoeken. Anders dan zijn ouders leeft Maurice de
Hond in een tijd van vrede. Dat is jammer, want hij heeft genoeg dadendrang om
voor iets heel groots niet bang te zijn. En overtuigd van zijn eigen
kwaliteiten, kan hem de omvang van zijn tegenstander weinig schelen.

Na In de Rooie Haan, het opiniepeilen, de scheidsrechterij en tegenspoed in zijn
privéleven was zijn geest rijp voor een nieuwe uitdaging. Hij verdiepte zich in
het vonnis van de keurige Ernest Louwes wegens de moord op een Deventer weduwe,
hij dacht wat half Nederland dacht: zo ziet een moordenaar er niet uit.

Maurice de Hond had zijn Angstgegner gevonden. Hij zette zijn tanden in de
Deventer moordzaak als een pitbull. Maar eigenlijk zette hij zijn tanden in heel
dat vermolmde apparaat dat keer op keer de verkeerde achter de tralies zette en
de eigen fouten toedekte. Half Nederland keek met verbijstering toe hoe een
opiniepeiler de rechterlijke macht aan het wankelen bracht. Zomaar een moordzaak
in Deventer werd een strijd tussen justitie en de gewone man. Die gewone man
vindt dat machtig mooi. Op de site van De Hond scharen tientallen
amateurspeurders zich aan zijn zijde. Ze zoeken in warenhuizen naar het mes
waarmee de moord is gepleegd, ze gaan de gangen na van de klusjesman en diens
vriendin.

Het sneue is: niemand wil het nog horen. Toen na lang aandringen het graf van de
vermoorde weduwe werd geopend en er geen mes in bleek te liggen, had De Hond
zijn krediet verspeeld. De man die zo goed de weg weet in de media, was opeens
nergens meer te vinden.

Angst is een slechte raadgever. Gebrek aan angst is dat ook. Wie geen angst
kent, waant zich onkwetsbaar en verschroeit zijn vleugels door de warmte van de
zon.

Als hem gevraagd wordt of hij de beste opiniepeiler is van Nederland, verwijst
Maurice de Hond naar zijn grote expertise en zegt: ja, dat ben ik. Gaat het om
de Deventer moordzaak, dan hangt hij heel andere beginselen aan: 'Experts hebben
niet langer het alleenrecht op kennis.' En: 'We zullen een bloei zien van
burgeractivisme.'

Beter zou hij dat burgeractivisme loslaten op de opiniepeilingen, en de
moordzaak aan experts overlaten.

Ariejan Korteweg

LOAD-DATE: April 6, 2007

LANGUAGE: DUTCH; NEDERLANDS

GRAPHIC: dehond, Maurice de Hond, Illustratie Waldemar Post

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              120 of 158 DOCUMENTS



                                 de Volkskrant

                                 April 6, 2007

Het nieuwe paradijs van internet

BYLINE: Frank van Vree

SECTION: CICERO; Blz. 26-27

LENGTH: 696 woorden

SAMENVATTING:

Oude media zijn uit, nieuwe media zijn in, betogen Henk Blanken en Mark Deuze in
PopUp. In hun enthousiasme over het internet schieten ze alleen wel stevig door
- zonder spoor van bewijs of analyse.

VOLLEDIGE TEKST:

Het is een open deur: het medialandschap ondergaat revolutionaire veranderingen
en het kost de traditionele journalistiek veel moeite zich daaraan aan te
passen. Maar het zal wel moeten. Aan de ene kant wordt de economische grondslag
van de traditionele media ondermijnd door verschuivingen in mediagebruik en de
snelle opmars van het internet; aan de andere kant wordt de journalistiek door
nieuwe technieken en communicatievormen, in de gedaante van weblogs, podcasts,
zelfsturende zoekprogramma's, gratis kranten en nieuwssites, gedwongen het eigen
vak opnieuw uit vinden.

Het heeft even geduurd voordat de gevestigde media en de journalistiek de
consequenties van deze veranderingen onder ogen zagen, maar inmiddels zijn de
discussies ook in Nederland losgebrand. En dat het er daarbij soms heftig aan
toe gaat, blijkt uit PopUp - De botsing tussen oude en nieuwe media, geschreven
door Henk Blanken, adjunct-hoofdredacteur van het Dagblad van het Noorden, en
Mark Deuze, persoonlijk hoogleraar journalistiek en nieuwe media aan de
Rijksuniversiteit Leiden.

Vertrekpunt van PopUp vormt het werk van de Pools-Britse socioloog Zygmunt
Bauman, die de hedendaagse samenleving in een prikkelend betoog karakteriseerde
als een 'liquid society': een vloeibare samenleving, permanent gericht op
consumptie, een samenleving waarin alles in beweging is en iedereen steeds voor
nieuwe keuzes komt te staan. Deuze en Blanken trekken dit beeld door naar de
wereld van de media. Internet weerspiegelt de vloeibare en democratische
samenleving, en 'de oude media', die de burgers lastigvallen met 'hinderlijke
informatie' - als pop-ups -, zijn gedoemd ten onder te gaan, net als de oude
politiek.

De professionele journalistiek staat op een tweesprong, betogen Deuze en
Blanken, en het is duidelijk welke weg de meeste overlevingskansen biedt. Aan
het einde van hun boek komen ze dan ook met 'negen geboden voor een nieuwe
journalistiek', die als wegwijzers kunnen dienen, zoals een grotere
transparantie en betrokkenheid en meer authenticiteit en dialoog. Mooie idealen
- die goed beschouwd vrijwel identiek zijn aan de waarden uit de journalistieke
oertijd, toen kranten het ook als hun belangrijkste taak zagen hun lezers een
platform te bieden, om zo de waarheid aan het licht te brengen.

Deze rustige conclusies staan in schril contrast met de rest van het boek. In
hun ijver de lezers wakker te schudden, gaan Deuze en Blanken zich te buiten aan
overdrijvingen en simplificaties. In PopUp verandert Baumans vloeibare
samenleving in een duizelingwekkende draaikolk van uitroeptekens, superlatieven
en sweeping statements. Dat de auteurs gespeend zijn van enig begrip van de
geschiedenis van de journalistiek, is tot daaraan toe, maar helaas slaan ze de
plank ook vaak mis als het gaat om het hier en nu.

Zo leggen Deuze en Blanken zonder spoor van bewijs een direct verband tussen het
veranderende mediagebruik en de fortuynistische kritiek op de 'elitaire media'.
Dit thema komt in allerlei varianten terug.

Nu eens worden de 'oude media' - beheerst door 'witte rijke mannen' - geplaatst
tegenover de populaire media, die ruimte bieden aan het 'gewone volk'. Vaker nog
worden alle 'oude' media geplaatst tegenover het internet, dat in dit boek
fungeert als een nieuw democratisch paradijs waarin alles mogelijk is en
iedereen gelijke kansen heeft.

Op dat laatste punt komt de zwakte van PopUp misschien wel het sterkst tot
uitdrukking: niet de tegenspraken, de historische nonsens of het digitale
arbeiderisme, maar het gebrek aan bewijsvoering en analyse. Nergens wordt
duidelijk langs welke lijnen de veranderingen in het mediagebruik precies
verlopen, of hoe binnen en buiten de media nieuwe gemeenschappen - met een eigen
structuur en hiërarchie - ontstaan. Bovendien ontbreekt enige aandacht voor de
economische en politieke dimensies van de mediarevolutie - met als gevolg dat
het beeld van de vloeibare samenleving uiteindelijk vervluchtigt. Frank van Vree

LOAD-DATE: April 5, 2007

LANGUAGE: DUTCH; NEDERLANDS

NOTES: *****; PopUp - De botsing tussen oude en nieuwe mediaHenk Blanken en Mark
DeuzeAtlas; 255 pagina's; (E)19,90ISBN 978 90 4501 279 7

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              121 of 158 DOCUMENTS



                                 de Volkskrant

                                 April 6, 2007
                                    vrijdag

Wie sabbelt op Duplo, integreert niet;
'Mijn mailbox zit vol met wanhoopsbrieven van ouders die hun kind in een
beschermende instelling willen'

BYLINE: Margreet Vermeulen

SECTION: BINNENLAND; Blz. 3

LENGTH: 702 woorden

DATELINE: ENSCHEDE

SAMENVATTING:

Kunnen verstandelijk gehandicapten integreren in woonwijken? 'Onze zoon trekt
ruitenwissers van auto's.'

VOLLEDIGE TEKST:

ENSCHEDE Op het zeil achter een houten traliehekje zit een volwassen man. Hij
sabbelt op een rood Duploblokje. Als het bezoek binnenkomt, kijkt hij eventjes
naar hun schoenpunten. Al snel gaat hij weer helemaal op in zijn spel.

Directeur Hans van der Molen van de Twentse Zorgcentra geeft een rondleiding
over een van de instellingsterreinen. 'Wat heeft deze man eraan als we hem in de
stad plaatsen?', vraagt Van der Molen. 'Hij heeft het ontwikkelingsniveau van
een baby. Hij kan niet praten, vrijwel geen contact maken. Laat staan dat hij
kan integreren.'

Hans van der Molen heeft een open zenuw geraakt door openbaar te verkondigen dat
de integratie van verstandelijk gehandicapten in gewone woonwijken in Almelo
grotendeels is mislukt. Collega-directeur Piet van de Beemd, directeur van
Arduin in Zeeland reageerde furieus. Hij vindt dat instellingsterreinen waar
verstandelijk gehandicapten apart worden gezet, wettelijk verboden moeten
worden. In Zeeland is het Van de Beemd naar eigen zeggen wel gelukt om alle
verstandelijk gehandicapten te huisvesten tussen 'gewone' burgers.

Van der Molen gelooft niet in het succes van Arduin. 'Mijn mailbox zit vol met
wanhoopsbrieven van ouders uit Zeeland en Zuid-Holland die wanhopig op zoek zijn
naar een instelling die hun kind een beschermde woonomgeving kan bieden. Die
hopen nu dat ik nog een plekje heb op het terrein voor hun zoon of dochter.'

De rondleiding gaat verder. Langs kleine bungalowtjes waar de bewoners een eigen
slaapkamer hebben, een eigen douche, en een terrasje, al dan niet omheind.

De directeur laat een kamertje zien waar bewoners kunnen 'afkoelen' als ze hun
medebewoners bijten of bespugen. De gele muren zijn bekleed met zachte
materialen zodat niemand zich pijn kan doen. Op de grond ligt een kapot
gescheurde Tina.

De meeste kamers zijn leeg en kaal. De bedden zijn vastgespijkerd aan de grond.

Het is er stil. Er staan geen radio's of televisies en er is nauwelijks
versiering. 'Onze bewoners zijn snel overprikkeld. Daarom passen ze ook niet in
een gewone wijk. Ze raken snel uit balans: een voorbijscheurende brommer kan al
genoeg zijn.'

Onderweg komen we de vader en moeder van Robert tegen. Zij zijn dolblij dat hun
zoon op het terrein van de instelling kan wonen. 'Kijk, mensen denken bij
verstandelijk gehandicapten aan lieve mongooltjes van 6 of 7 jaar', legt de
vader van Robert uit. 'Maar onze zoon is niet lief en klein. Hij is bijna twee
meter lang en beresterk. Hij schreeuwt de hele dag. En als hij de kans krijgt,
rent hij de straat op om ruitenwissers en spiegels van auto's te trekken. Ook
van rijdende auto's. Dat is toch levensgevaarlijk?'

Danny (36) speelt met een politie-auto, bladert in een reisgids over Joegoslavië
en zwaait naar elke voorbijganger. Hij werkt bij de politie, vertelt hij met een
tevreden uitdrukking op zijn gezicht. Zijn grootste hobby is kroelen met
Esmeralde, zijn vriendinnetje dat verder woont. En verder fietst hij graag over
het terrein. Zonder begeleiding en zonder dat er iemand zegt dat hij links of
rechtsaf moet, want dan wordt hij humeurig. 'Hier heeft hij die vrijheid',
vertelt verpleegkundige Els van Donselaar. 'Er zijn hier geen drempels, geen
stoepen en geen verkeersregels waar bewoners zich aan moeten houden. Want dat
zou Danny echt niet kunnen.'

Directeur Van der Molen is niet tegen integratie van verstandelijk
gehandicapten. 'Als het lukt is het heel mooi en doen we het ook. Ik noem dat
het Twentse model. Maar integratie mag geen geloofsartikel zijn. Dat is het in
instellingen zoals Arduin in Zeeland wel. De directeur daar, Piet van de Beemd,
is een wereldverbeteraar. Hij droomt van een betere maatschappij, maar volgens
mij gaat dat ten koste van de verstandelijk gehandicapten.'

In het rijksbeleid is sinds 1984 de kleinschalige opvang van verstandelijk
gehandicaspten het uitgangspunt. Dat beleid werd in 2006 genuanceerd toen de
keuzevrijheid van bewoners (en hun verwanten) voorop kwam te staan. In de
praktijk zijn veel instellingen nog bezig met de ontmanteling van hun terreinen
en het uitplaatsen van cliënten in gewone woonwijken.

LOAD-DATE: April 5, 2007

LANGUAGE: DUTCH; NEDERLANDS

NOTES: 'Een brommer kan een gehandicapte al zwaar uit balans brengen'

GRAPHIC: 06bimargreet_ph01, Twee bewoners van een zorginstelling voor
verstandelijk gehandicapten fietsen over het terrein van de instelling., Foto
Bart Muhl

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              122 of 158 DOCUMENTS



                                 de Volkskrant

                                 April 5, 2007
                                   donderdag

240 uur werkstraf voor openbaar aanklager wegens verboden wapens

BYLINE: Menno van Dongen

SECTION: BINNENLAND; Blz. 2

LENGTH: 263 woorden

DATELINE: BREDA

SAMENVATTING:

OM: advocaat-generaal is handhaver van de wet en moet daarom extra streng worden
gestraft.

Verdachte beticht OM van negatieve discriminatie.

VOLLEDIGE TEKST:

BREDA Het Openbaar Ministerie (OM) in Breda heeft woensdag 240uur werkstraf en
zes maanden voorwaardelijke celstraf geëist tegen een voormalige openbaar
aanklager. De man werd een jaar geleden aangehouden bij de grens na een bezoek
aan een beurs voor verzamelaars van militaire spullen in België. Hij had antieke
wapens gekocht die volgens justitie verboden zijn in Nederland.

De verdachte, de 65-jarige W.F, was advocaat-generaal bij het Amsterdamse hof.
Hij is door deze affaire een half jaar geleden ontslagen, kort voor zijn
pensioen.

Tijdens de rechtszaak benadrukte het OM dat de advocaat-generaal geen crimineel
is, maar iemand met een 'uit de hand gelopen verzameling wapens'. In zijn huis
en zijn vakantiewoning vond de politie een enorme collectie, die grotendeels
werd afgedekt door vergunningen.

Justitie verwijt F. het bezit van onder meer drie geweren, twee pistolen en een
loopgraafdolk. De officier vindt dat de verdachte extra streng gestraft moet
worden omdat hij destijds bij het OM werkte. F. is volgens hem 'geen gewone
burger' maar iemand die toeziet op handhaving van de wet.

De verdachte leek dit oneerlijk te vinden; hij betichtte het OM van 'negatieve
discriminatie'. Zijn advocaat betwistte de deskundigheid van de politie, die van
sommige wapens ten onrechte zou beweren dat ze verboden zijn. Hij vindt dat het
OM het recht op vervolging moet worden ontzegd omdat procedures zijn overtreden.

LOAD-DATE: April 5, 2007

LANGUAGE: DUTCH; NEDERLANDS

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              123 of 158 DOCUMENTS



                                 de Volkskrant

                                 April 3, 2007

Het theater van de straat;
Pieter Hilhorst

BYLINE: Pieter Hilhorst Het theater van de straat

SECTION: FORUM; Blz. 11

LENGTH: 760 woorden


Vijftien jaar was Erwin verslaafd aan de heroïne. Toch noemt hij zichzelf geen
veelpleger. 'Dat ben je als je meerdere keren per jaar wordt gepakt. Ik word
nooit gepakt.' Hij ziet dat ik hem niet geloof. 'Mister Jackpot, zo noemen ze
mij.' Hij zegt een manier uitgedokterd te hebben om parkeerautomaten te legen.
Hij gebruikt een ring en visdraad. 'Dat kunnen alleen mijn broer en ik.'

Erwin speelt zijn rol met verve. En dat is ook precies waarvoor hij is
uitgenodigd. Erwin neemt deel aan een politieke performance op de kunstopleiding
van Das Arts. Ik was er een week gastdocent en aan het einde van de week moesten
de studenten politieke performances opvoeren. Een Duitse student, Andreas
Bachmair, had bedacht dat hij geen theater over de wereld wilde maken, maar de
wereld het toneel op wilde halen. Hij had zes mannen die hun dagen bier drinkend
in het Amsterdamse Oosterpark slijten, overgehaald mee te doen.

Het levert een prachtige scène op. Andreas had gezorgd voor soep en een tray met
halve liters goedkoop bier. De mannen doen op het toneel wat ze altijd doen: ze
drinken en ze roken. Maar waar voorbijgangers normaal wegkijken, bestuderen de
toeschouwers de mannen nu aandachtig. Het is op het randje van gênant. Een vrouw
uit het publiek gaat bij de mannen aan tafel zitten. Ik volg haar voorbeeld.
Gerard, met een mooie verweerde kop van het vele buiten zitten, fluistert me
toe: 'Zij denken dat wij de voorstelling zijn, maar wij zitten naar hun te
kijken!' Na een tiental minuten is de performance voorbij, maar het mooiste van
de voorstelling moet nog komen. De andere studenten hebben namelijk ook
performances voorbereid en de zes hoofdrolspelers van de eerste act zijn niet
van plan te vertrekken.

In de wandelgangen vertellen ze hun verhalen. Even lijkt het verschil tussen de
mannen uit het park en de kunststudenten klein te worden. Gerard heeft de
Rietveld Academie gedaan. Pas toen zijn leven ingewikkeld werd, is hij gestopt
met schilderen. Hij heeft vier kinderen bij vier verschillende vrouwen. Erwin
heeft in een theater gewerkt en Marcel, die met een hoed op zoveel mogelijk
probeert te fotograferen en filmen met zijn mobiele telefoon, heeft in een
circus gewerkt. Erwin vertelt dat hij van de ene op de andere dag is gestopt met
heroïne. 'Ik had er genoeg van. Het boek was uit. Het was al heel lang uit. Nu
drink ik alleen nog een beetje teveel.' Ironisch genoeg verloor hij prompt zijn
uitkering. Eenmaal afgekickt, moest hij solliciteren en toen hij dat niet deed,
werd zijn uitkering ingetrokken. Hij leeft nu van de jackpotten van
parkeerbeheer.

Hoe langer de avond duurt, hoe meer de mannen uit het park van zich laten horen.
Achmed maakt whisky buit en kotst op het toneel. Als we hem naar buiten
begeleiden, snaait hij nog een fles wijn mee. Bij een volgende performance
verwisselt een kunstenares een paar keer van T-shirt. Ze staat dan in bh op het
toneel. Olav roept dat ze lekkere tieten heeft. Ook Erwin is allang geen stille
toeschouwer meer.

Andreas voelt zich steeds minder op zijn gemak. Zijn performance dreigt die van
zijn collega's te verpesten. De mannen van de straat laten zich niet zo
makkelijk regisseren. Hij krijgt meer theater dan hij had durven dromen. Op
aandringen van de leiding van Das Arts weigert hij ze de toegang tot de volgende
performance. Ze druipen af. Eenmaal buiten gaat de deur snel op slot.

Ik ga ook naar buiten. Olaf schreeuwt dat hij een wapen gaat halen. Gerard is
niet onder de indruk: 'Jij bent gewoon een junk man, waar haal jij nou een wapen
vandaan?' Tussen de mannen in het park blijkt een duidelijke hiërarchie te
bestaan. Je hebt mensen die 'gewoon een beetje veel drinken' en mensen die ook
andere middelen gebruiken. Erwin heeft ondertussen tranen in zijn ogen en
speeksel rond zijn mond. 'Heb je een mooie avond, word je eruit gegooid. De
gewone man is weer niet welkom. Krijg toch de tering met je klotesubsidie.' Van
een parkeerautomatenrover en voormalige junk is Erwin opeens de
vertegenwoordiger geworden van de gewone man.

Maar de grootste verandering is opgetreden bij de Duitse kunstenaar in spe. In
de loop van één avond is Andreas van een wereldverbeteraar met een aanklacht
('Mensen moeten hun ogen niet sluiten voor de marginalen in de samenleving')
veranderd in een politieagent die zijn voormalige protegés buitensluit. De
mannen buiten voelen zich gebruikt en schelden hem met genoegen verrot.
Onverschilligheid aanklagen en de wereld verbeteren, is lastiger dan je denkt.
Zeker als de mensen die je zo graag wilt helpen, niet meehelpen met geholpen
worden.

LOAD-DATE: April 3, 2007

LANGUAGE: DUTCH; NEDERLANDS

NOTES: Reageren? Pieterhilhorst.volkskrantblog.nl

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              124 of 158 DOCUMENTS



                                 de Volkskrant

                                 March 31, 2007
                                    zaterdag

PvdA vestigt hoop op regeren

BYLINE: Yvonne Doorduyn

SECTION: BINNENLAND; Blz. 3

LENGTH: 373 woorden

DATELINE: den haag

SAMENVATTING:

Hard oordeel over campagne.

VOLLEDIGE TEKST:

den haag Nog één keer uitgebreid achterom kijken. Daarvan leren en dan vier jaar
lang 'leveren'. De regeringsdeelname is een gouden kans om uit de electorale dip
te komen, zegt PvdA-voorzitter Michiel van Hulten. 'Vanuit onze eigen kracht
redeneren en niet vanuit de SP. Dan zijn er hele goede mogelijkheden.'

Het boek Verloren slag, waarin de Wiardi Beckman Stichting (het wetenschappelijk
bureau van de PvdA) de vloer aanveegt met zowel de mislukte verkiezingscampagne
als de spagaat waarin de partij zich bevindt, oogst vrijdag instemming.
'Snoeihard, maar bruikbaar', aldus Van Hulten.

Maar de partij wil vooral snel verder. Regeren is het credo. Doen wat we hebben
beloofd en het maximale uit het regeerakkoord halen. 'We halen de kiezer terug
via de weg van de inhoud', zegt vicefractievoorzitter Mariëtte Hamer. 'We zijn
doeners en dat gaan we nu laten zien.'

Partijleider Wouter Bos zegt er alleen maar gemotiveerder door te raken. Bos:
'Onze ideeën worden nu omgezet in beleid.'

De opdracht die de Wiardi Beckman Stichting meegeeft - het overbruggen van de
spagaat tussen de 'gewone man' en de kosmopoliet - zit goed tussen de oren. Het
is niet nieuw bovendien. 'Het is de eeuwenoude spanning, maar ook het
bestaansrecht van de sociaal-democratie', verklaart Kamerlid Staf Depla. Hij is
optimistisch. 'Het regeerakkoord geeft ons alle kans om hoog- en laagopgeleiden
te verbinden.' Waar andere partijen kiezen (D66, GroenLinks), wil de PvdA
expliciet beide stromingen aan zich binden. De PvdA-kiezers zitten in vele
schijven van de maatschappij, zegt Hamer. Ook Staf Depla vindt dat de PvdA
'prettig' in een spagaat moet kunnen staan. 'Wij organiseren beide stromingen in
één partij.'

En dat is waar de PvdA in de eerste maand van het nieuwe kabinet al heel aardig
in slaagt, vindt Van Hulten. De ministers Vogelaar, Plasterk en Cramer zijn heel
zichtbaar bezig met verbeteringen. Resultaten boeken met een duidelijke
PvdA-inbreng, dat is de basis.'

Over de volgens het WBS onprofessionele campagne, gevoerd door een partijleider
uit vorm, moet volgens Depla niet te lang worden nagepraat. Depla: 'We moeten
ervan leren, maar er geen structurele onzekerheid over laten ontstaan.'

LOAD-DATE: March 30, 2007

LANGUAGE: DUTCH; NEDERLANDS

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              125 of 158 DOCUMENTS



                                 de Volkskrant

                                 March 31, 2007

'Welk ongelijk moet ik bekennen dan?'

BYLINE: TEKST STEFFIE KOUTERS . FOTOGRAFIE BIANCA PILET

SECTION: MAGAZINE; Blz. 10

LENGTH: 3359 woorden

SAMENVATTING:

Ze kwam uit het niets het kabinet in. Vier jaar later is ze minister af. Rita
Verdonk (51) blikt terug. Op haar entree in de politiek, op haar strijd binnen
en buiten de VVD, op de gevolgen voor haar gezin, en op haar imago. 'Ik ben luid
en duidelijk, maar ook een mens.'

VOLLEDIGE TEKST:

Gelaten glimlach: 'En toen begon het.' Toen stelde Rita Verdonk, krap vier jaar
lid van de partij, zich april 2006 kandidaat voor het lijsttrekkerschap van de
VVD - op de BouwRAI. 'En daar word je dan om verguisd, binnen de VVD, omdat je
op de BouwRAI staat. Daar word je dan natuurlijk weer om verguisd. Omdat je je
wilt identificeren met bouwers. Jongens, waar gáát dit over, zeg ik dan,
stelletje arrogante ballen. Echt ongelooflijk. Je krijgt zo veel eelt op je
ziel, dat je ook boven dit soort dingen uitstijgt. Boven die benepenheid. Daar
kan ik zo langzamerhand wel boven staan.'

Veel anderen zouden zijn gaan twijfelen, u kreeg er eerder vleugels door.

'Ja. Nou.'

U dacht: donder allemaal maar op.

'Jaha. En dan ga je.

'Ik kwam in die zalen, met VVD-leden en -stemmers. Dat was een warm bad, elke
keer. Dat was fan-tas-tisch. Ik werd zo verwend. Ze kwamen met kettinkjes, met
een engeltje eraan, om maar op me te passen. Ze maakten zich zo veel zorgen over
me; of ik wel voldoende werd beveiligd. Ze brachten me zelfgeverfde sjaals, ik
weet niet wat ik allemaal heb gekregen.'

Wat is dat dan, dat mensen zo op u reageren? 'Geen idee. Misschien dat ik
gewonemensentaal praat; dat mensen zich in mij herkennen. Kay zei: 'Jij hébt
het.' Maar wat heb ik dan? Geen idee.'

Kay van de Linde, de spindoctor die samen met Ed Sinke en Bartho Boer in 2006
het campagneteam vormde van Rita Verdonk.

Hij vertelde over u: 'Hoe meer tegenslag Rita krijgt, hoe sterker ze wordt.'
'Als ik ergens echt in geloof, moet je van goeden huize komen om me tegen te
houden.'

Oud-VVD-leider Van Aartsen zei vorig jaar: 'Ze werd een icoon voor mensen, een
soort hoop, en is daar zelf in gaan geloven. Heel erg jammer.' 'Tja, ik voel me
daar totaal niet door aangesproken. Dat zegt me gewoon helemaal niks. Dat heeft
hij uit z'n duim of zo? Hoe kom je erbij? Waarom? Waarom doe je zoiets?'

De oud-minister van Integratie en Vreemdelingenzaken praat met zachte stem, af
en toe onderbroken door een hardnekkig kuchje, het restant van een gemene griep.
Rita Verdonk blikt terug op de afgelopen vier jaar, in een vergaderzaal van de
VVD-fractie; het nieuwe Kamerlid heeft zich nog geen tijd gegund haar eigen
kamer in te richten. Op de gang wachten de beveiligers, de altijd aanwezige
beveiligers, die haar al heel snel na haar aantreden permanent moesten gaan
vergezellen. Ja, eens moet ze weer alleen het stukje naar haar dorp kunnen
fietsen, langs het strand wandelen, op een terras neerstrijken, maar wanneer?
Nuchter - de uitdrukking Hollandse nuchterheid lijkt bedacht voor Rita Verdonk:
'Mijn hoofd is zo bekend geworden, hè. Dat is lastig. Je kunt het niet
afzetten.' Later, op driekwart van het gesprek, zegt ze, heel zacht: 'Mijn gezin
heeft een enorme prijs betaald voor mijn werk. Misschien wel te hoog.'

Bent u ook niet erg eenzaam geweest? Bijna onverstaanbaar: 'Ja... Uiteindelijk
moet jij als minister de beslissingen nemen. Het regeerakkoord ligt er. Maar jíj
moet het doen.' Dan: 'Ik kies niet snel de gemakkelijkste weg. Ik denk ook vaak
bij mezelf: waarom vind je nou weer dat je dit moet doen? Doe het nou eens een
keertje niet.'

Waarom dan? 'Er moet toch iemand zijn die het wél doet.'

Ze is de oudste van vier dochters en een zoon, uit een middenstandsgezin. Haar
ouders hebben een administratiekantoor in Utrecht - ze zijn nog steeds niet
gestopt. Hard werken is belangrijk, realiseerde Rita zich al jong, werk is leuk.
'Je moest je best doen. Maak gebruik van de talenten die je hebt, leerden we van
Noronze ouders.' Dat deed ze. Op haar 28ste was Rita Verdonk adjunct-directeur
van het huis van bewaring in Scheveningen.

Rita is nergens bang voor, zei een oud-collega uit de gevangenis.

'Ja, dat is me altijd bijgebleven, omdat ik het me daarvoor nooit had
gerealiseerd. 'Weet je wat goed is aan jou?', zei hij. 'Je bent nergens bang
voor. Je stapt overal op af.'

En het is zo? 'Ik ben niet gauw bang.'

U werd zonder enige politieke ervaring minister. Dat moet wel even spannend zijn
geweest.

'Tuurlijk. Ik ben op donderdag gevraagd door Gerrit Zalm, op zaterdag zat ik bij
Balkenende en op dinsdag stond ik op het bordes. Alice in Wonderland. Naast
Balkenende, de koningin vlakbij, Donner; allemaal van die bekende gezichten.'
Vertedering in haar stem: 'Ik zie nog mijn ouders heel geëmotioneerd op de bank
zitten, toen we met zussen, broer, zwagers en mijn schoonzus zaten te wachten op
de eerste keer dat ik op televisie kwam. Jahaa... Kijk, wij waren natuurlijk
gewone burgers en ministers kwamen van een andere planeet. Ik weet nog dat ik de
eerste keer bij Gerrit zat: 'Heb je er wel eens aan gedacht minister of
staatssecretaris te worden?' Nou, nooit. Echt nóóit.'

U kreeg meteen de zwaarste portefeuille en werd al snel daarna afgeschilderd als
een verschrikkelijk mens.

'Het moeilijkst was het begin. Ik werd ineens neergezet als inhumaan. En ik
dacht: maar dat ben ik helemaal niet. Dat moest ik ook echt voor mezelf
beredeneren. 'Ik doe niks inhumaans, ik voer een wet uit die er ligt, een
PvdA-wet nog wel.' Dat was mijn opdracht. Ik wist waaraan ik begon. En ik ben
nooit omgegaan - dat is volgens mij ook een van de redenen geweest dat er zo fel
op mij werd gereageerd. Ik ben niet van: een beetje water bij de wijn hiervoor,
een beetje water bij de wijn daarvoor. 'Aan de andere kant: uit het land kreeg
ik pakken mails, kaartjes, brieven, bloemen. 'Hè, hè, eindelijk eens iemand die
consequent is.' Nog komen er elke dag mails binnen 'Goh, ik mis u.''

De dossiers met schrijnende asielzaken nam u mee naar huis. Hoe was het, om die
's avonds in uw eentje te lezen? 'Nou, akelig. Ik heb honderden van die dossiers
doorgewerkt. En ik moet zeggen: op het moment dat ik dat van mezelf niet meer
hoefde, toen ik geen minister meer was, leek het alsof er honderd kilo van me
afgleed.'

Meer dan welke minister voor u heeft u gebruikgemaakt van uw discretionaire
bevoegdheid, om asielzoekers te laten blijven. Waarom heeft u dat niet meer
uitgedragen? 'Dat is altijd uitgedragen. Altijd. Maar dat paste niet in het
plaatje dat men zo graag van mij wilde neerzetten.'

Het was niet zo dat u zelf dat harde imago koesterde? 'Nee. Ik ben gewoon zoals
ik ben. Ik ben luid en duidelijk, maar ook een mens, dat van mensen houdt.'

Was u onzeker, in het begin? 'Natuurlijk. Helemaal strak van de zenuwen stond
ik, bij het grote terugkeerdebat. Dit is mijn eerste debat en het zal ook mijn
laatste wel zijn, dacht ik; ze gaan me nu killen.'

Hoe sta je op, voorafgaand aan zo'n belangrijke dag? 'Je wordt heel vroeg wakker
en ligt in bed dan zo'n heel debat te repeteren. Waar moet ik over beginnen, wat
is mijn weerwoord, wat worden de heikele punten? Zo ben je al bezig. Dan gaat
die adrenaline al stromen. Kramp in je buik. Maar die adrenaline geeft ook veel
kracht. En dan sta ik op en zeg tegen mezelf in de spiegel: 'Hé, kom op! Gaan!'

Ging dat bij latere debatten ook zo? 'Bij het Ayaan-debat, ja. Maar daar zat ik
dubbel in. Dat raakte me persoonlijk. Ze was een soort vriendin van me. Toen
Theo van Gogh was vermoord, moesten Remkes en ik Ayaan vertellen dat er een
dreigbrief aan haar op zijn borst was geprikt. Ik dacht: en nou moet ze straks
naar huis en dan komt dat op het Journaal en dan zit ze alleen in die flat.
'Weet je wat we doen', zei ik, 'we gaan naar mijn huis toe.' Beveiliging in de
stress, natuurlijk. Maar we zijn gegaan. En toen hebben we met mijn man en
kinderen, hand in hand, naar die televisie zitten kijken.'

Hand in hand? 'Ja. Fles witte wijn erbij. Zo bizar. Denk je zo'n situatie eens
in! Dan krijg je wat met elkaar - dat kan nooit meer anders worden.'

Waarom handelde u zo snel, nadat u had begrepen dat Hirsi Ali had gelogen over
haar naam? 'Ayaan vertelde voor de camera dat ze had gelogen. In de wet staat
gewoon dat als jij valse gegevens hebt opgegeven, je nooit de Nederlandse
nationaliteit hebt verkregen. Ik hoefde niets meer te onderzoeken, ik hoefde
niet eens een besluit te nemen, ik hoefde alleen te constateren dat het zo was.'
Kalm: 'Als ik eerder had geweten dat ze had gelogen, had ik eerder ingegrepen.
Waarom zou ik dan wachten?'

Toch moest u er later op terugkomen.

'Ho ho ho. Ik heb nooit iets teruggedraaid. Ik heb aan mijn ambtenaren gevraagd:
'Er wordt door deskundigen gezegd dat ze de naam Hirsi Ali volgens het Somalisch
recht wel mag gebruiken. Klopt dit, juridisch gezien?' Ja, dat klopte. Maar als
mijn ambtenaren hadden verteld: 'Dit is een smoes, die juridisch niet te
verkopen is', dan had ik gezegd: 'Ik stop ermee. Ik stap op als minister.' 'Ik
heb dus niks herroepen. Dat Somalisch namenrecht bleek achteraf te kloppen, ook
tot verrassing van Ayaan zelf.'

Maar er was dus een uitweg. Als u wat langer had nagedacht, deskundigen de zaak
grondiger had laten uitzoeken, had u een kabinetscrisis en een hoop ellende in
de VVD voorkomen.

'Iemand zegt in de camera: 'Ik heb een valse naam gebruikt.' Wat moet ik dan
denken: misschien vergist ze zich wel? Lijkt me niet de meest natuurlijke
reactie. 'Met welk doel had ik tijd moeten rekken? Om iemand de hand boven het
hoofd te houden? Dan moet je niet bij mij zijn. Dat hoort niet als je minister
bent. De eerste eis waaraan je moet voldoen is dat je integer bent. Maar dat
maakte het niet minder moeilijk.'

Hoe kwam u uit dat debat, 's nachts? 'Leeg. Mijn moeder belde. Ja, dat was wel
even heftig. Dan heb je jezelf, pfoe, helemaal opgeladen om de pers te woord te
staan en krijg je ineens je moeder aan de lijn: 'Meidje, we zijn trots op je.'
Nou, daarna moest ik wel even terug - mijn ogen opnieuw opmaken. Om half 7 's
ochtends kwam ik thuis. Normaal sta ik dan op, nu zat mijn man klaar met de
whisky. Toen heb ik me wel even afgevraagd: 'Tjongejonge, waar doe ik het
allemaal voor?' 'Het is werkelijk een van de eenzaamste perioden geweest in mijn
leven. Ik stond helemaal alleen.'

Er is gesuggereerd dat u zo onbuigzaam opereerde uit machtsoverwegingen. Dat u
een daad wilde stellen, omdat u uit was op het leiderschap van de VVD.

'No way. Nul komma nul. Echt niet.'

De dag na het nachtelijk debat stapte u alweer in een helikopter, op
campagnebezoek bij ondernemers in Hardenberg. 'Heel Nederland aan mijn voeten',
zei u toen u uitstapte.

Opgetogen: 'Je vliegt laag, het was prachtig weer, je ziet alles. Ik begon
ineens te grinniken in die helikopter. 'Wat is er?', vroeg degene met wie ik
was. 'Heel Nederland aan mijn voeten', zei ik. Hij zei: 'Dát moet je straks
zeggen.'

Toen u die opmerking maakte op de televisie dacht ik: het is haar naar de bol
gestegen.

'Nee hoor. Ik grijnsde er ook zo bij, ik dacht dat mensen dat wel doorzagen.'

Die opmerking was bot, ongevoelig, na zo'n emotioneel debat over zo'n gevoelig
onderwerp. Maar daar heeft u niet zo'n moeite mee, lijkt het.

'Nee, ik was degene die er het meest last van had, mag iedereen aannemen. Ik was
degene die het allemaal voor z'n kiezen kreeg.'

Hirsi Ali had er ook nogal wat last van.

'Ja, maar goed: er is er maar één die het heeft veroorzaakt.'

Er zit nog steeds boosheid in u.

'Dat is zo. Als het iemand was die me niet interesseerde, zou ik niet meer boos
zijn.'

Het is nooit uitgepraat? 'Nee. Misschien later, als we oud zijn. Bij een kopje
thee. Of beter: een glaasje sherry.'

U zei eens: mijn sterkste punt is mijn daadkracht, maar dat is tegelijkertijd
mijn zwakste punt.

'Ik heb jarenlang een coach gehad en die zei dat. Zij gaf me de opdracht
geduldige daadkracht te gaan oefenen.'

Hoe gaat dat, geduldige daadkracht? 'Dat was in de tijd dat ik nog bazen had.
Die konden ook niet altijd tegen mijn snelheid en daadkracht. Dus dan was het:
even op je handen zitten, een of twee dagen wachten en op de derde dag alsnog je
visie naar voren brengen. Totdat anderen ook de gelegenheid hadden gehad om...'

Lijkt me moordend voor jezelf, om zo in elkaar te zitten.

Goedmoedig hummetje: 'Ach ja, zoveel energie.'

U bent zo doortastend. Soms lijkt het op: eerst doen, dan denken.

'Neeee. Neeee. Maar ik kan natuurlijk wel snel denken.'

Wat zijn de momenten dat u twijfelt? 'Toen ik de verkiezingen om het
lijsttrekkerschap verloor, vorig jaar mei. Alle peilingen wijzen in jouw
richting en toch verlies je. Dan denk je: laat de vloer zich maar openen, dan
kan ik in dat gat stappen. Maar het enige wat je kunt doen is naar de microfoon
gaan, een statement afleggen en degene die gewonnen heeft feliciteren.
'Naderhand krijg je de reactie, thuis, maar dat is privé.'

Tranen? 'Tuurlijk. Tuurlijk.'

Na de verkiezingen in november gaf u een opmerkelijke persconferentie in een
café, waarin u voorstelde een commissie onderzoek te laten doen naar de vele
voorkeurstemmen op u.

'Ik was toen óntzettend zenuwachtig. Maar ik had 620.555 voorkeurstemmen en
kreeg daar vanuit de partij geen enkele reactie op. Ik moest een verklaring
afleggen, voor al die kiezers die op me hadden gestemd. En ook om de VVD te
laten weten: het kan niet zo zijn dat veertig partijbonzen bepalen wat er
gebeurt. 'Ik heb voor een uniek moment in de parlementaire geschiedenis gezorgd,
door als nummer twee meer stemmen te krijgen dan de lijsttrekker.'

U stond daar als een tsarina. Catharina de Grote, in dat zwarte jasje met die
brede kraag.

Glimlach. 'Dat pak had ik gekocht voor Prinsjesdag, geloof ik. Een prachtig pak
met een grote kraag, voor op de bühne, dat je denkt van yés!'

U liet zien: ik laat me niet door die partijbonzen onderuitschoffelen.

'Jaja.'

Het was ook om te lachen: u had ze allemaal in de tang.

'En dat geeft toch wel een goed gevoel. Tuurlijk. Ik weet nog dat ik dat café
uitkwam en dacht: zo, ik heb het wel gezegd. Ik zie wel wat er verder gaat
gebeuren, maar het statement is gemaakt.'

Kay van de Linde zei: 'De VVD heeft een cultuur van machomannetjes.' 'Ach, die
zitten overal.'

Is er ook zo fel op u gereageerd omdat u een vrouw bent? 'Nou, ik heb er wel
eens met vriendinnen over gesproken, die vroegen: 'Zou het daarmee te maken
hebben? Wordt er toch niet van een vrouw verwacht dat ze uiteindelijk haar hoofd
in de schoot legt?' Laat ik het voorzichtig zeggen, nu ik terugkijk op die hele
periode: ik denk niet dat het er níet mee te maken heeft.'

De mensen uit uw eigen nest zijn vreselijk over u heen gevallen. Wat betekende
dat voor u, toen bijvoorbeeld Gerrit Zalm u een takkenwijf noemde? 'Veel
natuurlijk, als je door je eigen partij zo wordt neergezet. De partij waaraan je
zo loyaal bent en waarvoor je zo hard werkt. Dat doet pijn. Ja, daar praatte ik
met mijn man over: waarom toch? Wat heb ik die mensen gedaan? Waarom reageren ze
zo op mij?'

Wat was het antwoord, voor u? 'Het was ook bedreigend voor ze. Ik kwam van
buiten, was nog maar zo kort lid van die partij.'

Dat verklaart nog niet de felheid van de opmerkingen.

'Nee, en het hoeft ook niet zo persoonlijk te zijn. Mijn man is op een paar
mensen van de partij nog steeds heel boos. Die waarschuwde ook van tevoren: lees
dat artikel maar niet, lees dit stuk maar niet.'

U bent zelf ook hard.

'Ik zeg steeds: ik ben niet hard, ik ben duidelijk. Dus zijn ze voor of tegen
je. Maar wat ik nooit heb gedaan, en ook nooit zal doen, omdat ik het zelf aan
den lijve heb meegemaakt, is zo op de persoon spelen. Ik weet wat het betekent
om na twee artikeltjes in de krant te denken: en nu ga ik in de tuin lopen en
zoek het maar uit.'

Denkt u weleens: ik had die strijd om het VVD-leiderschap anders moeten
aanpakken? 'Achteraf denk ik: ik had meer moeten investeren in die partij. Ja,
elke avond stond ik met VVD-aanhangers te praten in die zaaltjes, dus dat zat
wel goed. Maar ik had meer met de gevestigde orde moeten praten. Met iedereen
die in de partij een functie heeft, of heeft gehad. De groep die mij als
bedreigend is gaan ervaren.'

Kunt u namen noemen? 'Er zijn er zo veel die uitlatingen hebben gedaan over mij.
Ik had niet verwacht dat die mensen zo'n weerstand tegen me zouden hebben. Dat
waren mensen met wie ik goede contacten had.'

Volgens mij bekent u niet graag uw ongelijk.

'Nee, maar welk ongelijk moet ik bekennen dan?'

In zijn algemeenheid: u kunt heel vasthoudend zijn.

'Dat komt ook doordat ik voor het allergrootste deel dingen doe waarover ik heb
nagedacht en waar ik dus ook achter sta. Je moet in jezelf geloven.'

Drong er in de laatste periode van uw ministerschap nog kritiek tot u door?
'Inhoudelijk zat ik zo goed in de materie, dat als anderen daarover begonnen, ik
dacht: je weet niet half hoe het in elkaar steekt, dus laten we het daar maar
niet over hebben. Maar goede vrienden en mijn gezin hebben nooit een blad voor
de mond genomen over mijn functioneren.'

Wat was de kritiek van thuis? 'Dat ik te snel antwoord gaf op een vraag van een
journalist, of dat ik niet duidelijk genoeg was geweest, in een programma. En
dan kwam je thuis en hoorde je: nou nou nou. Of ik kreeg géén sms'jes na een
uitzending. Dan wist je genoeg. Dat merkte ik bij mezelf ook, op een gegeven
moment - dat je de neiging krijgt om langere zinnen te gaan maken. Om, zeg maar,
een beetje de politicus uit te gaan hangen.'

Wat u eigenlijk niet wilde; u wilde de burger in ministerskleren blijven.

'Ik voel me meer thuis in de rest van Nederland dan op die vierkante kilometer
in Den Haag. Ik sta tussen de burgers. En dat wil ik ook zo houden, in de
toekomst'.

Wat is de grootste fout geweest die u heeft gemaakt tijdens uw ministerschap?
'Misschien wel dat ik me te hard en te veel heb ingezet en te vaak van huis ben
weggeweest. Gewoon altijd maar gaan, altijd maar weer. Ik merk nu hoe mijn gezin
ervan geniet als ik er ben. Mijn kinderen komen nu elk weekend: 'Mam zullen we
dit? Mam, gaan we dat?

Is dat een rotgevoel? 'Het moet wel een plekje krijgen. Ik moet dat wel
verwerken. Ik was toen zo druk en bezield en bevlogen en dacht: die redden zich
wel, goh, ze weten toch wel dat ik er voor ze ben? Ze mogen altijd bellen.'

Maar zo werkt het niet.

'Nee, het is toch anders, als je thuis bent. De moeder. Zorg. Warmte. Samen iets
leuks doen.'

Is er een moment geweest dat u dacht: ik kan het niet, ik ga nu even niet? 'Ja,
nadat mijn man een herseninfarct had gehad, waarvan hij gelukkig redelijk is
hersteld. Dat was verschrikkelijk. Een ernstige ziekte kun je beter zelf hebben
dan dat je ernaast staat, realiseerde ik me toen. Die machteloosheid. Toen ben
ik deels thuisgebleven. 'Privé waren het ook aangrijpende jaren. Een goede
vriendin van me overleed in het begin van mijn ministerschap aan een
herseninfarct, mijn zwager stierf aan een hartinfarct, mijn zoon en dochter
gingen uit huis, mijn moeder kreeg een hersenbloeding...

''s Morgens ging ik naar de begrafenis van mijn zwager, 's middags had ik een
debat over de Schipholbrand. Daar heb ik een heel wrang gevoel aan overgehouden.
Daar heb ik heel veel... 'Dan kijk je om je heen en denk je: waarom sta ik
hier?'

En? 'Je wilt het goed doen, hè.'

U bent de oudste uit een gezin van vijf - degene met het grootste
verantwoordelijkheidsgevoel.

Ze knikt instemmend, glimlachend.

Een leidertje, van jongs af aan? 'Ja, ook als kind al. Ik loop snel voor de
troepen uit, pak gauw de touwtjes in handen.'

Een jongensmeisje? 'Mja, ik was geen poppentype. Niet het type van de
meisjesjurk. Meer van de broek met scheuren. Ik was altijd buiten, vlotten
bouwen. Maar pas geleden kwam ik nog een stel barbies tegen in een doos, dus
daar moet ik wel mee hebben gespeeld.' Met zelfspot: 'Of misschien zette ik ze
op die vlotten.'

Zou u ooit nog eens premier willen zijn? Waarschuwende blik. 'Dat is een
als-danvraag.'

Kay van de Linde zei: 'Ze zou premier kunnen worden.' 'Leuk hè, die Kay.'

Angela Merkel, Hillary Clinton, Ségolène Royal...

'Ik denk wel dat Nederland toe is aan een vrouwelijke premier.'

Zegt u eigenlijk 'ja'? 'Als de kiezer uitmaakt dat ik het moet worden, zeg ik
geen nee.'

Daar is het gemene kuchje weer. Ze staat op - Rita Verdonk moet door. Een
paracetamol slikken en dan naar Pauw & Witteman, als gast in een uitzending over
Theo van Gogh. De kunstenaar die een monument voor de vermoorde regisseur heeft
gemaakt, weigert die avond te komen. Jeroen Henneman wil niet met Rita Verdonk
aan tafel zitten.

LOAD-DATE: April 5, 2007

LANGUAGE: DUTCH; NEDERLANDS

NOTES: 1955 Geboren in Utrecht 1983 Afgestudeerd aan KU Nijmegen (sociologie en
criminologie) 1984 Adjunct-directeur huis van bewaring Scheveningen 1988 Lid
directie penitentiaire inrichting De Schie in Rotterdam 1996 Directeur
Staatsveiligheid, ministerie van Binnenlandse Zaken 1999 Senior
manager/directeur KPMG 2002 Lid VVD 2003 Minister voor Vreemdelingenbeleid en
Integratie 2006 Lid Tweede Kamerfractie VVD

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              126 of 158 DOCUMENTS



                                 de Volkskrant

                                 March 30, 2007
                                    vrijdag

Analyse: PvdA hangt als los zand aan elkaar

BYLINE: Hans Wansink

SECTION: VOORPAGINA; Blz. 1

LENGTH: 377 woorden

DATELINE: DEN HAAG

SAMENVATTING:

Het wetenschappelijk bureau van de PvdA kijkt terug op de verloren campagne.

Kandidatenlijst was een staaltje 'zelfdestructief feminisme'.

VOLLEDIGE TEKST:

DEN HAAG De Partij van de Arbeid houdt er een gespleten ziel op na. Zij wordt
uit elkaar getrokken door een nieuwe breuklijn in de samenleving. Door de
toenemende polarisatie tussen hoger en lager opgeleiden, tussen
'toekomstoptimisten' en 'toekomstpessimisten' is de partij van Wouter Bos in een
spagaat terechtgekomen.

Kosmopolieten en liberalen vinden de PvdA te weinig modern en
veranderingsgezind, terwijl de populisten van links en van rechts de
sociaal-democraten juist neerzetten als een politieke klasse van hervormers die
de gewone man verraadt.

Dit schrijven PvdA-wetenschappers Frans Becker en René Cuperus in het boek
Verloren slag, dat vandaag verschijnt. In deze uitgave van de Wiardi Beckman
Stichting, het wetenschappelijk bureau van de Partij van de Arbeid, analyseren
diverse auteurs de oorzaken van de op een na grootste verkiezingsnederlaag die
de partij ooit heeft geleden.

Becker en Cuperus spreken van een 'heel slechte campagne met weinig weerwerk,
veel blunders en een partijleider uit vorm'. Zij noemen het 'schokkend' dat
verloren werd vanuit de oppositie tegen een ' tamelijk impopulair kabinet'.
Vanwege het verlies aan de SP leek het wel 'alsof de PvdA in een asociaal
kabinet zou hebben gezeten. Maar het tegendeel was het geval.'

De PvdA-wetenschappers typeren het verkiezingsprogramma van de partij als 'een
enorme boodschappenlijst zonder helder profiel, zonder scherpe keuzen'. Ook de
lijst van kandidaten voor de Tweede Kamer had in de ogen van Becker en Cuperus
geen toegevoegde waarde. Ze spreken van 'zelfdestructief feminisme' bij het
opstellen van die kandidatenlijst: 'Hoeveel goeds doet men de vrouwenzaak in de
politiek door - zonder een goed werkend systeem van scouting - een
om-en-om-systeem van man/vrouw rücksichtslos te willen hanteren?'

Meningsverschillen zijn er genoeg in de PvdA, die volgens Becker en Cuperus als
los zand aan elkaar hangt. Maar de angst om onder ogen te zien hoe verdeeld de
partij is, regeert. 'Meningsverschillen worden vooral binnenskamers
uitgevochten. De partijleider is heilig verklaard, zonder dat zijn woord nu echt
wet is.'

LOAD-DATE: March 30, 2007

LANGUAGE: DUTCH; NEDERLANDS

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              127 of 158 DOCUMENTS



                                 de Volkskrant

                                 March 28, 2007
                                    woensdag

Koeien en wolken schilderen van tien tot vijf

BYLINE: Wieteke van Zeil

SECTION: KUNST; Blz. 15

LENGTH: 749 woorden

DATELINE: Rotterdam/Assen

SAMENVATTING:

Max Liebermann en Willem Roelofs

De veelheid aan tentoonstellingen over de 19de eeuw brengt nuance aan in
bestaande beeld van die periode.

VOLLEDIGE TEKST:

Rotterdam/Assen Het zou natuurlijk toeval kunnen zijn. Maar misschien leidde het
Rembrandtjaar, vorig jaar, wel tot een nieuwe trend in themaperioden bij musea.
Dit jaar begint alvast met een aantal tentoonstellingen over kunstenaars uit de
19de eeuw. De Haagse School, Willem Roelofs ('aanstichter van de Haagse
School'), Renoir (Frans impressionist), Max Liebermann (Duits impressionist) en
Antoon van Welie (vroege symbolist) maken tournees in binnen- en buitenland.

Een logisch gevolg op het jaar waarin het publiek uitgebreid getrakteerd werd op
de grootste schilder van de Gouden Eeuw en zijn tijdgenoten. Want laat nou net
de 19de-eeuwse schilders juist door hen hevig geïnspireerd zijn geweest. Vanaf
de vroege 19de-eeuw begon het al met de liefde voor de Gouden Eeuw. Was het niet
uit romantiek en melancholie, dan was het wel uit een streven naar een zo
onbewerkt mogelijke weergave van het echte leven, woeste bomen, ruige wolken en
natuurlijk de 'gewone man'. Boeren, landarbeiders, weesmeisjes, arme burgers.
Inspiratie genoeg bij old school Gouden Eeuwers.

Het voordeel van een veelheid aan tentoonstellingen rond een bepaalde periode is
de nuance die in het bestaande beeld van zo'n tijd gebracht kan worden. Neem het
kunstenaarsimago. Op basis van onze beroemde Vincent van Gogh denken veel
liefhebbers nog steeds dat de 19de-eeuwse kunstenaars onaangepast, grillig en
eigenzinnig, zo niet gestoord waren. Maar niet alle kunstenaars zijn mal
geworden omdat ze de zon wilden schilderen. Veel van hen, zo blijkt uit de
tentoonstellingen Max Liebermann in Assen en Willem Roelofs in Rotterdam,
leidden een routineus leven, op het saaie af.

Willem Roelofs stond dagelijks om 5 uur op om tot 10 uur zijn favoriete hobby te
bedrijven: het in kaart brengen van snuitkevers. Hij schilderde van 10 tot 5.
Daarna bracht hij een bezoekje aan de kunstenaarsverenigingen waarvan hij deel
uitmaakte, zoals Pulchri in Den Haag, of nam hij tijd voor documentatie en
literatuur.

En eerlijk gezegd: je ziet het aan zijn schilderijen. Die zijn regelmatig en
evenwichtig. Het zijn landschappen, af en toe met een enkele boerderij, soms een
molen en wat vaker een aantal koeien.

Het zijn indrukwekkende werken, daar niet van. Roelofs liet zich aanvankelijk
wel een beetje meeslepen door het 17de-eeuwse Ruisdael-model, maar vond later
een eigen stijl met een grote beheersing van licht. Dat brengt diepte, contrast
en kracht in de typisch Hollandse landschappen.

Roelofs wordt gezien als de aanjager van de Haagse School, maar uit de
tentoonstelling blijkt dat een beetje overtrokken. Hij schilderde nooit een
officieel werk in de open lucht, een van de belangrijkste kenmerken van de
Haagse School. En hij was voorstander van het 'perfectioneren van de natuur',
een klassieke opvatting die door de nieuwe generatie juist met grote gebaren
omver werd geworpen. Pas aan het eind van zijn leven, toen de impressionisten
populair waren, durfde hij de schetsen te tonen die hij buiten had gemaakt.

Als een echte herontdekking kan echter de Duitser Max Liebermann gezien worden,
in het Drents Museum. Duitse impressionisten zijn toch al niet bekend, maar dat
deze schilder is weggezonken in de geschiedenis blijkt spijtig. Zijn werk is
heerlijk grof en schetsachtig. Soms dik, soms juist flinterdun, met hele delen
van het bruine doek nog zichtbaar.

Hij woonde in Berlijn, maar kwam jaarlijks meerdere keren naar Holland om het
landschap en de zee te schilderen. Ook hij was een stuk braver dan Van Gogh, die
hij 'een zeer onaangename tijdgenoot' noemde, maar zijn werk is wel degelijk
eigenzinnig.

De keuze van het Drents Museum voor de onbekende schilder is moedig én handig:
Liebermanns onderwerpen haken in op die van Hollandse schilders als Jozef
Israëls en George Breitner. Het museum heeft werk van deze tijdgenoten, dat het
in langdurig bruikleen van het Rijksmuseum heeft, naast Liebermann geplaatst.
Dat biedt in tegenstelling tot in Rotterdam context, en zet de Hollandse
schilders in een nieuw licht.

Vooral het werk van Jan Veth, een van de meest ondergewaardeerde Hollandse
portretschilders, komt nu goed naar voren. Zijn portretten van de jongensachtige
dichter Albert Verwey, van Jozef Israëls en van de kunstenaar Liebermann zelf
vragen bijna om een volgende solotentoonstelling in het 'themajaar van de 19de
eeuw'.

Wieteke van Zeil

LOAD-DATE: March 27, 2007

LANGUAGE: DUTCH; NEDERLANDS

NOTES: Max Liebermann en zijn Nederlandse kunstvrienden. T/m 17 juni in het
Drents Museum, Assen. Willem Roelofs, de adem der natuur. T/m 13 mei in de
Kunsthal, Rotterdam.

GRAPHIC: 28knroelofs_ph01, Willem Roelofs, Koeien onder bomen, circa 1860.,
Stedelijk Museum
28knroelofs_ph02, Max Liebermann, Nederlands landschap - boerenhuisje onder
geboomte, 1896., Neue Pinakothek, München

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              128 of 158 DOCUMENTS



                                 de Volkskrant

                                 March 17, 2007

'Joris droomde van wonen in een kraakpand'

BYLINE: Cornald Maas

SECTION: MAGAZINE; Blz. 40

LENGTH: 878 woorden

SAMENVATTING:

Cornald Maas in gesprek met Jos Linssen (66), oud-conrector, en Trix van Driel
(65), ex-docente en administratrice, uit Eindhoven. Zij zijn de ouders van tv-
en radiopresentator Joris Linssen (41).

VOLLEDIGE TEKST:

Moeder We hadden nooit gedacht dat Joris bij de NCRV terecht zou komen.

Vader Wij hebben van huis uit niks met de NCRV. Moeder Veel meer met de VPRO of
de VARA. Vader Ik heb me altijd verzet tegen kerkelijke instituten. Te zeer heb
ik de hypocriete kant van het geloof meegemaakt. Ik erger me aan valse
sentimenten.

Moeder We hebben afstand van de kerk genomen toen we elkaar leerden kennen. Maar
het moet gezegd: Joris zit op z'n plek bij de NCRV.

Vader Taxi paste bij hem, en zeker ook Hello goodbye. Joris is begaan met mensen
en hij weet snel vertrouwen te winnen, zodat ze hun verhalen vertellen. Dat had
hij vroeger al: toen een meisje uit zijn klas stervende was, koos ze hém uit om
nog één keer bij haar op bezoek te komen. 'Zal ik iets voor je meenemen?', zei
hij door de telefoon tegen haar, terwijl ze al een paar dagen niet meer gegeten
en gedronken had, en hij nam uiteindelijk een ijsje voor haar mee.

Moeder Ik bel Joris altijd meteen op na de uitzending. Laatst had hij een
prachtig gesprek op Schiphol met een Cubaanse vrouw die haar kind voor het eerst
in vijf jaar terugzag. Dat was een hoogtepunt.

Vader Misschien... ik vond dat het iets te evident wachten op tranen was. Als
iemand het tijdens een openhartig gesprek moeilijk krijgt, is dát meestal het
moment dat op tv wordt uitgezonden. Ik bel Joris niet zo vaak na een uitzending
- ik spaar mijn opmerkingen op. Misschien heb ik ook iets meer met de luwte van
de radio. Ik luister graag naar zijn programma Casa Luna. Wél vind ik Hello
goodbye, zo zonder verborgen camera, eerlijker dan Taxi.

Moeder Als ik naast een taxichauffeur zit, vertel ik ook vrij gemakkelijk mijn
verhaal. Zo'n gesprek op Schiphol zou ik ingewikkelder vinden. De kans is ook
niet groot dat ze me er zullen treffen: sinds ik van Eindhoven naar Maastricht
vloog heb ik vliegangst.

Vader Joris was toen nog een peuter. Het duurde niet lang voor ons duidelijk
werd dat hij zich voor veel interesseerde: hij had een eigen uitleenbibliotheek
op zolder, schreef een krantje vol, maakte zich druk over het bewind van
Pinochet in Chili - daar hield hij een spreekbeurt over.

Moeder Niet zo gek, misschien. Wij aten geen Granny Smiths, want die kwamen uit
Chili.

Vader Joris was uit geëngageerd hout gesneden, gelardeerd met een dosis jeugdige
overmoed.

Moeder Dat ging weleens ver.

Vader Hij heeft een recalcitrante periode gehad, ja. Hij was nogal eigenzinnig -
daarin lijkt hij op mij. Hij wist precies wat goed en niet goed voor hem was. Na
een vermeend geval van censuur - zijn stuk werd niet in de schoolkrant
gepubliceerd - ging hij, in de vijfde klas, van school af.

Moeder Nogal lastig, omdat wij allebei op die school werkten, en jij er nota
bene conrector was.

Vader Hij is zelfs een half jaar weggebleven. De eerste dagen wisten ook wij
niet waar hij uithing. Toch hebben we het min of meer op z'n beloop gelaten: het
was de tijd van de antiautoritaire opvoeding. Bovendien had het geen zin om op
te treden. Als Joris linksaf wil, gaat hij linksaf.

Moeder 'Beter dat hij nu deze dingen uithaalt', zei jij altijd, 'dan wanneer wij
niet langer veilig in de buurt zijn.' Ik had ook wel weer met hem te doen: hij
had weke handen van het afwassen in een restaurant.

Vader Ik zat daar niet mee. Joris wist van aanpakken. Ik ben er altijd van
overtuigd geweest dat hij niet in zeven sloten tegelijk zou lopen.

Moeder Hij droomde ervan in een kraakpand te wonen, hij kleedde zich punk - op
een gegeven moment had hij een heel potlood in z'n oor hangen. Later bekeerde
hij zich tot de smartlap. Hij trad zelfs op met een smartlappenrevue.

Vader Joris biedt graag een podium aan mensen die in zichzelf geloven. Hij valt
voor de authenticiteit van de gewone man. En kan er niet tegen als mensen zich
op intellect laten voorstaan en daardoor anderen buitensluiten.

Moeder Toch heeft hij geschiedenis gestudeerd.

Vader Een hoogleraar oordeelde over zijn afstudeerscriptie dat er
wetenschappelijk wel wat op af te dingen was, maar dat hij een prettig leesbare
stijl had. Joris is altijd meer journalist dan wetenschapper geweest.

Moeder Hij heeft steeds oog gehad voor degenen die zwakker staan. Hij bekommerde
zich om medestudenten die psychisch ziek waren, hij houdt contact met de mensen
die hij in zijn documentaires portretteerde, zijn vrouw Rebecca en hij namen een
pleegkind in huis.

Vader Zo'n programma als Hello goodbye sluit aan bij zijn belangstelling voor
mensen. Al moet je als presentator ook een beetje bluffen: je kunt niet al te
bedeesd zijn.

Moeder Hij is ook een familieman. Jos en ik zijn al heel wat jaren gescheiden
maar Joris houdt ons beiden van veel op de hoogte. Voor een flat in Utrecht
wilde hij rood-witte gordijntjes, want die deden hem denken aan de gordijntjes
uit het vakantiehuisje dat we vroeger in Zeeland huurden.

Vader Zijn zus Breg en hij lijken niet op elkaar, maar ook zij verkende haar
grenzen: ooit speelde ze drums in een gelegenheidsbandje.

Moeder Ik zeg weleens gekscherend: wij lieten onze kinderen studeren, maar Breg
werd drumster, Joris zong smartlappen en nou werkt-ie bij de NCRV.

LOAD-DATE: March 22, 2007

LANGUAGE: DUTCH; NEDERLANDS

GRAPHIC: FOTOGRAFIE MARIJN SCHEERES FOTO JORIS: ANP

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              129 of 158 DOCUMENTS



                                 de Volkskrant

                                 March 17, 2007

Nooit meer zo groot als ten tijde van de suikerzakjes uit Neukölln;
Geboren in '53

BYLINE: Rob Vreeken

SECTION: HET BETOOG; Blz. 1

LENGTH: 680 woorden

SAMENVATTING:

Rob Vreeken

Rachida Azough

VOLLEDIGE TEKST:

Ik ontdekte de wereld in het najaar van 1961. Opeens stond daar op het bruine
dressoir een venster met uitzicht op de aarde in zwart-wit. Ik was 8 jaar,
hongerig naar kennis, en vergaapte me aan de beelden uit verre landen van mannen
met ongelooflijke namen. Tsjombe, Loe-moemba en Kasavoeboe maakten ruzie in
Congo. Fidel Castro rookte sigaren op Cuba. Haile Selassie won de marathon in
Addis Abeba. Kroetsjof, een raar dik mannetje met een kale kop, sloeg driftig
met zijn schoen op tafel bij de Verenigde Naties, waar trouwens Oe Tand de baas
was. Verder in het nieuws: chaos in Laos. Chaos in Laos! Die tijden komen nooit
weer. In Laos was een minister-president die, geloof het of niet, Soevanna Poema
heette. Soevanna Poema, Soevanna Poema, een naam van een pijlsnelle katachtige
die zich sierlijk voortbeweegt door een subtropisch landschap.

Niet alleen de televisie vergrootte mijn universum. Mijn vader, verslaggever van
dagblad De Zaanlander, ging mee met de groepsreizen naar voorsteden van
EEG-hoofdsteden waarmee de gemeente Zaandam een zusterband had: Neukölln,
Anderlecht, Boulogne-Billancourt, Hammersmith. Net als de meeste andere
deelnemers, doodgewone burgers, was hij nooit eerder in het buitenland geweest.
Zomervakantie anno 1961, dat was twee weken een huisje op de Veluwe of in het
Noord-Hollands duingebied. De uit de Europese gedachte geboren jumelage stelde
de gewone man in staat kennis te maken met andere volken en culturen. Vijf dagen
met de bus naar Parijs, Londen, Berlijn, Brussel - tegenwoordig het schoolreisje
van 2 vwo, maar toen waren het adembenemende avonturen. Elke dag deed mijn vader
paginagroot verslag van de belevenissen van het gezelschap Zaankanters in den
vreemde. Na thuiskomst van elke reis maakte hij een plakboek, met foto's,
krantenknipsels en suikerzakjes. Ik raakte er niet op uitgekeken. Mijn vader
onder de Eiffeltoren. Mijn vader op Piccadilly Circus. Mijn vader bij Manneken
Pis. Mijn vader die over de zojuist gebouwde Muur een zorgelijke blik werpt op
het communistische Oost-Berlijn. Het vormde, samen met de Journaalbeelden van Oe
Tand, John F. Kennedy en Kroetsjof, met chaos in Laos en met de neus van
generaal De Gaulle, één grote, echte, fascinerende, volwassen wereld.

Diepe indruk maakte ook de watersnoodramp in Tuindorp-Oostzaan. De elfduizend
inwoners van de wijk in Amsterdam-Noord konden een week lang hun ondergelopen
huizen niet in, nadat op 14 januari 1960 een dijk naast Zijkanaal H was
doorgebroken. Ook daarvan deed mijn vader dagelijks in De Zaanlander
bloedstollend verslag. Elke ochtend trok hij laarzen aan van - in mijn
kinderherinnering - Klein Duimpje-achtig formaat. Heldhaftig tufte hij op de
brommer naar het rampgebied, een kwartiertje rijden. 's Avonds kwam hij, met de
modder nog aan jas en laarzen, terug en verhaalde aan de eettafel met
nagloeiende wangen over de humanitaire noodtoestand ter plekke. Huisvrouwen in
Hilversum maakten hulppakketten klaar. Het leger redde honderden katten en
parkieten het leven. Niemand verdronk. De KNVB schonk een deel van de
toto-opbrengst aan de Tuindorpers.

Geluk, jongens en meisjes, was toen heel gewoon.

Later werd ik ook verslaggever en maakte ook ik een soort watersnoodramp mee. In
Sri Lanka zag ik hoe dorp na dorp was weggespoeld, hoe de lichamen -
blauw-geel-zwart en opgezwollen na dagen in het water - in grote kuilen op het
strand werden gedumpt. Katten noch parkieten waren gered; 34 duizend mensen
verdronken.

De tsunami was, welbeschouwd, net even een tikje erger dan het 'keukenmat beetje
nat, onverwijld opgedweild' van januari 1960. Toch is de watersnood in
Tuindorp-Oostzaan, waarin mijn vader een heldenrol vervulde, in mijn beleving
nog altijd veel mythischer, betekenisvoller en omvangrijker dan de catastrofe
waar ik zelf door de Volkskrant in december 2004 op af werd gestuurd.

Net zo goed kan Europa zich uitbreiden tot aan Wladiwostok, maar zo groot als in
de tijd van de suikerzakjes uit Neukölln wordt de EEG niet meer. Het lot van de
zoon: hij ontstijgt nooit zijn vader.

LOAD-DATE: March 16, 2007

LANGUAGE: DUTCH; NEDERLANDS

NOTES: Zes auteurs vertellen om de beurt over de dilemma's van hun generatie.
Helga Ruebsamen (1934) / Aya Zikken (1919),Ger Thijs (1948), Rob Vreeken (1953),
Philippe Remarque (1966), Rachida Azough (1975) en Anna Woltz (1981).; Volgende
week:

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              130 of 158 DOCUMENTS



                                 de Volkskrant

                                 March 14, 2007
                                    woensdag

Geert Mak is wat zijn thema is: een brug

BYLINE: Arjan Peters

SECTION: KUNST; Blz. 14

LENGTH: 430 woorden

DATELINE: Amsterdam

SAMENVATTING:

Boekenweekgeschenk

Mak schetst Istanbul zonder scherpe observaties.

VOLLEDIGE TEKST:

Amsterdam Verwonderlijk is het niet, dat Geert Mak een fascinatie aan de dag
legt voor de Galatabrug in Istanbul, die al ruim anderhalve eeuw een behoudende
en een moderne wijk met elkaar verbindt. Een symbool, die brug, een betonnen
loopplank van ruim een halve kilometer, tussen traditie en vernieuwing, Oosten
en Westen, een stuk levende geschiedenis. Kolfje naar de hand van de schrijver
die het ooggetuigeverslag soepel lardeert met historische feiten en citaten van
voorgangers.

Geert Mak is zélf een brug: essayistiek injecteert hij met 'duizend en één
verhalen' die hij moeiteloos loskrijgt uit het armlastige groepje venters,
hengelaars en zakkenrollers op de brug. 'We zijn één familie,' zeggen de
sigarettenjongens, en die uitspraak noteert de ambulante ambassadeur van de
dialoog met gretigheid.

De uitgever durfde gerust een recordoplage van 910 duizend exemplaren aan,
waarvan 20duizend in het Turks. In kort bestek stipt Mak van alles aan
(Byzantium, Constantinopel, Islambol, de Armeense genocide, de hoofddoek), maar
zijn gemoedelijkheid voorkomt een borende introspectie of schel gearticuleerde
bezorgdheid. Veel mensen zijn er arm 'als een kerkrat' en ja, dan houden ze zich
krampachtig vast aan 'eer' en familie; en als Turkije zich aansluit bij de
Europese Unie kan Istanbul uitgroeien tot een nieuw Byzantium, maar zal dan wel
door deze radicale modernisering 'radicaal afgesneden zijn' van zijn eigen
geschiedenis. 'En wat de toekomst brengt? Geen mens die het weet,' zei Mak bij
de presentatie van De brug, en dat is even realistisch als een dooddoener.

Glimlachend schetst hij de sfeer op locatie, met speciale belangstelling voor de
problemen van de gewone man. Hij beschrijft lijmsnuivers, zonder zelf te
inhaleren. Hét pijnpunt noemt hij, maar in de veilige zin dat wie de verdwijning
van honderdduizenden Armeniërs in 1915 als volkenmoord betitelt, 'gemakkelijk
een proces aan de broek kan krijgen. Een erekwestie.'

De Russisch-Amerikaanse dichter Joseph Brodsky schreef in 1985 een essay over
Istanbul, met vele priemende beelden. Bij zijn bezoek op een loeihete zomerdag
aan de Hagia Sofia zag hij ineens de vloer zweten, en het marmer van de muren.
De steen zweette. Dat komt, werd Brodsky verteld, door de plotselinge
temperatuurstijging. Of is het mijn aanwezigheid, dacht de dichter, en hij
verliet de kathedraal. Naar één zo'n kervende observatie kun je bij Mak lang
zoeken. Zijn beminnelijke timbre strijkt alle voorstelbare 'heftigheden' glad.

Arjan Peters

LOAD-DATE: March 13, 2007

LANGUAGE: DUTCH; NEDERLANDS

NOTES: Geert Mak: De brug CPNB, 91 pagina's, gratis bij aankoop van euro 11,50
aan Nederlandstalige boeken, ISBN 978 90 5965 046 6.

GRAPHIC: 14KNarjan_ph01

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              131 of 158 DOCUMENTS



                                 de Volkskrant

                                 March 9, 2007

De wedergeboorte van Chief Nanga en Odili;
De Herlezer

BYLINE: Wim Bossema

SECTION: CICERO; Blz. 26

LENGTH: 644 woorden

SAMENVATTING:

De goede lezer, doceerde Vladimir Nabokov al, is de herlezer. Die kijkt
scherper. Deze week: Volkskrant-redacteur Wim Bossema herleest Chinua Achebe
vanwege Ghana's 50-jarige onafhankelijkheid.

VOLLEDIGE TEKST:

Zou ik anders tegen Afrika hebben aangekeken als niet toevallig de eerste
Afrikaanse roman die ik las A Man of the People van de Nigeriaanse schrijver
Chinua Achebe was geweest? Hoogstwaarschijnlijk wel.

Nu vertelt de vicepresident van Nigeria op klagerige toon aan een
radiojournalist van de BBC dat hij in geen maanden met zijn baas, president
Obasanjo, heeft gesproken, want die is boos . De vicepresident doet ook een gooi
naar het hoogste ambt bij de verkiezingen van komende april, vandaar. En ik denk
aan Chief the honourable M.A. Nanga, M.P., de doortrapte minister uit Achebes
boek, die iedereen charmeert.

Deze week werd in Ghana vijftig jaar onafhankelijkheid gevierd, met een
symbolische lading voor heel Afrika, omdat Ghana als eerste het koloniale juk
afwierp. En ik denk aan die slapjanus van een Odili, de ik-figuur in Achebes
satire over de Afrikaanse democratische politiek in de eerste jaren na de
onafhankelijkheid.

Achebe had het goed voorzien. A Man of the People verscheen in 1966, maar de
verhalen die Afrikanen deze week aan de BBC vertelden over hun politici, leken
zo uit Achebes roman te zijn geplukt. Die politici doen aan vriendjespolitiek,
trekken stamgenoten voor en graaien zoveel bijeen als ze kunnen in de tijd dat
ze de macht hebben. Het herlezen van de roman is een feest der herkenning.

Bij tweede lezing blijkt het bovendien een humoristisch werk! Als scholier had
ik wel moeten grinniken, maar mij was toch vooral de ontluistering over die
veelbelovende jonge naties in Afrika bijgebleven. Ik had het boek begin jaren
zeventig onverwacht gevonden tussen de Engelse literatuur in de bibliotheek van
Groningen. Leuk voor mijn lijst Engels. Afrikaanse literatuur was toen nog
nauwelijks doorgedrongen tot Nederland. A Man of the People verscheen pas in
1989 in vertaling als Een zoon van zijn volk.

Toch is A Man of the People geen cynisch boek, zoals later veel Afrikaanse
romans doordrenkt waren van zwartgalligheid en uitzichtloosheid. Achebe legt met
bijtend sarcasme het eigenaardige spel van de schijndemocratie bloot, maar
tamelijk luchtig.

Hij spaart niemand. Nanga is een schurk, maar Odili neemt het bij verkiezingen
toch vooral tegen hem op uit wraakgevoel om een afgepikt vriendinnetje. Het
wereldje van de westerse hulpverleners maakt Achebe op een rake manier
belachelijk: ze zijn dol op Afrika, maar hebben eigenlijk een hekel aan
Afrikanen. De intellectuelen die een oppositiepartij oprichten, worden door de
gewone mensen met argwaan bekeken: meer van hetzelfde, opportunisme,
eigenbelang. En niet zonder reden. Bij zijn typering van die houding van de
'gewone burgers' raakt Achebe nog het dichtst aan cynisme: ze laten alles over
hun kant gaan, halen hun schouders op, zijn nergens warm voor te krijgen. En dat
vindt hij uiteindelijk toch ook een vloek voor Afrika.

Bij het verschijnen sloeg A Man of the People in als een bom. Achebe werd gezien
als de vader van de moderne Afrikaanse literatuur. Zijn eerdere romans gingen
over de ontworteling van de traditionele Afrikanen onder het kolonialisme en de
moeilijke overgang naar de moderne tijd. Zijn trilogie daarover gold als een
bouwsteen voor het nieuwe nationale gevoel van trots na de onafhankelijkheid.
Overal in de jonge Afrikaanse naties werden die boeken op school gelezen en
behandeld.

A Man of the People eindigt bijna achteloos met een militaire coup. Dat was de
trend in 1966. Na een paar jaar democratie veranderden de meeste Afrikaanse
landen in dictaturen; pas na 1990 keerde de democratie terug. Met veel fouten
van vroeger, en met de wonderbaarlijke wedergeboorte van personages als Chief
Nanga en Odili uit het boek.Wim Bossema

LOAD-DATE: March 8, 2007

LANGUAGE: DUTCH; NEDERLANDS

NOTES: Chinua Achebe: The Man of the People Anchor Books; ca. (E) 12,-

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              132 of 158 DOCUMENTS



                                 de Volkskrant

                                 March 5, 2007
                                    maandag

BYLINE: Wim de Jong

SECTION: ACHTERKANT; Blz. 14

LENGTH: 388 woorden


Nederland 3 was zaterdagavond tot ver na middernacht vergeven aan Studio Sport,
wat de liefhebbers van humor grotendeels naar het eerste net (Mooi! Weer De
Leeuw en Koefnoen) dreef, terwijl RTL en SBS met Ice Age, Shrek 2 en The Silence
of the Lambs onder elkaar de filmliefhebbers verdeelden. De leden van de
behoudende en beschouwelijke kerk kregen op thuiszender Nederland 2 eerst Blauw
bloed (900 duizend) en het al net zo ijzersterke Tien voor Taal (700duizend
kijkers) voorgeschoteld, waarna Rondom 10 (443duizend) werd uitgezonden, dat op
de plek van Parla (KRO) terecht is gekomen.

De aflevering van zaterdagavond van het aloude NRCV-discussieprogramma ging over
de vraag of de staat en de medische stand bejaarden tegemoet mogen komen in hun
wens een punt achter hun leven te zetten als ze daar zelf het moment voor
gekomen achten. Opvallend om te zien en te horen hoeveel ruimte er voor alle
deelnemers aan het gesprek was om hun verhaal te kunnen vertellen. Tevens hoe
welbespraakt iedereen daarbij was, en hoe helder dus ook de standpunten waren
die in een krap uur naar voren werden gebracht, ongeacht de (zeer hoge) leeftijd
van de studiogasten. De zorg en de aandacht die de redactie bij de selectie van
deelnemers aan de dag legt, zie je aan het programma als geheel af. Mondige,
zelfbewuste senioren - joh, zo kan het dus ook, Omroep Max!

Alles wat ik verder heb aan te merken op de af en toe debiliserende,
'geïntegreerde' aanpak waarmee de NCRV de samenleving in kaart brengt (Dokument,
Taxi, Hello Goodbye, Man bijt hond, De dokusoap), geldt daarom zeker niet voor
Rondom 10. Sterker nog, volgens mij is het anno 2007 nog zo'n beetje het enige
tv-programma waar 'gewone Nederlanders' en hun standpunten en ervaringen tot hun
recht komen, zonder dat ze naar het pijpen van een modern programmaformat hoeven
dansen. Is Buitenhof de tv-etalage voor de elite, Rondom 10 is het voor de rest
van weldenkend Nederland.

Trouwens, over dansen gesproken: je zou wel bijna gaan geloven dat presentator
Cees Grimbergen zo katachtig en hyper voor zijn tribune op en neer beweegt om te
suggereren dat er in Rondom 10 op het scherp van de snede televisie wordt
gemaakt. Verkeerde lichaamstaal wat mij betreft, want wat het programma zo goed
maakt, is dat het niet snel is, maar juist op een aangename en bezonken manier
'slow'.

LOAD-DATE: March 4, 2007

LANGUAGE: DUTCH; NEDERLANDS

NOTES: Programma is op een aangename manier 'slow'

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              133 of 158 DOCUMENTS



                                 de Volkskrant

                                 March 5, 2007
                                    maandag

Jouw paspoorten;
Kader Abdolah Mirza

BYLINE: Kader Abdolah

SECTION: KUNST; Blz. 11

LENGTH: 538 woorden


Wat is een paspoort?Een reisdocument, een legitimatiebewijs, een
veiligheidsaspect, een statusbewijs, een verbondenheidspapiertje, een bewijs van
loyaliteit of een sleutel die toegang biedt tot vele vreemde landen?

Paspoort: een document waarvan de valse versie meer waard is dan goud.

Als ik Almachtig was, verschafte ik iedere Irakees een geldig vals paspoort en
liet ik hen uit de hel wegvluchten.

Ooit hield Nabakov, de Russisch- Amerikaanse schrijver, de schepper van Lolita
en Nobelprijswinnaar, zijn gloednieuwe Amerikaanse paspoort trots boven zijn
hoofd en zei: 'Nu ben ik een Amerikaan. En ik ben er trots op'.

Had hij op dat moment ook een Russisch paspoort diep in zijn binnenzak? Nee, hij
had geen Russisch paspoort, want hij was met zijn familie weg gevlucht tijdens
de rode revolutie. Later had hij met vele valse documenten door Europa gereisd
totdat hij Amerika bereikte.

Dat was Nabakov, maar wat moeten wij nu doen met Aboutaleb en met Nebahat
Albayrak, de twee nieuwe staatssecretarissen met een islamitische achtergrond
die één paspoort in hun hand en een ander diep in hun binnenzak hebben?

Er zijn miljoenen Amerikanen die behalve hun Amerikaanse een paspoort van hun
vaderland in bezit hebben.

En het vormt geen enkel probleem, het is zelfs goed voor het land dat de
kinderen van voormalige immigranten zich elders ook thuis kunnen voelen. Het
maakt de burgers veelzijdiger, want reizen naar het land waar je wortels liggen,
is heel anders dan een vakantie naar de zon. Het is een ontmoeting met jezelf.
En het maakt je gelukkiger, evenwichtiger, cultureel rijker en het verhoogt je
relativeringsvermogen. Een tweede paspoort is daarom een gevoelige kwestie in
Amerika. Of zij zijn nog niet op het punt om een Aboutaleb in het kabinet te
plaatsen. Dat is Amerika. Maar wat moeten wij doen met het Marokkaanse paspoort
van Aboutaleb? Of het Turkse van Albayrak?

Als je volksvertegenwoordiger bent verkeer je in een totaal andere situatie dan
een gewone burger.

Op de een of andere manier klopt het niet dat jij daar als parlementariër met
een Marokkaans, Turks of Iraans paspoort in je binnenzak rondloopt. Dat kan ook
niet bij een generaal.

In het parlement wordt vaak over de belangrijkste zaken van het land gesproken.
Het land ligt daar als het ware bloot op de tafels en in de gangen. Bovendien,
als je toegang hebt tot het Torentje, heb je letterlijk toegang tot de
schatkamer van het land. Dus, het kan niet. Het moet kunnen. Maar nu kan het
niet. Zo simpel is het.

Aboutaleb mag zijn Marokkaanse paspoort behouden, maar dan krijgt hij geen
toegang tot het 'Onderonsje'.

Albayrak mag ook met haar Turkse paspoort in de lucht zwaaien. Maar als je in de
zee springt, word je nat. Je kunt dan niet zeggen: 'Ik wil een beetje nat
worden.' Je wordt helemaal nat.

De Turkse regering zal ook nooit een Nederlander met een Turks paspoort in haar
midden toelaten. En koning Hassan van Marokko zal nooit de nationale geheimen
van Marokko met een Nederlander (met een Marokkaans paspoort) delen.

Wat Geert Wilders beweert is waar. Nederland heeft Albayrak en Aboutaleb zo ver
laten komen. Mensen vertrouwen ze. Het tweede paspoort moet weg. Het is chique
als ze hun Turkse en Marokkaanse paspoort bij de koningin inleveren.

LOAD-DATE: March 4, 2007

LANGUAGE: DUTCH; NEDERLANDS

GRAPHIC: mirza05

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              134 of 158 DOCUMENTS



                                 de Volkskrant

                                 March 5, 2007
                                    maandag

Marijnens 'Heksenjacht' niet actueel

BYLINE: Hein Janssen

SECTION: KUNST; Blz. 11

LENGTH: 612 woorden

DATELINE: DEN HAAG

SAMENVATTING:

Heksenjacht

Toneelstuk legt het af tegen de Haagse politieke realiteit.

Regie van Franz Marijnen is tamelijk ouderwets.

VOLLEDIGE TEKST:

DEN HAAG In de foyer van de Koninklijke Schouwburg in Den Haag staan
televisietoestellen opgesteld met beelden van Rita Verdonk die in de Tweede
Kamer voor de zoveelste keer een generaal pardon afwijst, de oorlog in Irak,
vergaderingen van de VN en opstandige radicale islamieten in Algerije. Dat alles
om de voorstelling Heksenjacht naar het stuk The Crucible van Arthur Miller uit
1953 te voorzien van een actueel kader. Vergeefse moeite, helaas. Want op het
toneel zelf is vooral een tamelijk ouderwetse voorstelling te zien.

Miller schreef The Crucible als protest tegen de heksenjacht die in de jaren
vijftig in zijn land plaatsvond en waarin iedereen met communistische
sympathieën vogelvrij was. Hij verplaatste dit gegeven naar het 17de-eeuwse
Amerika waar in een zwaar christelijke gemeenschap een massahysterie op gang
komt als enkele vrouwen van hekserij worden beschuldigd. In dit stuk wemelt het
van jonge meisjes die 's nachts naakt in het bos dansen, zwarte magie, poppetjes
met naalden erin, bezweringsformules, dominees die aan exorcisme doen,
oerfatsoenlijke christenen die geen enkele tegenspraak dulden.

Om in dit alles structuur aan te brengen heeft Miller het echtpaar John en
Elisabeth Proctor bedacht: een hardwerkend, eerbiedwaardig stel met drie
kinderen dat uiteindelijk slachtoffer wordt van roddel en achterklap. John
Proctor, de held van het stuk, heeft zich even verloren in de mooie ogen van het
dienstmeisje Abigail, maar als hij haar afwijst verzint zij allerlei rare
verhalen over christelijk onfatsoen en hekserij. Iedereen gaat zich ermee
bemoeien, schetsmatig opgedeeld in De Dorpelingen, De Meisjes en De Autoriteiten
(kerkelijk en wereldlijk). Het stuk eindigt met een rechtszitting waarin
omstandig wordt aangetoond hoe treurig het lot van de gewone man en hoe
verdorven de rol van de autoriteiten is.

In regie van Franz Marijnen staan in deze productie van Het Nationale Toneel
zeventien acteurs op het toneel - oude bekenden als Wim van den Heuvel en Peter
Tuinman naast jongeren als Jochum ten Haaf, Wendell Jaspers en Pauline
Greidanus. Marijnen heeft ze allemaal zo ver gekregen dezelfde speelstijl toe te
passen, maar helaas is dat een stijl van overdaad, harde stemmen en zwaar
ondersteunende mimiek. Het bombarie-acteren van de mannen en de huilgezichten
van de vrouwen gaan bijna terug naar de tijd waarin dit stuk geschreven is.

Het enige geslaagde aan deze voorstelling is de vormgeving die Marijnen heeft
bedacht. Het lijkt alsof het stuk wordt opgevoerd in het repetitielokaal.
Simpele houten banken en stoelen, spelers voor een deel in hun dagelijkse
kloffie, een waterkoeler - het suggereert een losse aanpak van dit topzware
stuk, maar het tegendeel is waar. Zodra de spelers uit hun afwachtende houding
komen, schieten ze als een raket hun rol in, richting bloedserieuze bedoelingen.

Arthur Miller is de schrijver van klassieke sociale drama's als Dood van een
handelsreiziger en A view from the brigde, stukken die tijdloos bleken te zijn.
Maar Heksenjacht is aan één bepaalde tijd gebonden. En die is allang voorbij.

Natuurlijk: Heksenjacht gaat over de angst voor het onbekende, evenals over het
gevaar van religieus fanatisme. Maar hoe het een het gevolg is van het ander
wordt niet duidelijk. Om de hoek van de Koninklijke Schouwburg, in het
Nederlandse parlement, vindt vooralsnog het ware drama plaats. Daarin gaat het
al een paar jaar over paspoorten en loyaliteit, over uitgestoten worden, niet
mee mogen doen. Daar kan deze oude Miller echt niet tegen op.

Hein Janssen

LOAD-DATE: March 4, 2007

LANGUAGE: DUTCH; NEDERLANDS

NOTES: Heksenjacht (The Crucible) van Arthur Miller door het Nationale Toneel,
regie Franz Marijnen. In Koninklijke Schouwburg Den Haag, 3 maart. Tournee.

GRAPHIC: 05knmiller_ph01, Scène uit Heksenjacht van Arthur Miller door het
Nationale Toneel., Foto Leo van Velzen

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              135 of 158 DOCUMENTS



                                 de Volkskrant

                                 March 3, 2007
                                    zaterdag

Stoflongen in het arbeidersparadijs

SECTION: ECONOMIE; Blz. 7

LENGTH: 951 woorden

SAMENVATTING:

Naleving van de rechten van werknemers lukt in China niet via de staatsvakbond.
Wetswinkels springen in het gat, maar moeten voorzichtig opereren.

Door Hans Moleman

VOLLEDIGE TEKST:

Donkerrode banieren versieren het kantoortje van de wetswinkel van prof. Dong in
Shanghai. 'U lost de problemen van het gewone volk op', looft een ervan,
geschonken door het Comité van Gepensioneerden van de Shanghai
Autolampenfabriek. 'U beschermt onze rechten.'

Prof. Dong Bao Hua glimlacht bescheiden. We doen gewoon ons werk, wil de
hoogleraar van de rechtenfaculteit van de East China Normal University in
Shanghai maar zeggen. 'De Chinese wet beschermt de rechten van werknemers. Als
mensen bij ons komen met klachten over hoe de werkgever hen behandelt, dan
proberen we te bemiddelen.'

Dongs wetswinkels staan voor een opmerkelijke trend in China. Sinds een paar
jaar springt dit soort burgerinitiatieven in het gat dat de All China Federation
of Trade Unions (ACFTU), de officiële staatsvakbond, open laat. De trend wordt
gevoed door het wantrouwen dat op de werkvloer van 's werelds snelst groeiende
economie heerst tegen de ACFTU. Die wordt gezien als een orgaan dat vaak onder
een hoedje speelt met de directie en officials van de communistische partij.
Wetswinkels als die van Dong - er zijn er in het hele land inmiddels tientallen
- proberen, vaak tegen de verdrukking in, de sociale balans te herstellen.

De Shanghaise jurist is al twintig jaar actief. 'Arbeidsrecht is niet populair
bij juristen in China. Je kunt er niet veel geld mee verdienen en je moet
oppassen dat je de officiële bond niet te veel tegen je inneemt', vertelt hij in
zijn basale kantoortje in een oude flat in een arbeiderswijk van Shanghai.

Dong weet dat hij door de autoriteiten in de gaten wordt gehouden. Zijn
pionierswerk wordt getolereerd, maar het ligt gevoelig - ook omdat de vijf
wetswinkels van zijn universiteit subsidie ontvangen uit het Westen. Het
Nederlandse ministerie van Sociale Zaken, Nike en de Ford Foundation behoren tot
de geldgevers.

Hoe gevoelig blijkt uit een oproep die Dong op zijn gsm ontvangt tijdens het
bezoek. Een staatsofficial herinnert hem eraan dat hij beter geen buitenlandse
journalisten kan ontvangen.

Toeval? De hoogleraar glimlacht. Het hoort bij het werk: diplomatieke relaties
onderhouden met argwanende autoriteiten.

Het afgelopen jaar kregen de vijf winkels van de Shanghaise universiteit
(officieel 'Juridische Servicecentra voor Werknemers') bijna 14duizend bezoekers
en werden 11duizend telefonische klachten verwerkt. In 175 gevallen - 'we
selecteren de geschillen met een voorbeeldfunctie' - werd de zaak voor de
rechter gebracht.

De student-vrijwilligers die de wetswinkels bemannen, geven workshops aan
gastarbeiders over hun rechten, training aan rechters over het arbeidsrecht,
schrijven verhalen voor de lokale pers en maken brochures zoals Tweehonderd
vragen voor kantoorpersoneel.

Dong probeert de lijnen met de staatsvakbond open te houden. Maar als hoogleraar
arbeidsrecht laat hij zijn geluid wel horen. Zo had hij het laatst weer aan de
stok met het gezag omdat hij vindt dat de Chinese wet werknemers niet genoeg
beschermt. De staatsvakbond is juist wel tevreden met de arbeidswetgeving en
beschuldigde Dong ervan dat hij partij kiest voor werkgevers. Onzin, zegt Dong.
'De vakbond houdt niet van onafhankelijke clubs zoals wij'.

Een effect van de nieuwe wetswinkels is dat de staatsbond zichzelf nieuw leven
aan het inblazen is. Vorig jaar gaf de regering in Peking, bevreesd voor
groeiende sociale onrust omdat wetten vaak niet worden nageleefd, de ACFTU
opdracht er op allerlei fronten harder aan te gaan trekken.

De staatsbond is daarom begonnen met diverse campagnes die de dominantie van
deze aan de Communistische Partij van China gelieerde instantie moeten
bevestigen. Zo moeten de circa 150 miljoen binnenlandse gastarbeiders - de meest
uitgebuite groep - worden georganiseerd. Ook dienen alle buitenlandse bedrijven
vakbondsafdelingen toe te staan. De Chinese supermarkten van het Amerikaanse
warenhuisconcern Walmart, in eigen land een notoire union buster, werd door
Peking met gevoel voor theater onlangs op de knieën gedwongen.

Verder hebben China's eigen grootste 161staatsconglomeraten opdracht gekregen in
2007 serieus werk te maken van het instellen van een soort ondernemingsraden.
Ook is het Ministerie van Handel met subsidie van de Verenigde Naties begonnen
aan een eigen wetshulpproject dat onafhankelijke wetswinkels als die van Dong
concurrentie moet gaan bieden.

De Chinese staat heeft bergen werk te verzetten, want sinds de liberalisatie 25
jaar geleden in gang werd gezet, zijn de rechten van de arbeidende klasse
doelbewust op een laag pitje gezet, om de economische groei te kunnen
maximaliseren. Hoe lastig het in China kan zijn als werknemer voor je rechten op
te komen, blijkt uit de duizenden illegale stakingen die jaarlijks plaatsvinden.
Soms bewerkstelligt zulk protest dat arbeidsconflicten snel worden bijgelegd,
maar vaker grijpen werkgevers naar brute middelen. Uit de bouwsector komen
geregeld meldingen dat knokploegen worden ingezet om personeel dat achterstallig
loon opeist, te intimideren.

De directies vinden de autoriteiten vaak aan hun zijde. Zo werden twee arbeiders
van een paraplufabriek in Hangzhou, een stad vlak bij Shanghai, geboeid aan
handen en voeten voor de rechtbank gebracht nadat zij een wilde staking hadden
georganiseerd over een loonconflict. Ze werden gedwongen een afkoopsom van 100
euro te accepteren. Pas maanden later kwam de arbeidsbemiddelingsafdeling van de
rechtbank hen te hulp. De rechter beval het bedrijf alsnog de mannen drieduizend
euro te betalen. De politie werd gestraft voor het grove optreden.

LOAD-DATE: March 2, 2007

LANGUAGE: DUTCH; NEDERLANDS

NOTES: 'Stoflongen zie je niet aan de buitenkant'; 'Ik durf niet zwanger te
worden', zegt Hu Xiaping (30). 'Andere vrouwen bij ons in de batterijfabriek
hebben kinderen gekregen met allerlei gezondheidsproblemen.' Xiaping is samen
met haar collega Guo Meili (32) in Nederland op uitnodiging van de FNV om
vandaag op de conferentie Made in China te vertellen over hun
gezondheidsproblemen als gevolg van het werken met cadmium, een giftige stof die
wordt gebruikt in batterijen.; Xiaping en Meili werkten beiden bij Gold Peak
Industries, een grote batterijproducent met circa tien fabrieken in China. 'We
zijn nooit gewaarschuwd voor de risico's van cadmium. We kregen wel papieren
maskers, maar die houden het rode cadmiumstof niet tegen', zegt Xiaping die
zeven jaar bij Gold Peaks heeft gewerkt. '; 'Mijn zoon van 7 heeft een zwakke
gezondheid. Hij is vaak ziek', zegt Meili, die vijftien jaar ruim elf uur per
dag werkte in de batterijfabriek. 'Mijn schoonmoeder verwijt me dat ik een kind
heb gekregen. Ze zegt dat het mijn schuld is dat hij niet gezond is.'; 'Toen
bekend werd dat vrouwen die bij Gold Peaks werkten ongezonde kinderen konden
krijgen, raakten sommigen arbeidsters hun vriendje kwijt. Die durfden het risico
niet aan', zegt Xiaping, die voortdurend last heeft van hoofdpijn, duizeligheid
en keelpijn. Bij de batterijfabrieken werken overwegend vrouwen.'De ruimte waar
we werkten, was niet geventileerd. Het was er zo stoffig dat je je collega's
nauwelijks kon zien', zegt Xiaping.; Na een medische controle, afgedwongen door
de werknemers, bleek dat Meili en Xiaping en veel anderen veel cadmium in hun
lichaam hebben. In 2004 werden ze ontslagen en kregen ze vier maandlonen mee.
Via juridische procedures trachten ze een hogere compensatie van Gold Peaks lost
te krijgen. Xiaping: 'Ik leef nu op kosten van mijn familie.'; 'Stoflongen zie
je niet aan de buitenkant'; 'Ik word kortademig als het weer verandert of als ik
een trap heb genomen', zegt Feng Xing Zhong. De 34-jarige Chinees
edelstenenslijper lijdt aan stoflongen, een ongeneeslijke ziekte die het gevolg
is van het langdurig inademen van steenstof. 'Je ziet niets aan de buitenkant,
maar als ik griep krijg, kan mijn toestand snel verslechteren. Vijf van mijn
voormalige collega's zijn inmiddels overleden aan de gevolgen van stoflongen. Ik
wil niet speculeren over hoe lang ik nog te leven heb. Ik wil de kennis die ik
heb opgedaan in mijn juridische strijd tegen mijn werkgever doorgeven aan andere
werknemers uit de edelsteenindustrie. Ik ken de bureaucratische obstakels en de
juridische valkuilen en trucs van de werkgevers.'; Xing Zhong werkte acht jaar
twaalf uur per dag bij Ko Ngar Gems Factory in Huizhou bij Hongkong. 'In 2000
organiseerde mijn werkgever een medische keuring. Ik en enkele andere collega's
zouden tbc hebben. We namen tbc- medicijnen, maar werden niet beter. Pas twee
jaar later ontdekten we dat we stoflongen hadden.'; Vier jaar lang probeerde
Xing Zhong met hulp van actiegroep Labour Action China een schadevergoeding via
de rechter af te dwingen. Zijn voormalige werkgever moet hem 430 duizend
renminbi (43 duizend euro) betalen. 'Ik heb nog niets gekregen. Het bedrijf wil
niet in een keer, maar in termijnen betalen. Zelfs met een rechterlijke
uitspraak ben je er nog niet.'; Volgens Xing Zhong zullen de
arbeidsomstandigheden in de edelstenenindustrie ondanks de ophef over stoflongen
niet verbeteren. 'Nu zien de officiële bedrijven er beter uit. Maar het werk
waar veel stof bij vrijkomt, wordt verplaatst naar kleine bedrijfjes in het
binnenland. Daar is helemaal geen toezicht op de arbeidsomstandigheden.'; Frank
van Alphen; 'Stoflongen zie je niet aan de buitenkant'; De FNV houdt vandaag in
Amsterdam de eerste Nederlandse conferentie over (het gebrek aan) rechten van de
750 miljoen Chinese werknemers. De vakbeweging hoopt onder meer invloed op de
arbeidsomstandigheden te kunnen uitoefenen via Nederlandse multinationals zoals
Philips, Unilever en Heineken. Deze en andere bedrijven gingen echter niet in op
de uitnodiging van de bond om de arbeidsrechten in China op deze conferentie te
bespreken.; De FNV verwacht weinig van de officiële Chinese staatsbond ACFTU.
Nederlandse bonden hebben tot dusverre contacten geschuwd met deze organisatie
wegens de nauwe banden die de Chinese vakbond onderhoudt met de regering, lokale
overheden en het bedrijfsleven. FNV steunt wel actiegroepen die vanuit Hongkong
ijveren voor betere arbeidsvoorwaarden.; Ook bonden in Azië tobben met de
zuigkracht van China. Zo kreeg de Zuid-Koreaanse industriebond onlangs van
Hyundai te horen dat ze beter konden instemmen met een tweeploegendienst. Als ze
dat niet zouden doen, zou Hyundai de productie van bussen en trucks verplaatsen
naar China. Daar heeft Hyundai geen last van bonden, die vorig jaar veel
stakingen organiseerden bij Hyundai.; Hoe moeilijk het is een vakbondsstrategie
te ontwikkelen, bleek vorig najaar in Thailand. Daar leek vakbondswerk averechts
te werken. De bonden hadden bereikt dat Gina, producent van onder meer ondergoed
voor Victoria's Secret en Calvin Klein, een modelfabriek werd. Toen kwam Gina
met het plan de productie te verhuizen naar China. Nu richten de bonden hun
pijlen op de bekende merken die hun lingerie bij Gina laat maken. Wie dure bh's
verkoopt, kan zich best hoge lonen veroorloven, vinden de bonden.

GRAPHIC: 03ecchinafnv_ph01, Feng Xing Zhong, voormalig diamantslijper uit China.
Op de achtergrond Hu Xiaping en Guo Meili, die werkten in een batterijfabriek.
Ze zijn ziek als gevolg van de jarenlange blootstelling aan cadmium., Foto Najib
Nafid

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              136 of 158 DOCUMENTS



                                 de Volkskrant

                               February 27, 2007
                                    dinsdag

De vis van de chips straks alleen voor de happy few;
De alleseter van de zee is bijna opgegeten

SECTION: BINNENLAND; Blz. 2

LENGTH: 1437 woorden

SAMENVATTING:

Volgende week komen vissers en biologen bijeen in Schotland om de redding van de
kabeljauw te bespreken. Het volksvoedsel van weleer is zeldzaam geworden.

Door Noël van Bemmel

VOLLEDIGE TEKST:

Ze zwemmen nog wel rond, op de bodem van de Noordzee: wilde kabeljauwen van meer
dan een meter lang. Vaar maar naar het oude wrak van de Elbe, 40 mijl ten westen
van IJmuiden. Of naar het Russisch Dok in het noordwesten, een wrak als een
vervallen klimrek op dertig meter diepte. Daar, verscholen achter metaalplaten
of liggend in een slijpgeul veroorzaakt door de stroming, zwemt nog een enkele
flinke kabeljauw. 'Maar je kunt beter een fotoboek kopen', waarschuwt een
ervaren wrakduiker.

Kabeljauwfilet doet deze week toch al snel 32 euro de kilo in de speciaalzaak.
Ooit volksvoedsel voor bij een patatje mét, tegenwoordig een delicatesse die
vergezeld gaat van een schuldgevoel. In de Noordzee is immers nog maar zo weinig
kabeljauw over, dat biologen vrezen voor het voortbestaan van de soort in de
Noordzee. In cijfers: voor een gezonde populatie is minstens 70 duizend ton
nodig, terwijl nog maar 35 duizend ton rond zwemt.

Volgende week komen in Edinburgh alle hoofdrolspelers van het drama bijeen. Dus
niet alleen zeebiologen en visserijambtenaren, maar ook de laatste schippers van
de internationale kabeljauwvloot. De organisatoren hopen dat de partijen het
eindelijk eens worden over de feiten en een nieuw reddingsplan afspreken. Het
oude reddingsplan uit 2001 heeft geen merkbaar effect.

De kabeljauw is geen mooie vis. Het is een bruin of lichtgrijs beest met een
dikke buik en een staart die eigenlijk te klein is voor zijn lijf. De kindraad
op zijn onderkaak en de hoekige rug- en buikvinnen maken geen aquadynamische
indruk. Terwijl tonijnen en zalmen met hun gelijk een torpedo gevormde lichamen
door de oceaan jagen, hangt de kabeljauw als een hippie rond bij zijn wrak.

Alleen tijdens de paaitijd in de winter vormen de kabeljauwen scholen en
cirkelen zij boven zandgronden. Hun doorzichtige eitjes mengen zich met plankton
aan de oppervlakte en de larven voeden zich later met piepkleine garnaaltjes. Na
vier maanden daalt de jonge vis, ook gul genoemd, af naar de zeebodem om daar op
kleine visjes te jagen. De kabeljauw maakt kans veertig jaar oud te worden en
1,90 meter lang.

Het leefgebied van de kabeljauw strekt zich uit van de Golf van Biskaje tot
Spitsbergen en van Groenland tot Nova Zembla. De volwassen vissen leven op 20
tot 400 meter diepte en eten onder meer vis, krabben, schelpdieren. 'Het zijn
net varkens', zegt visserijbioloog Henk Heessen van onderzoeksinstituut
Wageningen Imares. 'Ze vreten alles wat hun voor de bek komt.'

Heessen heeft in zijn leven heel wat kabeljauwmagen opengesneden om te zien wat
daarin zat. 'Echt van alles dus.' De vis is volgens hem populair vanwege zijn
stevige vlees, schaarse graten en delicate smaak. Bovendien laat de kabeljauw
zich makkelijk vangen. Heessen: 'Ik heb gezien hoe een visser met zijn sonar een
school lokaliseerde en in tien minuten zijn hele weekquotum naar boven haalde.'

De bioloog heeft goede hoop dat de kabeljauw in de Noordzee niet verdwijnt,
zoals in 1992 is gebeurd voor de kust van Newfoundland. 'Daar is te laat
ingegrepen, wij hebben hier nog een kans. Het zal lang duren, maar ik geloof dat
het uiteindelijk goed komt.' Ook Stichting de Noordzee verwacht dat.

In Nederland hebben de laatste kabeljauwvissers hun motorkotters al naar de
sloop gebracht. Er wordt nog wel kabeljauw gevangen door Nederlanders die op
platvis vissen, maar dat is bijvangst. En zij staan onder druk om hun netten zo
aan te passen dat de rondvis kan ontsnappen.

De gebroeders Vooijs uit Katwijk waren de aller-, allerlaatste vissers op
kabeljauw. Toen zij de rederij van hun vader overnamen zagen zij ook wel dat de
vangsten minder werden. Maar tot voor enkele jaren waren hun vierdaagse tochten
naar Doggersbank en Bruine Bank lucratief genoeg om de leningen af te betalen en
de bemanning zo'n 3.000 euro per maand te bieden.

'Hier op zee ben ik vrij', zei Gert Vooijs tegen de Volkskrant die in 2000 even
meevoer op hun KW 137. Hij en zijn broer Jaco moesten er niet aan denken bij de
bloemenveiling in Aalsmeer te werken, of bij de pillenfabriek in Leiden waar
veel ex-zeelieden terecht zijn gekomen. 'Daar zit geen spanning in. Iedere keer
als ik het net binnenhaal, staat heel de bemanning op het achterdek. Soms is het
net zo vol, dat de vangst op de golven dobbert vanwege alle opgezette
zwemblazen. Op zo'n moment is iedereen echt blij.'

Vorig jaar moesten de broers hun kotter Marijke toch verkopen. Na twee magere
jaren besloten zij de saneringsregeling van de staat te accepteren. Die maakte
ruim zes ton over en de sloper bood nog eens 60 duizend euro voor het schip.

Jaco werkt nu met ontspoorde jongeren die van de rechter een instructieve
vaartocht opgelegd hebben gekregen. Gert heeft gekozen voor een groeimarkt: hij
werkt als terroristenbestrijder bij de politie.

De kabeljauw is zó schaars dat zelfs sportvisserij pleit voor een
saneringsregeling. 'Van de vijf hierop ingerichte boten op Texel zijn nog maar
twee over', zegt Rutgert Oosterhuis van Het Sop. Hij vist al 20 jaar boven de
wrakken van de Noordzee, de laatste zeven jaar met betalende passagiers.
'Vroeger ging je met kilo's kabeljauwfilet naar huis, nu ben je al blij met een
paar gulletjes.'

De grootse kabeljauw die Oosterhuis ooit ving, was 1,15 meter lang en woog 38
pond. Dat was vijf jaar geleden, 's nachts bij een onbemand boorplatform. Die
illegale locatie was jarenlang een geheime locatie voor sportvissers, maar zelfs
daar zwemmen geen grote kabeljauwen meer. Oosterhuis verdient nu bij door
personeel van boorplatforms heen en weer te varen.

Een mogelijke oplossing voor de schaarste is te zien in enkele Noorse fjorden en
voor de kust van de Shetlandeilanden. Daar worden kabeljauwen in grote netten
gekweekt en na drie jaar verkocht. Op de Shetlandeilanden experimenteert het
bedrijf Johnson Sustainable Seafarms met een duurzame kweekmethode.

In de gaten gehouden door radiografisch bestuurbare onderwatercamera's vermaken
de kabeljauwen zich met 'speelpijpen' en kunnen naar hartelust kauwen op
kokosvezels met zeewier.

Hun dieet bestaat uit ingewanden en ander afval van haring en makreel die
sowieso zijn gevangen voor menselijke consumptie. Een blije vis, stelt
initiatiefnemer Karol Rzepkowski, is een lekkere vis. Zijn inspanningen zijn
beloond met een keurmerk van de Britse Organic Food Federation.

Onder de merknaam No Catch! liggen zijn filets in een hippe verpakking bij
speciaalzaken en bij de grote supermarktketens Tesco en Sainsburry. Voor 30 euro
per kilo.

Op Hollywoodfeestjes wordt inmiddels kweekkabeljauw uit Shetland geserveerd.
Demi Moore en Pierce Brosnan zouden zijn gespot met een No Catch!-hapje op hun
bord, en ook elders experimenteren trendy chefs volop met blije kweekvis.

Bij Wageningen-Imares in IJmuiden onderzocht Rian Schelvis de smaak van
gekweekte kabeljauw. Volgens de projectleider sensorisch- & consumentenonderzoek
is de textuur van het vlees iets steviger en droger, en de smaak duidelijk
anders. 'Consumentenpanels vinden het net zo lekker als wilde kabeljauw, zolang
je ze niet vertelt dat de vis gekweekt is. Als je dat wel doet, gaat de voorkeur
steevast naar wilde vis.'

Schelvis en andere deskundigen prijzen het voornemen van Seafarms geen
doorgefokte vissen te creëren, zoals eerder met zalm is gebeurd. Die groeien
razendsnel op een minimum aan voedsel, maar bedreigen wel de genetische
kwaliteit van heel de soort en zijn bovendien minder lekker.

Biologen betwijfelen wel of kweekkabeljauwen op grote schaal met visafval kunnen
worden gevoed. Schelvis: 'Als je meer vis moet gaan vangen dan je kweekt, heb je
eigenlijk niks bereikt. Het zou geweldig zijn als soja- of maïseiwitten kunnen
dienen als visvoer.'

Kabeljauwvisser in ruste Gert Vooijs moet niets hebben van die ontwikkeling. 'De
kabeljauw is een vleeseter. Maar nu maken we er een soort kip van die smaakt
naar vis.' Visserijspecialist Christine Absil van Stichting de Noordzee is ook
niet enthousiast over kweekkabeljauw. Zij vreest voor het welzijn van de vissen
en stelt dat duurzaam geteelde kabeljauw een product is voor de happy few.
'Madonna kan het betalen, maar de gewone man wil ook zijn kibbeling kunnen
halen.'

Een betere oplossing, stelt Absil, is de kabeljauw eindelijk de kans geven zich
voort te planten. Voor de kust van Noorwegen en IJsland gebeurt dat volgens haar
al redelijk, maar in zeeën waar meerdere landen het eens moeten worden over
visrechten gaat het mis. 'Het enige wat moet gebeuren, is dat we dat dier even
met rust laten.'

LOAD-DATE: February 26, 2007

LANGUAGE: DUTCH; NEDERLANDS

NOTES: In Nederland hebben de vissers hun kotters al naar de sloop gebracht

GRAPHIC: 27BIdinsdagprofiel_ph01, Een kabeljauw., Foto Raymond Rutting / de
Volkskrant

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              137 of 158 DOCUMENTS



                                 de Volkskrant

                               February 27, 2007
                                    dinsdag

Amper stemdrang, en dat is maar goed ook

BYLINE: Bart Jungmann

SECTION: BINNENLAND; Blz. 2

LENGTH: 521 woorden

DATELINE: AMSTERDAM

SAMENVATTING:

De Statenverkiezingen dreigen geruisloos te passeren.

Niet alle politici vinden dat een probleem.

VOLLEDIGE TEKST:

AMSTERDAM De overheid heeft er maar weer eens een tv-spotje tegenaan gegooid.
Fragmenten uit televisieshows waarin kijkers worden uitgenodigd hun stem uit te
brengen, volgen elkaar in hoog tempo op, waarna het slotakkoord volgt: U stemt
graag? Stem dan ook op 7 maart.

Ter stemming komt volgende week woensdag de samenstelling van de Provinciale
Staten, maar volgens een recente enquête van Interview tast 40 procent van de
bevolking nog in het duister over wat er op 7 maart te gebeuren staat. Het
parlementaire stelsel op provincieniveau heeft de gemoederen nooit bezig
gehouden, maar zelden ging het zo geruisloos als nu.

Buiten dat beroep op onze stemdrang spelen de verkiezingen zich af in de luwte
van de markt in Coevorden waar de Drentse SP-lijsttrekker Philip Oosterlaak
afgelopen zaterdag gratis tomatensoep in de aanbieding had. Drenthe is de enige
provincie waar het geluid van de Socialistische Partij nog niet vertolkt wordt.
Maar dat gaat veranderen, aldus Oosterlaak. Zijn soep vond in elk geval gretig
aftrek in Coevorden.

'Ja, op de markten is het inderdaad heel druk', zegt Charles de Haas een beetje
smalend. Hij trekt de rivaliserende lijst van de Onafhankelijke Partij Drenthe
en was zaterdag ook in Coevorden om vast te stellen dat de verkiezingen nog niet
leven. Negen keer heeft hij in openbare debatten het standpunt van de OPD laten
horen, negen keer was de zaal zo goed als leeg. 'Je ziet wat familieleden en
ambtenaren, maar de gewone burger komt er de deur niet voor uit.'

Het provinciale apparaat doet zijn best om iets te doen aan de animo, maar het
blijft gerommel in de marge. Een mooi voorbeeld daarvan vindt Charles de Haas de
brief die commissaris van de koningin, Relus ter Beek, aan alle kersverse
stemgerechtigden heeft gestuurd. 'Allemaal goed en aardig, maar denk niet dat
het veel zoden aan de dijk zet.'

Hij stelt voor provinciale debatten voortaan rechtstreeks uit te zenden. 'Je
kunt niet verwachten dat mensen om de vier jaar warm lopen voor iets waarvan ze
verder nooit iets horen.'

CDA-collega Henk Klaver is van het type dat bij half gevulde glazen naar de
onderste helft kijkt. Als 40 procent van de Nederlanders geen weet heeft van de
aanstaande verkiezingen, prijst hij zich gelukkig met de 60 procent die dat wel
weet. 'Zo zorgelijk is het heus niet.' De betrokkenheid kan best wat groter,
maar dat mag geen doel in zichzelf worden. 'We moeten niet om die reden in
incidentenpolitiek vluchten.'

De Tilburgse politicoloog Marcel Boogers vindt ook dat de provincies zich moeten
schikken in hun 'tweederangs verkiezingen'. Sinds de afschaffing van de
opkomstplicht is de opkomst dalende om vier jaar geleden uit te komen op ruim 47
procent. Voor een orgaan dat vooral strategische beslissingen neemt, is een lage
opkomst volgens hem alleen maar vanzelfsprekend.

Boogers: 'Provinciale Staten moeten eens ophouden hun legitimiteit te zoeken in
opkomstpercentages. Sterker nog, een hoge opkomst zou juist zorgwekkend zijn.
Dat zou betekenen dat er iets mis is.'

LOAD-DATE: February 26, 2007

LANGUAGE: DUTCH; NEDERLANDS

NOTES: 'Allemaal goed en aardig, maar denk niet dat het zoden aan de dijk zet'

GRAPHIC: 27BIverkiezing_ph01, Relus ter Beek, Foto Kippa

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              138 of 158 DOCUMENTS



                                 de Volkskrant

                               February 26, 2007
                                    maandag

De mens!;
Kader Abdolah Mirza

BYLINE: Kader Abdolah

SECTION: KUNST; Blz. 11

LENGTH: 557 woorden


Molana Rumi, de Perzische klassieker heeft een mooi eeuwig gedicht, dat als een
juweel in de kroon van de oude Perzische literatuur prijkt, geschreven en het
heet: 'Op zoek naar de mens.'

'Doesh Sjeeg ba tjerag hami ghasht gerde shahr

Az div wa dád maloelam, ensanam arezoest...':

Gisternacht pakte de Sjeeg (de geleerde) een lantaarn en ging de deur uit op
zoek naar de mens. Hij was moe van de beesten van zijn tijd. Er werd hem gezegd:
'Wij hebben hem gezocht! Maar hij is niet te vinden.' De Sjeeg zei: 'Ik ga juist
op zoek naar dat wat niet te vinden is.'

En ik? Ik heb een theaterstuk gezien.

Genoten? Nee, genieten is niet het juiste woord. Het ontroerde me.

Drie goden daalden neer op aarde. Eigenlijk waren het drie oudere vrouwen met
kleurrijke pruiken op (blauw, geel en oranje) en veel make-up. Ze waren op zoek
naar de mens. En ze hadden voor het stadje Sezuan gekozen. Geen van de bewoners
van Sezuan wilde hen echter onderdak geven, behalve Shen Te. En ze was een
prostituee.

En dan begint het verhaal.

Het toneelstuk is van Brecht. Het was een mooie overeenkomst tussen de zoektocht
van de middeleeuwse dichter Rumi en die van Brecht. Rumi zocht. Brecht vond.

Ik las Brecht in mijn jeugd, maar ik had niet eerder zijn toneelstukken gezien.
Ik had de vlucht nog niet meegemaakt en woonde geborgen thuis bij de familie. En
nu, na zo veel jaar weg van huis ging ik De goede mens van Sezuan zien.

Ik werd ontroerd en toen het afgelopen was liep ik kilometers te voet terug naar
huis in het donker om nog even bij die goden te blijven.

Hitler kwam in 1933 aan de macht en Brecht vluchtte naar Zwitserland, naar
Denemarken, naar Zweden, naar Finland, naar Rusland, naar de Filippijnen en naar
Amerika. Maar waar hij ook naar toe ging, hij kon de mens niet vinden. Na
veertien jaar keerde hij met een vals paspoort terug naar zijn vaderland,
Duitsland. Hitler was dood en zijn land was in tweeën gesplitst.

De vlucht had Brecht veranderd, had hem groot gebracht. Het waren pijnlijke
jaren, maar ook zijn topjaren. Hij had niets, zelfs geen vork om mee te eten,
maar hij werkte hard. Tijdens de vlucht zette hij zijn meesterwerken op papier.
De goede mens van Sezuan is er één van.

Nu stond ik in het Appeltheater in Scheveningen. Mijn ontroering kwam niet enkel
door Brecht, maar ook door de acteurs. Ze speelden zo vanzelfsprekend, zo
natuurlijk, zo indrukwekkend dat ik het haast niet geloven kon. Het was voor mij
een ander soort kennismaking met Nederland. Een ontmoeting met oude
toneelspelers, jonge toneelspelers en acteurs die hun leven in het theater
hebben gestopt.

De groep bestaat uit echte arbeiders van het Nederlandse theater. Het meest
indrukwekkende was dat ze je met niets, een paar tweedehands stoelen, een oude
kapotte koelkast, een paar halfgebroken tafels, een versleten tapijtje, een oude
piano, een paar goedkope marktpruiken en een aantal plastic zonnebrillen
meenamen naar het fictieve, Chinese stadje Sezuan. Naar de goden, naar de
hoeren, naar die tabakfabriek, naar de pijn van Shen Te, naar de Tweede
Wereldoorlog, naar de slechte mensen en naar de machteloze god, goden, godinnen
en Brecht die wegvluchtte.

En het theater was vol, overvol. Driehonderd, vierhonderd gewone Nederlanders
met een lantaarn.

Afgelopen zaterdag heb ik iets moois meegemaakt, ik kwam de mens tegen vlak bij
de zee in het Appeltheater.

Kader Abdolah

LOAD-DATE: February 25, 2007

LANGUAGE: DUTCH; NEDERLANDS

GRAPHIC: 26KNmirza_ph01

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              139 of 158 DOCUMENTS



                                 de Volkskrant

                               February 24, 2007

'Ik ben niet te vangen in één verhaal '

BYLINE: tekst karolien knols . fotografie henk wildschut

SECTION: MAGAZINE; Blz. 08

LENGTH: 2902 woorden

SAMENVATTING:

Afgelopen vrijdag werd Joop van den Ende, de ultieme selfmade man, 65. Altijd al
wist hij, met zijn 'kinderlijke durf', dat hij iets kon. Maar pas nu, na een
leven hard werken, een burn-out en ernstige hartklachten, kan hij ervan genieten
'dat het me allemaal is gelukt, dat ik niet uit mijn nek zit te ouwehoeren'.

VOLLEDIGE TEKST:

Het is vóór het moment dat hij een taart in die hele grote handen krijgt; handen
van een bruggenbouwer, zoals een psycholoog een halve eeuw geleden tegen hem
zei: 'Jongen, met die handen moet je bruggenbouwer worden.' Terwijl hij, zoon
uit een Amsterdams arbeidersmilieu, het theater in wilde.

Op de taart staat: Joop 65.

Hoe voelt dat nou, 65 worden? vraagt de fotograaf, en Joop van den Ende zegt:
'Wat denk je?'

Vóór dat moment dus, zegt hij, vooruitblikkend op de televisieuitzending die ter
ere van zijn verjaardag wordt voorbereid: 'Ik weet alleen de datum. Niet wat ze
gaan doen. Ik hoop dat het een stijlvol programma wordt, maar inhoudelijk niet
te bewierokend. Het moet geen beeld opleveren van: strik erom en het graf in.
Dat hoeft niet. Maar...' Hij zoekt naar woorden, zoals hij dat deze middag al
een paar keer nadrukkelijk heeft gedaan: 'Weet je wat ik mis op tv? Programma's
met de kanjers in dit land. Waarom is er voor Jan Timmer geen programma gemaakt
toen hij afscheid nam van Philips? Wim Kok, waarom heeft die nog nooit bij
Zomergasten gezeten? Heb ik óóit een journalist aan Kok horen vragen: 'Wat
voelde u toen die gék, die nikser die nog niks gepresteerd had behalve Nederland
gek maken, u de deur uitstuurde?' Ik word daar kwaad van. Het gaat op tv
helemaal nergens meer over. Als ik televisiebaas was, programmeerde ik iedere
zondagavond van half 10 tot 12 een talkshow met iemand die iets betekend heeft
voor Nederland. En dan praten, maar echt tot het gaatje, hè. Ik zweer je: zîlke
kijkdichtheden.'

Maar Joop van den Ende is geen televisiebaas. Hij is zelfs geen
televisieproducent meer. Sinds zeven jaar staat hij aan het hoofd van Stage
Entertainment, waarmee hij musicals en toneelstukken presenteert in Nederland,
Duitsland, Frankrijk, Spanje, Rusland en op Broadway. Hij bouwt theaters,
stukken stad zelfs, met zijn bedrijf Living City Property Performance. Hij
ondersteunt jonge kunstenaars met de Van den Ende Foundation, en investeert met
Van den Ende & Deitmers in beginnende ondernemingen, 'om zo een nieuwe generatie
met mijn bloed en passie te injecteren'.

Een klein jaar geleden leek er aan al dat werk een einde te komen. U werd
opgenomen met hartklachten en wist: er is iets ernstigs aan de hand.

Zacht: 'Ja.'

Wat had u?

'Een ader zat over drie centimeter helemaal dicht. Foute boel. Als ik er niet zo
snel bij was geweest, zou hij afgestorven zijn. Ik werd gedotterd. Tijdens die
operatie kwamen ze erachter dat een andere ader, dicht bij het hart, op een veel
gevaarlijker plek, ook bijna dicht was. Het gekke is, die tweede operatie, die
minder acuut was, heb ik als veel zwaarder ervaren.'

Wanneer kwamen de eerste tranen?

'Na de operaties, toen mijn vrouw Janine bij me was en we blij waren dat we er
op tijd bij waren geweest. De tweede traan kwam een dag later, met Iris, mijn
dochter die toen 17 was. Janine zei: 'Nu moeten jullie maar even samen zijn.'
Dat was ook... emotioneel, ja.' Hij slikt. 'Omdat je beseft dat het allemaal
voorbij kan zijn. En wat je dan allemaal niet hebt kunnen zeggen tegen elkaar.
Ik was zelf 18 toen mijn vader overleed, dus ik dacht... God, kind... jij niet
ook. Want dat achtervolgt je je hele leven. Dat je je vader wilt laten zien dat
je het goed doet.'

Dus u heeft haar beloofd...

'Niet dat ik niet meer zou werken. Dat vraagt niemand van me, ze beseffen dat
dat niet kan. Wel dat ik voldoende vrij zou nemen, beter voor mezelf zou zorgen,
beter voor mijn lichaam, beter zou zorgen dat ik blijf. Dat ik meemaak hoe zij
en haar broer ouder worden. Iris weet wat ik gemist heb, ik was wees op mijn
23ste, ik kon vanaf dat moment niks meer met mijn ouders bespreken.'

U had nog broers en een zus.

'Ik was een nakomertje. Mijn oudste broer stierf toen ik jong was. Alleen met
mijn zuster had ik een waardevolle band. Eigenlijk is er geen familie Van den
Ende. Die familie, dat ben ik, met mijn gezin. En dat was bijna voorbij.'

Uw eerste vraag aan de artsen was: kan ik nog werken? Wat zou u het meest hebben
gemist als ze 'nee' hadden gezegd?

'De mensen. Ik ben een bouwer, een bouwer van een groep mensen. En die kan ik
moeilijk achterlaten. Terwijl ik dat in deze fase van mijn leven juist moet
doen: goede mensen om me heen vergaren, meer terugtreden, meer als een wijze
motivator om ze heen lopen.'

Lukt u dat?

'Ik vind het heel moeilijk. Want het is allemaal zo persoonlijk wat ik doe. Het
zijn allemaal míjn dromen, míjn visies: content bedenken, producties brengen in
theaters waarin op alle details is gelet, waar kunst staat die ik samen met
Janine heb gekocht, met hotels in de buurt waar mensen kunnen overnachten, en
restaurants waar ze kunnen eten. Een eigen ticketlijn waar kaarten kunnen worden
besteld, opleidingen waar we eigen talent kweken - alles grijpt in elkaar in één
groot plan. Het gekke is, dat ik al voordat ik in het ziekenhuis belandde bezig
was al mijn bezit zo te organiseren dat er op iedere plek iemand zat die het kon
overnemen als ik het achterliet. Raar is dat, hè? Dat je dat voelt.'

In 1999 moest u het, door een burn-out, ook een tijd rustig aan doen. U bent
toen gaan rondlopen in de buurt van uw jeugd. Wat zocht u daar?

'Mezelf vooral. Ik kom uit een heel eenvoudig milieu. Als je dat niet af en toe
opzoekt, dan raak je af van wie je bent. Dan ben je niet meer authentiek. Weet
je, als je zo lang op een hoog niveau hebt gewerkt en abrupt uit die maalstroom
stapt, dan ben je onthand. Je kunt bij wijze van spreken niet eens een kop
koffie zetten, want dat is altijd voor je gedaan. En al die mensen die eerst
naar jou toekwamen, omdat ze iets van je wilden, gaan nu naar je vervangers. Dus
dan komt er, vrij snel, een moment dat je denkt: mijn God, wie ben ik nou?'

Wat was u onderweg kwijtgeraakt?

'Ik was met Endemol dingen gaan doen waar ik niet meer achter stond. We waren
een beursgenoteerd bedrijf, we moesten de cijfers waarmaken, dat was een
waanzinnige verantwoordelijkheid. Ik heb onder die druk, in een tijd dat de
televisie verhardde, dingen gemaakt die ik in mijn hart niet wilde maken. Ik heb
daar met John de Mol vaak gesprekken over gehad. John durfde het aan om alleen
maar commercieel te denken. Ik heb dat niet in me. Ik durf best te zeggen dat ik
een commerciële man ben, maar... Ik kon avond aan avond op de vloer van de
Honeymoonquiz staan en doen alsof mijn leven ervan afhing, maar na een paar
weken vluchtte ik naar een monoloog van Mary Dresselhuys, die daar eindeloos aan
kon sleutelen tot het mooi was.'

Voor de buitenwereld bleef u de man van de pulp, van de eenheidsworst.

'En ik kon nooit duidelijk maken dat ik méér dat andere was.'

U gaf in het jaar van uw afscheid van Endemol een interview waarin u uw afschuw
uitsprak over de verpaupering op televisie. Acht jaar later kijken we naar
Gordon & Joling, De gouden kooi, naar Bonnie St. Claire en Viola Holt...

'En is het allemaal nog veel erger. Ja. En toch wil ik een nuance aanbrengen.
Met verpaupering bedoel ik: alles van kwaliteit verdwijnt. Mooi drama,
documentaires, kunstprogramma's, goede kinderseries... Er is geen geld meer
voor. De televisiebudgetten in Nederland zijn tegenwoordig lager dan die in
België. Echt, alle alarmbellen moeten gaan rinkelen voor de nieuwe minister van
OC&W. Er moet meer geld naar de publieke omroep, en dat geld moet worden
gebruikt voor programma's die de publieke omroep uniek maken, niet voor dingen
die ze bij de commerciëlen ook doen. Ik vind dat er minimaal een keer per jaar
een 12-delige dramaserie moet komen op BBC-niveau, over onze geschiedenis.
Anders komt onze cultuur in gevaar.'

Gebeurt dat niet eerder door de aanwezigheid van programma's als De gouden kooi?

'Luister, ik ben met televisie gestopt omdat ik zelf niet van dat soort
programma's houd. Maar het is een tijdsbeeld, en dat kun je niet tegengaan. Er
moet alleen iets van kwaliteit tegenover staan.'

Hoe vindt u het dat uw voormalige compagnon John de Mol zo onder vuur ligt?

'Verschrikkelijk.'

Begrijpt u het?

'Ik begrijp het wel, ja.'

Wat doet hij fout?

'John weigert in de marketing van zijn product zichzelf mee te nemen. Wat zijn
zuster Linda wel doet, en goed, met een eigen blad en zo, dat kan John niet. Ik
denk dat dat de belangrijkste reden is dat het niet wil lukken met Tien. Want
kijkers denken dat zijn hart er niet in zit. Terwijl dat er voor tweehonderd
procent in zit. Die man hóúdt van zijn vak.'

Maar hij heeft geen smaak.

'Onzin. Kijk naar SBS6. Die zender is ook groot geworden met programma's voor de
onderkant van de samenleving. Nee, dat is het niet. John moet de media leren
gebruiken. Hij moet, als hij wordt aangevallen, uitleggen waarom hij het doet
zoals hij doet.'

Kan het nog wat worden met Tien?

'Ja. Mits John een aantal mensen in zijn organisatie vervangt, en een keuze
maakt voor één niche, om van daaruit zijn zender verder uit te bouwen. Je kunt
niet een zender neerzetten met én sport én Nederlands drama én reality-soaps.
Misschien moet hij de komende drie jaar wel nog gerichter plat worden.'

Afgelopen weekend was Van den Ende in Parijs. Hij at er met Julie Taymor, een
van de grote Amerikaanse musicalregisseurs, beroemd geworden met de regie van
The Lion King. 'Daar zit dan de klassieke-muziekrecensent van Le Monde bij, en
Jacques Lecoq, de grote Franse mimespeler, en dan hebben we de heerlijkste
gesprekken. Daar geniet ik van. Dat het me allemaal is gelukt, dat ik niet uit
mijn nek zit te ouwehoeren. Morgen heb ik een meeting met een paar mensen van
Disney, van wie we alle musicalrechten voor Europa hebben gekocht. Daar zit ik
niet als een mannetje uit Holland die ook braaf wat mag zeggen, maar als een
volwaardige creative producer naar wie wordt geluisterd.'

Als u mij aan de hand van een productie van Stage Entertainment zou moeten
uitleggen waar uw werk over gaat, waar zou u mij dan mee naartoe nemen?

'Naar een show in het Circustheater in Scheveningen. Zodat je vanaf het plein,
vanaf de entree met alle kunst die er staat, vanaf de man die iedereen welkom
heet, het gevoel hebt: het wordt een fantastische avond. Natuurlijk is de show
belangrijk, daar gaat het om, maar al die mensen om je heen... Ik wil bereiken
wat ook Abraham Tuschinski voor ogen had toen hij zijn theater in Amsterdam
bouwde: dat de mensen even uit de realiteit weggaan, op een tapijt stappen dat
dik is, ergens binnenkomen en iets meemaken. Dát totale beeld.'

En wat is het inhoudelijke verhaal dat u wilt vertellen?

'Ik ben niet te vangen in één verhaal. Ik ben aan het nadenken over een musical
over André Hazes. Als ik daarover vergader, duik ik er helemaal in, dan ga ik
ook plat Amsterdams praten. Maar een dag later kan ik mijn team in Duitsland,
dat bezig is met een musical over de val van de Muur, motiveren met een verhaal
over de Tweede Wereldoorlog, over die rugzak met geschiedenis die ze allemaal
met zich meedragen. Die kanten zitten allemaal in mij. Het enige dat je kunt
zeggen, waaraan je ziet dat het een productie van mij is: dat het zich in alles,
in vorm, in licht, in afwerking, kan meten met de standaard, internationaal.'

U wilt helemaal geen verhaal delen met uw publiek?

Hij haalt even diep adem. 'Sorry', zegt hij. 'Daar moet ik even de tijd voor
nemen. Daar kom ik niet zomaar even uit. Ja, natuurlijk wil ik dat. En het
leukste verhaal dat je kunt vertellen is: dat de gewone man of vrouw op
eerlijkheid kan winnen. De laatste serie die ik voor televisie maakte, was
Westenwind. Ik had Titanic gezien, een ongelooflijk goed gemaakte film, puur
volkstoneel, iedereen in Tuschinski zat te juichen toen de gewone jongen het van
de upperclass had gewonnen. Dus ik zeg tegen Johan Nijenhuis, met wie ik
Westenwind ging maken: 'We nemen een familie die kapot gaat omdat ze te netjes
en te eerlijk is, en daar zetten we een familie tegenover die wint omdat ze het
niet zo nauw neemt met de regels. Maar uiteindelijk zegeviert de eerlijke
familie.' In Ciske de Rat, de musical die we nu in Nederland maken, zit
hetzelfde, in Hazes zit het ook...'

In 3 Musketiers.

'Daarin ging het, voor mij, over de jongen die zijn vader wilde bewijzen dat hij
het kon.'

Zoals u het altijd aan uw vader wilde bewijzen. Zit u dat nog steeds dwars?

'Onbewust. Anders zou je zeggen: man, word eens volwassen.'

U heeft de verhouding met uw vader wel eens vergeleken met die van de vader en
de zoon in Bordewijks Karakter.

'Mooie film.'

De vader knijpt de zoon de nek dicht, maar geeft hem net genoeg lucht om hem
vooruit te stuwen in het leven.

Van den Ende buigt zich voorover, en herhaalt: 'Mooie film. Mooi boek ook. Niet
geschikt voor een musical, helaas.'

Was dat zoals u het voelde: dat u afgeknepen werd?

'Ik miste zijn geloof in mij. Natuurlijk, ik hád ook allemaal rare fantasieën
die helemaal niet in zijn leven pasten. Hij was een hardwerkende arbeider, ik
wilde theater maken. Het was een andere tijd ook. Ik heb heel toegewijde,
keurige, correcte ouders gehad, maar ze waren moe, moe, moegestreden, moeie
mensen. Mijn vader werkte voor een zandmaatschappij in Nederhorst den Berg, vijf
keer in de week stapte hij om half 6 's ochtends op de fiets en kwam hij om 7
uur 's avonds terug. Dan heb je in het weekend niet meer zoveel zin om met je
zoon te fietsen.'

Wat wilt u, als vader, anders doen?

'Ik wil graag omarmen, omhelzen, problemen overnemen, problemen oplossen. Ik kan
me voorstellen dat dat soms beklemmend is.

'Ik had een conflict met mijn dochter. Ik wilde dat ze na haar middelbare school
naar Engeland zou gaan, om een paar maanden een stevige cursus Engels te volgen.
Met Kerst brachten we haar naar Oxford, tegen haar zin, en onderweg zei ik tegen
haar, niet één keer, maar zes keer: zorg nou dat je het beter doet dan je vader.
Toen kreeg ik het wel van haar om mijn oren: 'Jij ook... Moet ik dit...
Verdomme.''

Lanterfanten mag niet.

'Als je iets wilt moet je het afmaken, potverdomme. Je mag niks half doen. Dat
is het enige waar ik streng in ben voor mijn dochter en zoon. Voor het overige
is het: veel stimuleren, veel uitspreken dat we van elkaar houden, veel
vriendjes over de vloer, altijd inloop. Wat ik thuis nooit had. Ik was alleen,
alleen, alleen.'

Joop, de selfmade man, het verhaal is vaak verteld. Op zijn 15de begonnen als
timmerman bij de Nederlandse Opera. Niet genoeg talent voor het podium. Op zijn
20ste zijn eerste theaterbureautje, Spotlight. De vader van Rudi Carrell, Ria
Valk en Anneke Gröhnloh waren zijn eerste artiesten. Later kwamen André van
Duin, Jeroen Krabbé, Pleuni Touw. Citroentje met suiker was zijn eerste
televisieserie, voor de KRO. Het was 1973. Twee jaar later vestigde hij zijn
naam als vrije producent met het toneelstuk Cyrano de Bergerac, met Ko van Dijk
en Guus Hermus in de hoofdrollen.

De bustes van beide acteurs staan als twee wachters voor zijn werkkamer. Ja,
zegt hij, Van Dijk en Hermus waren zijn leermeesters. Net als Mary Dresselhuys
en Jeroen Krabbé. 'Ze hebben mijn denken over kwaliteit, smaak en niveau
gevormd.'

Op televisiegebied waren er Willie van Hemert, Barry van Kampen,
programmadirecteur van de KRO en Cees den Daas van de TROS. 'Zij hebben me
begeleid in mijn onervarenheid met zakendoen. Wat anderen van hun ouders
meekregen, en op de middelbare school leerden, leerde ik van hen. Hoe je te
gedragen, hoe je te kleden, ach, er zijn duizenden dingen die je vormen. Je
eerste verkeerde bankstel. Je eerste verkeerde schilderij. Ik ben in veel
gecorrigeerd.'

Hij vertelt over de keer dat hij, als jonge televisieproducent, een knalgele
Mercedes had gekocht en voelde: dit heb ik verkeerd gedaan, dit is niet de
juiste keus. Hij had een afspraak met Barry van Kampen, parkeerde de auto om de
hoek. 'Ik heb een auto gekocht', zei ik. 'Een gele Mercedes.' Of hij even mee
wilde lopen. Een dag later had ik de auto verkocht.'

De volksjongen met een enorme hang naar 'de andere kant', zo bent u altijd
omschreven. Wanneer wist u voor het eerst: die andere kant is binnen handbereik?

'Ik heb altijd geweten dat ik iets kon, altijd een kinderlijke durf gehad. Maar
het gevoel dat ik meer was dan die straatjongen die op een brutale manier iets
voor elkaar kreeg, is pas heel laat gekomen, toen ik voor de tweede keer
trouwde, op mijn 46ste, met Janine. Ik weet nog dat ik tijdens mijn speech zei:
'Het voelt alsof ik net ben begonnen.'

'Moet je nagaan, dat je dat zegt, op die leeftijd, maar zo voelde het: ik ga de
wereld veroveren, ik ga eindelijk Engels leren, ik ga niet meer morsen met mijn
tijd, ik ga focussen, ik wil eigen kinderen, ik wil geld op de bank, ik wil
onafhankelijk worden.'

Vijfduizend mensen werken er inmiddels wereldwijd bij Stage Entertainment, en
dat doen ze voor dertien miljoen bezoekers, jaarlijks, in negen landen. Joop van
den Ende is, een jaar na zijn ziekte, weer in full swing.

Eind 2009 openen de deuren van zijn eigen theater aan de Zuidas in Amsterdam.
Als dan de steen wordt onthuld waarop zijn eigen naam staat, mag hij zich
scharen in het rijtje van zijn helden, Oscar Carré en Abraham Tuschinski. Dan
zal hij tegen zijn zoon en dochter zeggen: 'Dat is jullie naam, die zal daar
jullie leven lang staan.'

Maar vooral zal hij in gedachten even teruggaan naar zijn jeugd, en denken: dit
is het bewijs dat het kansarme jongetje het kan, verdomme.

LOAD-DATE: March 5, 2007

LANGUAGE: DUTCH; NEDERLANDS

NOTES: 1942 Geboren in Amsterdam 1957 Decorbouwer Nederlandse Opera 1970 Lach in
de ruimte, eerste André van Duin revue 1974-1981 Grote tv-producties: onder
andere Dagboek van een herdershond, André van Duin, De Fabriek 1983 Koopt studio
Aalsmeer 1989 TV10 1993 Endemol 1999 Stage Holding 2000 Verkoop Endemol
2002-2006 Musicals

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              140 of 158 DOCUMENTS



                                 de Volkskrant

                               February 24, 2007

Handtekeningacties, nu direct op de site van Blair;
Het debat in: Groot-Brittannië

BYLINE: Wim Bossema

SECTION: HET BETOOG; Blz. 3

LENGTH: 1113 woorden

SAMENVATTING:

Over:

Is de regeringswebsite voor elektronische handtekeningenacties een goed idee?

Door:

Burgers, activisten, journalisten

Waar:

petitions.pm.gov.uk

VOLLEDIGE TEKST:

Een idee voor het kabinet Balkenende-Bos, dat het wij-gevoel nieuw leven wil
inblazen: kijk eens naar de e-petities op de website van de Britse regering
(petitions.pm.gov.uk). Zo wil premier Blair het contact met de gewone burger
versterken. Geen geklop meer op de deur van 10 Downing Street, na een lange
handtekeningenactie over 't een of ander: zet gewoon een petitie op de website.
Burgers, activisten, journalisten Dan kan iedereen het zien en, zo gewenst,
tekenen.

Het is een daverend succes, gezien het aantal reacties. Downing Street begon op
13 november vorig jaar met de e-petitions. Er staan deze week 3400
handtekeningenlijsten open met de meest uiteenlopende onderwerpen en
standpunten. Inmiddels zijn al weer 392 andere gesloten, omdat de betreffende
kwestie voorbij is of omdat de indiener een tijdslimiet heeft gesteld - de
regering sluit zelf lijsten pas na een jaar. Tenzij de eisen of de tekst in
petities niet voldoen aan de spelregels; deze week stond de teller op 815
uitgesloten petities. De redenen lopen uiteen van grof of beledigend
taalgebruik, partijpolitiek tot 'u stelt geen eis' en 'deze petitie is al
ingediend' (bij: trek de Britse militairen terug uit Irak').

Deze maand bleek het succes zelfs té daverend. Een petitie tegen de plannen van
de minster van Transport, Douglas Alexander, om vormen van tolheffing op een
aantal belangrijke wegen in te voren met als doel de files te bestrijden, krijgt
enorme bijval. Bij sluiting dinsdagnacht (gekozen door de initiatiefnemer)
hadden 1.791.942 Britse burgers de petitie getekend. Hoge ambtenaren van het
ministerie waren pissig. Een van hen liet zich in de media ontvallen dat de
'malloot' die de e-petities had bedacht een 'pr-ramp' had veroorzaakt.

Je zou denken dat de Conservatieve oppositie dus wel in haar nopjes zou zijn met
de noviteit. De meeste e-acties zijn gericht tegen regeringsbeleid op het een of
andere vlak. Maar juist uit conservatieve hoek klinkt argwaan op het internet.
Wat probeert die Tony Blair nu weer? Wil Labour weer eens laten zien hoe volks
de partij is, hoe er naar de gewone man wordt geluisterd? Echt weer zo'n gladde
Labour-propagandacampagne. En een sluwe manier om en groot adressenbestand op te
bouwen, meent bijvoorbeeld de blogger Tory Diary
(conservativehome.blogs.com/torydiary).

'Ik vermoed dat Downing Street een e-mail database van ongeveer 3 miljoen mensen
heeft verzameld - en zeer krachtig middel bij verkiezingen,' schrijft Iain Dale
('rechts van het midden politieke commentator, auteur, uitgever, radio pundit,
tv-presentator, blogger, oud-kandidaat voor de Conservatieven') in zijn blog.
Hij kreeg heel wat reacties in de trant van: daarom heb ik maar niet getekend,
je weet nooit wat die lui van Labour er mee doen. De verwijzing naar Orwells Big
Brother valt zelfs hier en daar.

Sommige van deze aarzelaars vragen zich wel af of ze niet te paranoïde zijn.
Anderen proberen hen op hun gemak te stellen: zo slim is de regering niet en als
je bevreesd bent, gebruik gewoon eenmalig een mailadres van het internet en er
kraait geen haan naar.

Onder de blog van Tory Diary reageert de bedenker van Blairs e-petities, Tom
Steinberg van de onafhankelijke club mySociety op de vrees voor politiek
misbruik. Niet de regering maar mySociety beheert alle informatie die aan de
site wordt geleverd, schrijft hij. Net als in andere initiatieven van zijn
organisatie, zoals WriteToThem.com wordt de privacy van de deelnemers streng
bewaakt. Er staat verder duidelijk vermeld dat het e-mailadres van de indiener
of ondertekenaar wordt gebruikt om antwoord te sturen: of de petitie wordt
geaccepteerd en later wat de respons is, schrijft Steinberg. Dus die argwaan
lijkt niet nodig.

Catherine Bennett, columniste van the Guardian, heeft heel andere kritiek:
hoewel de e-petities 'de nederigste burgers invloed lijken te geven, zijn ze
eigenlijk bedoeld om hun kritiek te beheersen en uit te putten, om hen
gemakkelijker te kunnen neutraliseren, en op de lange duur te frustreren'.

Dat is volgens haar het effect van al die modieuze nepinspraak via mail en
internet. De ingediende petities brachten haar 'een overdonderend gevoel van
futiliteit'. Het is fijn citeren uit de stomme petities: 'Verbied alle paarden
op de openbare weg', 'Schaf al het huiswerk af!!!' en het afgekeurde 'de premier
moet de komende midzomer naakt in het maanlicht dansen'. Welke serieuze
actievoerder wil tussen al die lollige en abjecte onzin staan, vraagt zij zich
af. Handtekeningenacties waren tot voor kort nog een respectabele manier om
aandacht te vragen voor een kwestie, nu verdwijnt de methode in de
nietszeggendheid van de blogosfeer.

Dat is wel een heel cynische kijk op de zaak. Over het effect van de e-petities
is enige scepsis wel op zijn plaats. Peter Riddel van The Times schreef al in
november: 'web petities geven een stem, maar wie luistert er?' Het indienen van
petities en het vinden van ondertekenaars is veel gemakkelijker, maar de
regering hoeft er op zich niets mee te doen. Het is geen nieuwe vorm van
democratie, schreef Riddel. Dat is waar, maar dat gold ook voor de
handtekeningenacties van de taaie huis-aan-huis activisten.

De banale, geestige, absurdistische, flauwe of anderszins niet ter zake doende
petities zijn een vast stijlfiguur in de blogosfeer, daar heeft Bennett wel
gelijk in, maar zo erg is dat niet. Het verlevendigt zo'n site en trekt lezers
en deelnemers. Het is ook goed aan de site dat de afgekeurde petities erop staan
(alleen scheldpartijen en grove taal 'kunnen niet worden weergegeven'), met
toelichting van de indieners en van de moderatoren die ze hebben afgewezen. Het
is goed mogelijk dat alle flauwiteiten sterk zullen afnemen, als de lol er af
is; echt iets voor de eerste maanden om eens lekker uit te proberen wat wel en
niet mag.

De meeste van de petities weten maar enkele of enkele tientallen
'ondertekeningen' te verwerven. Slechts een paar onderwerpen krijgen de steun
die ergens op begint te lijken: 'Schrap de erfenisbelasting' (85 duizend
handtekeningen), 'Schrap de jachtwet uit 2004' (32 duizend, niet echt veel voor
de jagerslobby), op de voet gevolgd door 'Contineer de subsidie voor het
aerobics team van de luchtmacht' . Dat zijn dan nummers 2, 3 en 4 na de
onvergelijkbare toppetitie tegen de tolheffingen voor automobilisten.

Maar die succesvolle actie heeft de maatschappelijke discussie over tolheffing,
files en openbaar vervoer wel een flinke impuls gegeven. Levendiger en actiever
dan die suffe handtekeningenacties van vroeger.

Wim Bossema

LOAD-DATE: February 23, 2007

LANGUAGE: DUTCH; NEDERLANDS

NOTES: 15VeLi--streamerstreamerstreamer

GRAPHIC: 24BEdebat_ph01, De oude manier van petities indienen., Foto Bruno Press

BE-bolvig engeland

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              141 of 158 DOCUMENTS



                                 de Volkskrant

                               February 20, 2007
                                    dinsdag

SECTION: FORUM; Blz. 13

LENGTH: 516 woorden


De kwestie van de dubbele nationaliteit van bewindslieden symboliseert de diepe
verdeeldheid van de bevolking over het integratievraagstuk: 48 procent van de
Nederlanders vindt volgens een enquête dat politici geen dubbele nationaliteit
mogen hebben, een even groot percentage vindt dat geen bezwaar.

De mogelijkheid voor een dubbele nationaliteit werd in 1991 gecreëerd door de
toenmalige minister van Justitie Ernst Hirsch Ballin. Hij meende dat allochtonen
eerder voor het Nederlanderschap zouden kiezen, als zij hun oude paspoort
mochten behouden. Beter een halve Nederlander dan geen Nederlander, zo leek de
minister te redeneren.

Voor de christen-democraat Hirsch Ballin was behoud van eigen identiteit voor
allochtonen ook geen groot probleem. Tijdens de verzuiling hadden autochtone
katholieken en protestanten zich geëmancipeerd door zich eerst te organiseren in
eigen kring. Dat model leek het CDA destijds ook bruikbaar voor de islam. De
christen-democraten gingen er daarbij van uit dat moslims de westerse
kernwaarden, zoals democratie, rechtsstaat en vrijheid van meningsuiting, zouden
onderschrijven.

De aanslagen in New York, Londen en Madrid, en de moord op Theo van Gogh, hebben
laten zien dat dit te optimistisch was. Een deel van de moslimgemeenschap is
helemaal niet van plan westerse waarden te omhelzen. Integendeel: ze worden met
kracht verworpen. Daarom wordt steeds vaker gepleit voor een harde lijn: moslims
moeten worden gedwongen hun loyaliteit aan de Nederlandse samenleving te
bewijzen.

Deze koers zal alleen maar averechts werken. Natuurlijk is het belangrijk dat
allochtonen de kernwaarden van de Nederlandse samenleving onderschrijven. Het is
echter helemaal niet zo problematisch als zij daarnaast een deel van hun
oorspronkelijke identiteit behouden. In een tijdperk van globalisering en
immigratie is het onvermijdelijk dat veel burgers een zekere binding met hun
land van herkomst houden.

Voor een gewone burger is een dubbele nationaliteit geen probleem, voor een
bewindspersoon ligt dat iets ingewikkelder. Hij of zij wordt immers geacht de
Nederlandse belangen exclusief te verdedigen. Een dubbele nationaliteit kan dan
een probleem vormen, zeker als de bewindspersoon in conflict zou komen met zijn
land van herkomst - hetgeen overigens niet zo waarschijnlijk is.

De loyaliteit van de bewindslieden is echter voldoende gewaarborgd. Zij zijn
gebonden aan een eed, waarin zij beloofd hebben de Nederlandse belangen te
dienen. Bovendien leven bewindslieden in een glazen huis, hetgeen zeker geldt
voor de eerste generatie allochtone politici. Hun politieke carrière zou meteen
voorbij zijn, als de indruk zou ontstaan dat zij het op een akkoordje zouden
gooien met hun land van herkomst.

In het concrete geval van Aboutaleb en Albayrak gaat het bovendien om mensen die
juist als voorbeeld kunnen dienen van een geslaagde integratie. Een afwijzing op
grond van dubbele nationaliteit zou een verkeerd en potentieel rampzalig signaal
afgeven aan de allochtone bevolking: hoe goed je ook je best doet, echt
geaccepteerd word je nooit.

Reageren? volkskrant.nl/commentaar

LOAD-DATE: February 19, 2007

LANGUAGE: DUTCH; NEDERLANDS

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              142 of 158 DOCUMENTS



                                 de Volkskrant

                               February 17, 2007

Wachten op het wij-tijdperk;
Achtergrond De nieuwe saamhorigheid

BYLINE: Peter Giesen en Philippe Remarque

SECTION: HET VERVOLG; Blz. 25

LENGTH: 1914 woorden

SAMENVATTING:

Het CDA en de PvdA hebben elkaar gevonden, niet alleen op punten maar vooral in
het gevoel dat het ik-tijdperk, eind jaren zeventig beschreven door John Jansen
van Galen, voorbij is. 'Vrijheid blijheid werkt in probleemwijken niet.' Door
Peter Giesen en Philippe Remarque

VOLLEDIGE TEKST:

Tijdens een van de besloten onderhandelingen over het regeerakkoord bleken
Wouter Bos en Jan Peter Balkenende niet tevreden met de voorgestelde inleiding.
Ze gaven ieder een denker uit eigen huis de opdracht een betere tekst te
schrijven. Bij het CDA was dat de gereformeerde jurist Piet Hein Donner, bij de
PvdA de vrijzinnige geneticus Ronald Plasterk. Zulke verschillende karakters en
opvattingen, dat moest wel fout gaan. Maar wat bleek tot ieders verbazing? De
teksten waren vrijwel identiek.

Het resultaat kennen we: een gloedvol betoog voor 'een samenleving waar oog is
voor elkaar (--) waarin de overheid duidelijke grenzen stelt aan wat wel en wat
niet kan'. Met mij gaat het goed, maar met de samenleving minder, citeren de
auteurs een door het Sociaal en Cultureel Planbureau geconstateerd gevoel van
bezorgdheid bij veel burgers. 'Groot is de behoefte aan houvast, geborgenheid en
een herkenbare eigen identiteit'.

'De verbanden die in de vorige eeuw burgers met elkaar verbonden, doen dat nu
veel minder. Denk aan de saamhorigheid en de lotsverbondenheid van de
wederopbouw na Tweede Wereldoorlog', mijmert de tekst nostalgisch.

Het is wel even wennen voor de mondaine PvdA-kiezer. 'Fatsoen moet je doen!',
dat was toch de leus van Jan Peter Balkenende? Normen en waarden, de gemeenschap
die belangrijker is dan het individu, het is de core business van de
christen-democratie, in de jaren negentig nog eens nieuw leven ingeblazen door
Balkenende. Maar de PvdA? Die kwam toch altijd op voor individuele vrijheden,
voor bescherming van de privacy tegen de staat? Was het niet onder de Paarse
kabinetten van Wim Kok dat de burger vooral als calculerende consument werd
gezien, voor wie zo veel mogelijk keuzevrijheid en marktwerking moest worden
georganiseerd?

Die PvdA bestaat niet meer, zegt Wouter Bos. De partij heeft 'de bocht gemaakt'.
Zij probeert nu, in overeenstemming met de tijdgeest, te vinden wat mensen
verbindt, en is niet afkerig van enig overheidspaternalisme.

Loop maar eens rond in de gangen van Koloniën, het gebouw aan het Plein waar de
PvdA-fractie huist. Je treft er jonge politici aan die helemaal niet schrikken
van de taal in het regeerakkoord. Die met instemming spreken over de
betuttelende sociaal-democratische tradities van ver voor de jaren zestig. 'Het
verheffen van de onderklasse is een oude socialistische traditie. Ik grijp daar
op terug', zegt Jeroen Dijsselbloem.

Staf Depla kan uiteenzetten hoe in de aanpak van de probleemwijken 'het
verheffingsideaal weer actueel is geworden'.

Bij Hans Spekman hangt een vaandel van de SDAP-afdeling Zevenhuizen aan de muur,
die nog is opgericht door zijn grootvader. Hij herinnert aan de Blauwe Knoop,
een socialistische vereniging die de strijd aanbond met het drankmisbruik onder
arbeiders.

De ex-wethouder uit Utrecht spreekt eenvoudigweg over 'mensen die deugen' en
'mensen die niet deugen.' De omslag kwam bij hem tien jaar geleden, toen hij als
bewoner van de Utrechtse Betonwijk aan den lijve ondervond wat er gebeurt als de
tweede groep de overhand krijgt. 'Dat vernietigt een stad, als iedereen van
goede wil zich terugtrekt in zijn huiskamer. De burgers moeten juist weer
meedoen, de handen uit de mouwen steken. Sommigen vinden dat betutteling, ik
vind het de enige manier van samenleven.'

De overheid moet harde grenzen stellen als iemand weigert mee te doen, vindt
Spekman. Vrijheid-blijheid is fijn voor mensen in Blaricum. In de probleemwijken
werkt het niet.

'Mensen die neerbuigend doen over normen en waarden, zitten er zelf meestal heel
goed in. Hun kinderen komen niet in de problemen', zegt Dijsselbloem. 'Dan kun
je heel makkelijk zeggen: geen betutteling. Maar Antilliaanse tienermoeders
kunnen het echt niet alleen, die hebben zelfs hulp nodig bij het op tijd
opstaan.'

Depla: 'Op sommige plekken moet de overheid voorgaan en terrein terugveroveren,
achter de voordeuren durven gaan. Wat we tot nu toe doen is geen vrijheid, maar
afzijdigheid. We doen alsof we de mensen vrij laten, maar laten ze gewoon in de
shit zitten.'

Hij kwam erachter bij het folderen op straat, toen hij klacht na klacht kreeg
over onveiligheid en de politie die aangifte ontmoedigde. De klap van 2002, toen
Fortuyn met zijn aanklacht over de 'verweesde samenleving' de PvdA verpletterde,
deed de rest. Spekman: 'De opkomst van de leefbaren is achteraf gezien een zegen
voor de partij geweest.' Wouter Bos jaagde zijn fractie het veld in om met echte
mensen over hun problemen te spreken. In rapporten die ze daarna uitbrachten,
wordt een 'keiharde aanpak van hufters in de wijk' bepleit en 'niet een
terugtredende, maar een optredende overheid'.

In de jaren zestig maakten burgers korte metten met het 'wij-gevoel' van de
zuilen. Jarenlang hadden ze zich vrijwillig onderworpen aan een mild totalitair
bewind. Bij de katholieken kwam de kapelaan elk jaar op huisbezoek. Hij
controleerde of het gezin een katholieke huisarts had, een katholiek dagblad
las, of er een Heilig Hartbeeld in de kamer stond en een wijwaterbakje in de
slaapkamer. Ook informeerde hij, indien nodig, hoe het met de aanwas van nieuwe
katholieken stond.

In 1960 ging 80 procent van de katholieken minstens een keer naar de Heilige
Mis, in 1974 was dat nog maar 35 procent. Welvarende, goed opgeleide burgers
hadden steeds minder trek in de betutteling door de 'verbanden' die het
regeerakkoord nu in dierbare herinnering brengt.

Socioloog Gerrit Jansen beschreef in De straat hoe een Utrechts
arbeidersstraatje ophield met het organiseren van het jaarlijkse grootse
straatfeest. Toen de welvaart toenam, vluchtten veel bewoners naar de camping,
waar zij zelf konden uitmaken met wie zij gezellig wilden doen. Burgers
ontworstelden zich aan de collectieve druk, zodra zij de kans kregen.

Aan het einde van de jaren zeventig beschreef de journalist John Jansen van
Galen in zijn beroemde boek Het Ik-Tijdperk, hoe Nederland koortsachtig op zoek
was naar zijn ware 'ik'. Zijn voorbeelden ontleende hij vooral aan de
alternatieve beweging, waar het 'ik' gezocht werd door groepsseks, politiek
gemotiveerde damesliefde of psychotherapie. 'Het is voor mij een stuk bevrijding
geweest, zo ongelooflijk diepgaand', vertelde Ron over zijn
groepsseks-ervaringen, 'zo ontspannend dat ik haast niet meer uit die
ontspanning losraak'. En Jacoba: 'Ik ben nu als het ware in mijn lijf
geschoten.'

In de decennia die daarop volgden, druppelde de seksuele revolutie door naar
onderkant van de samenleving, waar zij een rauwer karakter aannam. Toen
Dijsselbloem zich verdiepte in de groepsverkrachtingen in Rotterdam, hoorde hij
van jeugdwerkers dat jonge allochtonen gewoon de rapclips vol 'pimps' en
gewillige meisjes naspelen. Hij waagde het de strijd aan te binden met MTV.
Oud-PvdA-coryfee Hedy d'Ancona had kritiek. 'Ze verdenkt mij ervan de seksuele
revolutie te willen terugdraaien. Ze denkt dat ik tegen bloot op de tv ben',
lacht Dijsselbloem. 'Integendeel.'

De zwakkeren in de samenleving, vinden de Kamerleden, hebben uiteindelijk te
lijden gehad onder de libertaire aanpak, die nog onder Paars dominant was. Het
is dezelfde conclusie die de Britse psychiater Dalrymple trekt in zijn
pamfletten. In de Nederlandse boekhandels liggen die in hoge stapels opgetast.
Dalrymple, die jaren met patiënten uit de Britse onderklasse heeft gewerkt,
verwijt de progressieve intellectuelen verraad aan deze mensen. De bevrijding
van normen en waarden uit de jaren zestig en zeventig was prettig voor de elite,
maar werkt verwoestend in de onderklasse, omdat niemand daar nog zijn
verantwoordelijkheid neemt.

De PvdA'ers vinden Dalrymple te rabiaat, maar zien in zijn populaire boeken
'pijnlijke punten die de sociaal-democratie zich aan mag trekken'. En er is een
parallel met de felle onderwijsdiscussie: juist de zwakkere leerlingen hebben te
lijden onder de vrijheid die de bijna-afschaffing van het klassikale onderwijs
bracht.

De nieuwe liefde voor gemeenschapszin beperkt zich niet tot de mensen die
moeilijk meekomen. Ook die tweederde meerderheid die de vrijheid wel aankan,
moeten zich van de PvdA'ers actiever voor hun omgeving inzetten, iets waarmee
Balkenende het roerend eens kan zijn. 'Een samenleving die zo versplinterd is
dat mensen zich alleen om zichzelf bekommeren, of hoogstens het eigen gezin,
levert kwetsbaarheden op. Een nog verdergaande individualisering zou ik niet
goed vinden', zegt Dijsselbloem.

Spekman ondervond het in Utrecht in de praktijk: 'Juist met het groter wordende
wereld bestaat er behoefte aan kleine kern, gehechtheid aan de straat, de buurt,
dat past bij deze tijd.' Volgens Spekman neemt het aantal buurtfeesten en
straatfeesten enorm toe in heel Nederland.

De sociaal-democraten passen zich aan de zorgen van de samenleving aan, denken
ze: 'We sluiten vrij letterlijk aan bij onderzoeken die zijn gedaan, zoals 21
minuten.nl , SCP, Motivaction. We nemen dat soort zorgen serieus', zegt
partij-ideoloog Paul Kalma, die jaren lang de Wiardi Beckmanstichting leidde en
nu ook in de Kamer zit. Hij twijfelde al vroeg aan een te libertaire opstelling
van de PvdA. Maar nu waarschuwt hij wel: 'Gemeenschappen kunnen soms akelig
benauwd zijn, dat moeten we niet uit het oog verliezen.' Kalma is blij dat de
maatschappelijke stage voor scholieren, die hij overigens toejuicht, in het
regeerakkoord niet zonder meer verplicht wordt gesteld. Depla: 'Het is naïef te
denken dat de jaren vijftig terug kunnen keren. Dat pikken de mensen niet meer.'

Bij veel mensen bestond het besef dat de culturele bevrijding van de jaren
zestig haar schaduwzijden kende overigens al veel langer. De vrijheid ging ten
koste van de veiligheid. In de jaren zestig en zeventig schoot het aantal
geregistreerde misdrijven omhoog, van 1.200 per duizend inwoners in 1965 naar
7.500 per honderdduizend inwoners in 1980. Sindsdien vlakte de groei van de
criminaliteit af: in 2000 werden per honderdduizend inwoners 8.000 misdrijven
geregistreerd.

Veel gewone burgers maakten zich zorgen. In 1970 vond 39 procent van de
Nederlanders dat de moraal achteruit holde, in 1980 was dat gestegen tot 60
procent, volgens cijfers van het SCP. De libertaire voorhoede wilde haar feestje
echter niet laten bederven. Bedenkingen over de nieuwe vrijheid werden steevast
beantwoord met de vraag: wil je soms terug naar de jaren vijftig? Die voorhoede
bestond overigens niet alleen uit progressieve hemelbestormers. Ook de liberalen
dachten er zo over, getuige de slogan 'Gewoon jezelf zijn', waarmee Ed Nijpels
in 1982 de verkiezingen won.

Net als het christendom zag de oude sociaal-democratie het 'ik' als een beest
dat slechts door een krachtig 'wij' kon worden ingetoomd. De bevrijders van de
jaren zestig zagen het 'wij' daarentegen als een verstikkende hinderpaal voor de
ontdekking van het ware 'ik'. Hoewel niemand alle verworven vrijheden wil
terugdraaien, klinkt een opmerkelijke echo van de vroegere opvatting door in de
filosofie waarmee de moderne sociaal-democraat Dijsselbloem zijn verzet tegen de
pooierclips op MTV onderbouwt: 'Beschaving is de discipline om individuele
behoeftenbevrediging uit te stellen en onder controle te houden. Als mensen
alleen leven volgens het motto 'I want it all and I want it now', valt het
onderscheid met het dierlijke weg.'

LOAD-DATE: February 17, 2007

LANGUAGE: DUTCH; NEDERLANDS

NOTES: In de jaren zestig en zeventig schoot het aantal misdrijven omhoog;
'Wij-onderwerpen' scoorden het hoogst op de prioriteitenlijst van de Nederlandse
kiezer, zo bleek uit een onderzoek van het Amsterdamse bureau Motivaction in
november 2006. Van de kiezers noemde 16 procent de zorg als meest urgente
probleem, gevolgd door 'de wijze waarop mensen met elkaar omgaan' (14 procent),
het sterk hieraan verwante 'normen en waarden' (11 procent) en de sociale
zekerheid (9 procent).; Maar in het persoonlijk leven lijkt het 'wij-tijdperk'
nog niet aangebroken. Uit onderzoek van het Sociaal en Cultureel Planbureau
blijkt dat mensen minder tijd besteden aan sociale contacten. In 1975 kwamen zij
gemiddeld nog zes uur per week bij anderen over de vloer, in 2005 nog maar vier
uur. Ook met huisgenoten werd minder gekletst: 1,2 uur per week tegenover bijna
3 uur in 1975.; Het vrijwilligerswerk mag zich evenmin verheugen in een
toestroom. In 1975 werd gemiddeld 1,1 uur per week aan vrijwilligerswerk
besteed. In 1995 was dit cijfer gestegen tot 1,4 uur, om in 2005 weer op 1,1 uit
te komen.; Ook het lidmaatschap van maatschappelijke organisaties is niet
toegenomen. In 1983 was 55 procent van de Nederlanders lid van een meer van
zulke organisaties, in 1995 was dat 58 procent en 54 procent in 2003. De meeste
lidmaatschappen zijn van ideële organisaties als Natuurmonumenten, die van hun
donateurs niet meer vragen dan het overschrijven van het jaarlijkse girootje. De
aanhang van de vakbeweging, de traditionele representant van solidariteit en
'wij'-gevoel, kalfde verder af van 35 procent in 1980 naar 24 procent in 2004.;
Berust het verlangen naar saamhorigheid niet op nostalgie, op de
krokodillentranen van burgers die - als puntje bij paaltje komt - gewoon kiezen
voor een individualistische levensstijl? 'Natuurlijk zijn burgers dubbelzinnig.
Maar uit het feit dat mensen minder tijd aan sociale contacten besteden, kun je
niet afleiden dat hun verlangen naar gemeenschapszin niet reëel is', zegt
hoogleraar bestuurskunde Gabriël van den Brink.; In de hoogtijdagen van de
verzuiling speelde het leven voor veel mensen zich binnen een lokale gemeenschap
af. Tegenwoordig maken zij deel uit van netwerken die zich over een veel grotere
afstand uitstrekken. Omdat zij tevens drukker zijn met werk en zorg, staan
langdurige relaties onder druk. Toch zijn de meeste mensen tevreden over hun
netwerk, blijkt uit onderzoek.; Het verlangen naar gemeenschapszin speelt zich
eerder af op een abstract en symbolisch niveau, denkt Van den Brink. 'Mensen
willen zich geborgen voelen. De afgelopen jaren heeft de liberale agenda alleen
de zelfstandigheid van de burgers benadrukt. In het publieke domein is het
tegendeel van binding opgetreden. Als je dat te lang zijn gang laat gaan, treedt
er verruwing op. Dat zie je in de omgangsvormen, maar bijvoorbeeld ook in de
beloning van topfunctionarissen.'; Martijn Lampert van Motivaction: 'Mensen
vinden familie en vrienden de belangrijkste bron van geluk en zingeving.
Tegelijkertijd vinden ze de samenleving zo gestresst dat ze te weinig aan
sociale contacten toekomen.'

GRAPHIC: 17VV1open_ph01, Het VanHarte Resto in het Haagse Laakkwartier., Foto
Jean-Pierre Jans / de Volkskrant

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              143 of 158 DOCUMENTS



                                 de Volkskrant

                               February 12, 2007

Help, mijn huis staat onder water

BYLINE: Yvonne Zonderop

SECTION: BINNENLAND; Blz. 6-7

LENGTH: 1363 woorden

SAMENVATTING:

Ondanks het overstromingsgevaar heeft vrijwel geen enkele huiseigenaar een
overstromingsverzekering. Verzekeraars zitten er ook niet op te wachten, omdat
de kans op uitbetalen te groot is. Door Yvonne Zonderop

VOLLEDIGE TEKST:

We kunnen ons wel veilig wanen achter dijken en Deltawerken, maar vroeg of laat
wordt ook Nederland een keer getroffen door een overstroming. Dat is nu eenmaal
onvermijdelijk. We weten alleen niet hoe, of wanneer het gebeurt.

Dit is de boodschap van dr. Wolfgang Kron, meteoroloog en waterbouwkundig
ingenieur. Afgelopen week sprak hij op de Aquaterra-conferentie in de
Amsterdamse Rai. Omdat Nederland zo vaak de dans ontsprong, voelen we ons
gevrijwaard van het wassende water, dat elders zoveel schade aanricht. Maar er
is geen enkele garantie dat Nederland niet morgen of over twintig jaar alsnog
wordt getroffen, waarschuwt Kron. Als dat gebeurt, is de schade enorm.

Kron is een drukbezet man en veelgevraagd spreker, vooral sinds de
klimaatverandering zo veel aandacht trekt. Als hoofd van de afdeling
Hydrological Risks van Munich Re, een van 's werelds grootste
herverzekeringsmaatschappijen, wordt hij geacht verstand te hebben van
overstromingsrisico's. Overal vertelt hij in wezen hetzelfde verhaal: we kunnen
overstromingen nooit helemaal uitsluiten. Storm en regen zullen door de
opwarming van de aarde toenemen. Veiligheidsgaranties zijn een illusie. In
plaats van ons hoofd in het zand te steken, kunnen we ons beter wapenen. Gewone
burgers moeten zich bewust worden van de risico's, dat is de eerste vereiste.

Voor verzekeringsmaatschappijen zijn overstromingen geen aantrekkelijke
business, daar is Kron helder over. Alleen mensen die dicht bij wassend water
wonen, verzekeren zich doorgaans uit vrije wil. Dat heet antiselectie. De
premie-inkomsten zijn laag, de kans op uitkering hoog. Vaak wonen de
allerarmsten dichtbij de rivier of de kust. Zij kunnen meestal geen verzekering
betalen.

Als het tot overstromingsschade komt, zijn de uitkeringsbedragen ook nog eens
ontzettend hoog. Neem het voorbeeld van Katrina. Van de schade aldaar kwam
20procent voor rekening van creditcardmaatschappijen. In onze complexe
maatschappij voert schade aanzienlijk veel verder dan de bolling van een
parketvloer.

Om die redenen staan verzekeraars in Nederland niet bepaald te trappelen een
overstromingspolis aan te bieden. Sinds de watersnoodramp van 1953 kun je je in
Nederland niet meer verzekeren tegen overstromingsrisico's. Burgers met
rampschade kunnen sinds een jaar of tien een beroep doen op de Wet
Tegemoetkoming Schade (WTS). Slachtoffers van Enschede, Volendam en ook van de
dijkdoorbraak bij Wilnis in 2003 klopten bij dit fonds aan, maar niet tot ieders
tevredenheid.

Velen van de ruim tweeduizend gedupeerden bij Wilnis keken op hun neus toen
bleek dat hun schade slechts gedeeltelijk werd vergoed. De WTS keert pas uit als
burgers elders nul op het rekest kregen en dan nog wordt slechts een deel
gecompenseerd. Niettemin sprongen enkelen er wel degelijk goed uit. Dat riep
herinneringen op aan de ervaringen in Enschede. Daar gingen na de vuurwerkramp
zo veel potjes open dat het niet meer leek uit te maken of je wel of niet
verzekerd was.

Op grond van deze ervaring vroeg het kabinet aan Harry Borghouts, commissaris
van de koningin in Noord-Holland, om het stelsel door te lichten. Borghouts
concludeerde dat de overheid te veel verantwoordelijkheid nam. Het systeem
spoort burgers aan risico's te nemen, in de verwachting dat de overheid
bijspringt. Dat moet veranderen, vond Borghouts. In een lezing verwees hij naar
de tienduizenden Nederlanders die buitendijks wonen, of aan een boulevard. 'De
kans dat een huis aan zee door de zee wordt verzwolgen is veel groter dan dat
deze door brand wordt verwoest. Toch heeft iedereen wel een brand-, maar geen
overstromingsverzekering.'

Borghouts vond het niet in de haak als de overheid in zo'n geval de schade
vergoedt. Daarom adviseerde hij het kabinet de verzekeraars alsnog aan te sporen
een polis te ontwikkelen. Burgers zouden dan zelf hun verantwoordelijkheid
kunnen nemen, een term die goed viel bij het kabinet van CDA, VVD en D66, dat
toen aan het roer stond. Het kabinet besloot tot het instellen van een
taskforce, waarin drie ministeries en het Verbond van Verzekeraars zitting
namen.

De individuele verzekeraar zien dit met de nodige scepsis gebeuren. De kans dat
het overleg een winstgevende polis gaat opleveren, achten zij niet groot.
Burgers zijn nauwelijks toe aan de boodschap dat zij individueel moeten
meebetalen aan de beperking van hun risico. De overheid moet onze veiligheid
garanderen, klinkt het vaak. Tegelijkertijd vinden mensen het moeilijk om zich
neer te leggen bij domme pech. 'Schade die niet te verhalen valt, wordt steeds
moeilijker geaccepteerd', luidt de ervaring van een woordvoerder van het Verbond
van Verzekeraars.

Een van de drijvende krachten achter de nieuwe verzekering is prins
Willem-Alexander, voorzitter van de Adviescommissie Water. Bijna een jaar
geleden deed zijn commissie de ondubbelzinnige aanbeveling aan alle betrokken
partijen om de handen ineen te slaan, niet alleen verzekeraars, maar ook
projectontwikkelaars en waterschappen.

Overstroming is verreweg het grootste risico dat Nederland bedreigt. Het is
honderd maal groter dan de kans op een terroristische aanslag, een pandemie met
vogelgriep, bezwijkende tunnels en alle andere ongerief te zamen. Omwille van
dat belang moet iedereen een beetje inschikken, aldus de commissie van de prins.

Zijn commissie liet zich echter niet over uit over een van de grootste kwesties,
namelijk of zo'n waterverzekering vrijwillig moet zijn of verplicht moet worden
gesteld.

Dat is geen onbelangrijke vraag. De Raad van State verwierp eerder een voorstel
tot verplichte verzekering, omdat een premie waar niemand onderuit kan in feite
een belastingverhoging is. Maar als het vrijwillig blijft, schrijft niemand erop
in, vrezen de verzekeraars. Ook over de vraag of inwoners van risicovolle
gebieden meer premie moeten betalen, liet de commissie zich niet uit. Het is
weer zo'n heikele kwestie, waarvoor de taskforce een oplossing mag verzinnen.

Voor Wolfgang Kron zijn deze vragen niet ingewikkeld. 'Je moet de solidariteit
afdwingen', zegt hij. Dat kan op allerlei manieren. 'Nederland heeft 16 miljoen
inwoners. Als iedereen elk jaar een euro bijdraagt heb je over 10 jaar een fonds
van 2 miljard. Daarmee bouwt de overheid een buffer op.' Het zou al schelen als
hypotheekbanken een overstromingsverzekering verplicht stellen, zegt hij ter
voorbeeld.

Het gaat om een mentale bewustwording, vindt Kron. Er moet bijvoorbeeld niet
langer worden gebouwd in riskante gebieden. Dat is geen kwestie van regels
stellen, want daarmee is vaak niets mis. Kron: 'Het gaat om de toepassing,
daaraan schort van alles. Of je nu in Italië, in Duitsland of in Nederland komt,
er zijn altijd ambtenaren die een oogje dichtknijpen of die die ene uitzondering
billijken.'

Daar heeft de betreffende ambtenaar geen schuld aan, benadrukt Kron. Een
samenleving die dit toestaat, is in zijn geheel verantwoordelijk.

'Jullie zullen wel geschrokken zijn van Katrina, want zoiets kan in Nederland
ook gebeuren. De kans is klein, maar hij is er wel. En juist omdat jullie het
niet verwachten zal de schade groot zijn', oppert Kron.

Bewustwording kan die schade beperken, meent hij. 'Verzekeren is niet de meest
effectieve manier om schade te beperken, bewustwording wel. Voordat de Elbe
overstroomde, had de Dresdner Bank de computers in de kelder staan. Die fout
maken ze niet meer.'

Met overstromingsrisico's zijn zulke grote bedragen gemoeid, dat geen enkele
partij het risico in zijn eentje kan dragen: de overheid niet, de verzekeraars
niet, de burgers niet en bedrijven evenmin. Kron spreekt daarom van risk
partnership, een gedeeld risico en een gedeelde verantwoordelijkheid om de
schade te beperken en op te vangen.

De taskforce moet daar nu de minst omstreden vorm voor kiezen. Tegen de tijd dat
ze hun conclusie presenteren, is een nieuw kabinet in functie voor wie de term
'gezamenlijke verantwoordelijkheid' als muziek in de oren klinkt. Voor de
verzekeraars is dat misschien een kleine pleister op de wonde.

LOAD-DATE: February 11, 2007

LANGUAGE: DUTCH; NEDERLANDS

NOTES: 'Maar er is geen enkele garantie dat Nederland niet morgen of over
twintig jaar alsnog wordt getroffen'

GRAPHIC: SLverzekerbaarheid_ph01, Inwoners van de dorpen Arcen en Velden werken
op 30 januari 1995 aan de aanleg van een nooddijk langs de Maas., Foto ANP
Shvl p6 120207

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              144 of 158 DOCUMENTS



                                 de Volkskrant

                                February 8, 2007

CITO-TOETS

SECTION: KUNST; Blz. 4-5

LENGTH: 539 woorden


De stilte in het klaslokaal van groep 8 op de Hyperactieve Basisschool werd
slechts af en toe gebroken door het slijpen van een potloodpunt in een
puntenslijper. Buiten vielen 20 tot 25 sneeuwvlokken langs het raam omlaag.
Hoofdonderwijzer Bos (geen familie, nou ja: half en half) schraapte voor de
zevende keer zijn keel.

Dichtbij het raam zat het dromerigste jongetje van de klas. Dit was zijn eerste
Cito-toets. Hij had dus geen flauw benul in welke verschrikkelijke val hij
dreigde te lopen.

1. Zijn jullie ook zo blij dat er een nieuwe regering is van CDA, PvdA en
Christen Unie?

- Ja.

- Nee.

- Zijn er thuis gezinsleden die openlijk kritiek hebben op dit regeerakkoord?

Het dromerige jongetje vulde het eerlijkste antwoord in.

2. Bijstandsmoeders hoeven geen werk meer te zoeken. Maar er zijn wel veel
bijstandsmoeders die de boel belazeren door bijvoorbeeld hun tandenborstel te
delen met je 'nieuwe papa'. Zit jouw moeder in de bijstand? En draagt ze
bijvoorbeeld toch merkkleding die ze van dat geld nooit zelf zou kunnen betalen?
Heeft je nieuwe papa een boven-modale auto (BMW, Mercedes etc.)?

Het jongetje antwoordde naar waarheid. Hij begreep niet waar iedereen zich zo
zenuwachtig over had gemaakt de afgelopen tijd. De juiste antwoorden wezen zich
vanzelf.

3. Slaapt bij jullie thuis de hond op de bank? En zo ja, wordt daar dan wat van
gezegd? Zijn er nog andere gezinsleden die geen Nederlands spreken en te beroerd
zijn om een cursus te volgen?

Het sneeuwen was opgehouden. Het dromerige jongetje pelde een mandarijn en nam
een slokje sportdrank. Even dacht hij aan zijn poes. Maar de vraag ging
duidelijk alleen over een hond.

4. Woont je echte vader wel op het adres dat hij bij de belastingen heeft
opgegeven? Heeft hij thuis weleens openlijk geklaagd over de Nederlandse
belastingdruk? Zijn daarbij andere landen genoemd (België, Monaco etc.)?

Het jongetje geeuwde. Hoofdonderwijzer Bos gaf hem een knipoog.

5. Is het bij jou thuis vaak een zootje? Papa en mama die geen normaal gesprek
kunnen voeren en alleen maar naar elkaar schreeuwen? Zwerf je uit onvrede over
straat en gooi je dan bijvoorbeeld rauwe eieren tegen de ramen van gewone,
hardwerkende burgers, of maak je je schuldig aan ander kattekwaad? Zou je het in
zo'n geval erg vinden om uit je gezin te worden weggehaald om een poosje met
leeftijdgenootjes in de mijnen te werken of op het land, waarbij je slaapt in
een soort schoolkamp?

Het schoolkamp was leuk, herinnerde het jongetje zich. Maar hij wist bijna zeker
dat alle mijnen in Nederland gesloten waren.

6. Binnenkort begint het carnaval. Zou je het leuk vinden om met
leeftijdgenootjes mee te doen in de optocht?

- ja, mits het alleen met heteroseksuele leeftijdgenootjes is.

- met homo's in bijvoorbeeld een boot vind ik vies.

- ik vind het nog te vroeg om te beslissen wat ik ben, ik zie wel iets in een
soort seksuele brugklas.

Opgelucht zag het dromerige jongetje dat hij bij de laatste vraag was aangeland.

7. Zijn er bij jullie thuis gezinsleden die op andere partijen hebben gestemd
dan die nu de nieuwe regering gaan vormen? En zo ja, hoeveel?

- één.

- meer dan één.

- iederéén.

Word wakker, dromerig jongetje! En verscheur de Cito-toets, nog voordat de
nieuwe regering op het bordes poseert voor de groepsfoto.

LOAD-DATE: February 7, 2007

LANGUAGE: DUTCH; NEDERLANDS

NOTES: vk.nl/hermankoch; Het dromerige jongetje antwoordde naar waarheid.

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              145 of 158 DOCUMENTS



                                 de Volkskrant

                                February 1, 2007

DE PRESIDENT ALS GROOTSTE TROEF

BYLINE: Jan Pieter Ekker

SECTION: KUNST; Blz. 30-31

LENGTH: 410 woorden


Sinds hij na een aanrijding tussen zijn sportwagen en een koe zijn hand heeft
verbonden, heeft Idi Amin een zwak voor de jonge, naïeve Schotse arts Nicholas
Garrigan. En Garrigan voor de kersverse, zelfbenoemde president. Hij neemt Amins
uitnodiging aan Minister van Gezondheid te worden. Als de dictator tijdens een
statiediner tegen zijn gasten zegt dat de arts zijn leven heeft gered, laat
Carrigan het zich dankbaar welgevallen.

The Last King of Scotland is een verfilming van de gelijknamige roman van Giles
Foden. De Britse journalist sprak met artsen, diplomaten, Britse soldaten en
gewone burgers die tijdens Amins regeringsperiode in Oeganda woonden en bundelde
hun karaktertrekken en ervaringen in het romanpersonage Nicholas Carrigan.

'Inspired on true events' verschijnt er in beeld aan het begin van de film van
Kevin Macdonald, een Britse filmmaker die naam maakte met de documentaire One
Day in September (1999) en het bergklimdocudrama Touching the Void (2003). In de
Nederlandse vertaling is dat 'gebaseerd op' geworden, wat toch iets anders is.

In The Last King of Scotland leert de kijker Amin kennen door de ogen van de
opportunistische, bleke arts (James McAvoy). Dat is geen gelukkige keuze: zijn
belevenissen zijn slecht uitgewerkt (er broeit iets tussen Garrigan en de vrouw
van een Britse arts, maar zij verdwijnt snel uit beeld), ze zijn te veel van het
goede (Garrigan bezwangert een van Amins vrouwen), of getuigen van slechte
smaak: de aanval op Entebbe is in het scenario geschreven om de arts een uitweg
te bieden.

En toch zijn het slechts kanttekeningen, die als sneeuw voor de zon verdwijnen
zodra de grootste troef van deze mengelmoes van feit en fictie in beeld
verschijnt: Forest Whitaker, als de President voor het leven, Heer van alle
dieren van het land en vissen van de zee, Overwinnaar van het Britse Rijk in
Afrika in het algemeen en Oeganda in het bijzonder en Koning der Schotten.

Whitaker laat zien hoe de charismatische, imposante Amin, een voormalig
keukenhulpje in het Britse leger, langzaam verandert in een achterdochtige
psychopaat die verraad afstraft en voor wie de dood geen betekenis heeft.
Uiteindelijk is hij een onvoorspelbare machtswellusteling, verslaafd aan luxe en
rijkdom.

Whitaker won al een Golden Globe en talrijke andere prijzen, en hij is ook de
grote favoriet voor de Oscar voor beste hoofdrol.

Dat is meer dan terecht. Alleen de fameuze Whitaker is al een bezoek aan de
bioscoop waard.

Jan Pieter Ekker

LOAD-DATE: January 31, 2007

LANGUAGE: DUTCH; NEDERLANDS

NOTES: *****; The Last King of Scotland; Regie Kevin Macdonald.Met Forest
Whitaker, James McAvoy, Gillian Anderson.In 7 zalen.

GRAPHIC: 01FNrechtsboven_ph01, Forest Whitaker als Idi Amin in The Last King of
Scotland.

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              146 of 158 DOCUMENTS



                                 de Volkskrant

                                February 1, 2007
                                   donderdag

A.B.M. Mohiuddin Chowdhury, burgemeester van Chittagong, Bangladesh;
Burgemeesters praten in Den Haag over migranten

SECTION: BINNENLAND; Blz. 2

LENGTH: 104 woorden

SAMENVATTING:

In Den Haag is woensdag Big Cities and Migration begonnen. Op deze tweedaagse
conferentie zijn burgemeesters uit de hele wereld uitgenodigd om met elkaar in
debat te gaan over migratievraagstukken in de stad. Wim Deetman, burgemeester
van Den Haag en gastheer van de conferentie, ontving gisteren op het
Vredespaleis in zijn stad burgemeesters en locoburgemeesters van onder meer
Johannesburg, Parijs, Lagos en Turijn. De bijeenkomst is georganiseerd door de
internationale stichting The Hague Process on Refugees and Migration. Prins
Constantijn, voorzitter van de stichting, opende de conferentie.

Door Erik Eggens

LOAD-DATE: January 31, 2007

LANGUAGE: DUTCH; NEDERLANDS

GRAPHIC: 01BIburgemeesters_ph01, 'Chittagong heeft veel te maken met migranten,
des te meer omdat het aan zee ligt. In heel Bangladesh leven nu zo'n 30 tot 40
miljoen buitenlanders. Vooral uit Pakistan en Birma komen veel mensen naar de
stad om hun geluk te beproeven. Al die migranten kan de stad echter niet aan, we
hebben onze eigen problemen al in Chittagong. Het is voor ons belangrijk om
eerst aan onszelf te denken voor we overgaan tot het accepteren en bijvoorbeeld
inburgeren van migranten. Ons eigen volk moet eerst te eten krijgen. Migratie is
een groot onderwerp, dat geldt voor elke grote stad. Daarom houden we ons er wel
degelijk mee bezig, maar concentreren we ons eerst op iets anders.'

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              147 of 158 DOCUMENTS



                                 de Volkskrant

                                January 25, 2007
                                   donderdag

Van massamedium tot buurtomroep

SECTION: FORUM; Blz. 10

LENGTH: 1679 woorden

SAMENVATTING:

De burgerjournalist die via internet informatie verspreidt, heeft twee
gezichten: de verspreider van valse geruchten en ongecontroleerde berichten én
de uitdager van de juistheid van het werk van de gevestigde orde. De gevestigde
media zouden de burgerjournalistiek moeten incorporeren, meent Fons van
Westerloo.

VOLLEDIGE TEKST:

Nog maar kortgeleden werden nieuws en achtergronden gefilterd voor ze de lezer,
luisteraar en kijker bereikten. Een journalist was soms dagen onderweg om op de
plek van het nieuws te komen en uren bezig om telefoon- of telexverbindingen tot
stand te brengen. Zijn nieuws werd op de krant of omroep bewerkt en door
eindredacteuren getoetst op juistheid, goede smaak en zo groot mogelijke
objectiviteit. Dan moest er nog gedrukt, bezorgd of uitgezonden worden.

Met de komst van satellieten werd de tijd naar de markt aanzienlijk korter en de
concurrentie tussen de media groter. De eindredactionele controle nam af. 'Er
zijn' werd belangrijker dan 'betrouwbaar zijn'. Oorlogen, revoluties en
politieke debatten vinden de afgelopen jaren zonder tussenkomst van
hoofdredacteuren hun weg naar de huiskamer. De aanval op Bagdad tijdens de
eerste Golfoorlog en de aanslag op de Twin Towers zijn voorbeelden uit de
recente geschiedenis. Aan de verslaggeving lag geen redactioneel besluit ten
grondslag, de aanwezigheid van technische middelen maakte ons live getuige van
geschiedbepalende gebeurtenissen. We spraken toen al van een mediarevolutie,
niet wetend dat de echte revolutie nog moest komen.

Die echte revolutie werd gemaakt door whizzkids in achterkamertjes die de
mogelijkheden van de technologische ontwikkelingen voor wereldwijde communicatie
snel doorhadden. Bill Thompson begon al 10 jaar geleden buiten alle
conventionele kanalen om inhoud te creëren voor internet. Onlangs vatte hij op
de BBC-radio het principe van door internetgebruikers gemaakte inhoud prachtig
samen: 'Het is inhoud die wij maken en niet zij.' Met zij bedoelt Thompson de
gevestigde media en met wij de gewone internetgebruikers die geen journalistieke
ervaring of een bepaalde expertise hebben, maar wel hun voordeel halen uit
nieuwe elektronische uitgeefmogelijkheden. Time Magazine heeft de
internetgebruiker die het web vulde met zijn eigen materiaal uitgeroepen tot
persoon van het jaar, als erkenning voor een ontwikkeling die buiten het blad om
was gegaan.

De miljoenen die het web gebruiken voor hun eigen publicaties worden
burgerjournalisten genoemd. Hun domein is het weblog, dat geen fysieke of
maatschappelijke grenzen kent. Er zijn wetenschappers die de burgerjournalistiek
een gouden toekomst toedichten en voorspellen dat de gedrukte media en de
radio-en tv-journalistiek op hun laatste benen lopen. Zij menen dat de
kwaliteiten van de 'oude' journalistiek (deskundigheid, betrouwbaarheid,
gedegenheid) door de jongere generaties als achterhaald worden beschouwd.
Jongeren maken zelf wel uit wat ze willen weten en vinden de betrouwbaarheid van
het nieuws ondergeschikt aan de amusementswaarde ervan.

Wie regelmatig op weblogs kijkt, vindt zeker een grond voor deze bewering.
Geruchten worden gebracht als waarheden en verzinsels als nieuws. Zelf word ik
minstens eenmaal per week gebeld door een journalist van de gevestigde orde die
wil weten of klinkklare onzin op het web toch geen kern van waarheid bevat. En
als die onzin dan ook nog op een website van de gevestigde orde zelf staat
(Villamedia van de Nederlandse Vereniging van journalisten) dan wordt er
helemaal niet meer gecheckt, maar gaan hele of halve onwaarheden regelrecht de
krant in. Op een congres van uitgevers vertelde ik dat RTL was benaderd door een
uitgever voor deelname aan een gratis krant. Een journalist van het weblog van
De Journalist wilde weten in welk stadium dit verkeerde. Ik vertelde dat wij
door een uitgever slechts gevraagd waren eens naar een bedrijfsplan te kijken,
niets meer. Het verhaal op het web vestigde de indruk dat een mede door RTL uit
te geven gratis krant al in vergaande staat van voorbereiding was. Vrijwel alle
Nederlandse kranten, radio en tv, namen het weblog-bericht over.

Natuurlijk zijn er ook positieve voorbeelden van burgerjournalistiek. Vrijwel
onmiddellijk na de tsunamiramp, voor ook maar één hoofdredacteur kon besluiten
een journalist op pad te sturen, kregen we via mobiele telefoons en weblogs
verstuurde berichten en beelden van ooggetuigen. De berichtgeving over de orkaan
Katrina in New Orleans was de eerste dagen voornamelijk gebaseerd op wat
burgerjournalisten op hun weblogs meldden en wat vaak haaks stond op wat de
overheid ons wilde doen geloven. Op internet verschenen beelden van de ophanging
van Saddam Hoesein nog voor de wereld officieel op de hoogte was gesteld van
zijn executie. Die kwamen niet van journalisten of cameramensen, maar van
indringers die beeld en geluid op de mobiele telefoon hadden vastgelegd.

Nog even en het web is niet meer nodig om beeld en geluid te verspreiden, want
de mobiele telefoon wordt hét verspreidingsmiddel van burgerjournalisten. De
gratis tabloids die nu nog voorzien in de informatiebehoefte van jongeren zullen
worden vervangen door mobiele telefoons met breedbandverbinding en grotere
schermen. Lezen in de trein is in landen als Zuid-Korea al vervangen door kijken
en luisteren via de mobiel op weg naar school of werk.

De jonge burgerjournalist en zijn afnemers zijn op zoek naar informatie die past
in hun belevingswereld. Ze willen daarop reageren en zo zelf onderdeel worden
van de informatievoorziening. Ze willen vooral geen elitaire experts die hun
vertellen hoe de wereld in elkaar zit. MySpace, een site opgezet als sociaal
netwerk, had drie jaar geleden 2 miljoen gebruikers, twee jaar geleden 20
miljoen en nu 131 miljoen. Op Youtube zijn meer dan 100 miljoen video's
gedownload. Per dag komen er 65 duizend bij. Second life is een driedimensionale
virtuele wereldgemeenschap waar je je ervaringen met anderen kunt delen, je
eigen belevingswereld kunt creëren en handel kunt drijven. Het aantal leden is
in drie jaar gestegen van 50 duizend naar drie miljoen.

Iedere politicus, van Blair tot Balkenende en van de Chinese president Hun
Jintao tot de Iraanse president Ahmedinejad, heeft een eigen weblog. Om zich tot
het volk te richten, hebben ze geen journalist meer nodig, noch de baas van een
omroep die hun zendtijd geeft om het volk toe te spreken. Weblogs omzeilen niet
alleen de gevestigde orde van de journalistiek, maar ook die van de politiek. In
China en Iran is het slecht gesteld met de vrijheid van meningsuiting. In China
heeft de overheid tienduizend internetwatchers aangesteld om politieke uitingen
die de regering onwelgevallig zijn, weg te halen. Maar de populairste site van
het land is van een meisje dat haar leven op een Sex and the City-achtige manier
beschrijft. In Iran hebben journalisten wier media verboden zijn, weblogs
geopend die niet tegen te houden zijn.

Het aantal internetgebruikers groeit de komende tien jaar van een naar vijf
miljard. Als maar één procent van hen ook een eigen weblog begint, dan komen er
vijftig miljoen actieve gebruikers bij. Zij communiceren niet alleen om de
huidige media heen, maar leggen ook de tekortkomingen van die media bloot. De
burgerjournalist kan zijn materiaal immers vergelijken met dat van de
professionele journalist.

Op 23 juli 2006 berichtten journalisten van de grote nieuwsagentschappen op
gezag van het Rode Kruis over een raketaanval van het Israëlische leger waarbij
vanuit een helikopter twee ambulances van het Rode Kruis werden geraakt, die
bezig waren slachtoffers van een eerdere raketaanval te redden. The New York
Times, de BBC en duizenden andere media namen het bericht over. Op 25 juli
leverde het Rode Kruis foto's als bewijs van een dramatische gebeurtenis. Een
van de ambulances had een gat in het dak en twee chauffeurs beweerden dat Israël
oorlogsmisdaden had gepleegd met de beschieting van de ambulances.

Bloggers spraken al snel hun twijfels uit over de betrouwbaarheid van deze
informatie. Een speciale site werd opgericht om informatie te verzamelen.
Deskundigen uit de hele wereld gingen het materiaal analyseren en uitvergroten.
Conclusie: de berichtgeving was gebaseerd op gemanipuleerd materiaal. De media
verdedigden zich fel tegen deze beschuldiging, met de mededeling dat hun
journalisten vakmensen waren en geen goedwillende amateurs, zoals de
burgerjournalisten van het web.

Zo krijgt de burgerjournalist twee gezichten: de verspreider van valse geruchten
en ongecontroleerde berichten en de uitdager van de juistheid van het werk van
de gevestigde orde.

Steeds meer komt een symbiose tot stand tussen de oude en nieuwe journalistiek.
We zien het al geruime tijd bij de radio, waar de VPRO ooit begonnen is niet
langer met professionele correspondenten de wereld te belichten, maar met gewone
Nederlanders, die vaak op verbluffend indringende manier vertellen wat zich
afspeelt in het land waar zij wonen. Tijdens de storm van afgelopen week riepen
tv-nieuwsrubrieken de kijker op om video's en foto's te maken en die via het web
op te sturen. RTL Nieuws gebruikt al geruime tijd actuele foto's van de kijkers
als achtergrond bij het weer.

Media die hun ogen niet sluiten voor deze mogelijkheden kunnen een belangrijke
rol blijven spelen voor degenen die wel prijs stellen op de kerntaken van de
journalist: het selecteren en verifiëren van de feiten en het controleren van de
macht. Haal de burgerjournalist naar binnen, help hem met het rubriceren van
zijn waarnemingen, spreek waardering uit voor webloggers die proberen de
waarheid geen geweld aan te doen en trek je neus niet op voor het kleine nieuws
dat de kwaliteit van het leven van mensen vaak meer bepaalt dan grote
gebeurtenissen ver weg. De macht van de reguliere journalistiek is tanende. Na
landelijke, regionale, stads- en dorps-tv, wordt nu gewerkt aan buurt-tv,
waarbij de bewoners van een buurt zonder tussenkomst hun nieuws en waarnemingen
uitwisselen. Voor de vertegenwoordigers van de gevestigde mediaorde is afwachten
tot hun macht en invloed tot nul is gereduceerd geen optie.

LOAD-DATE: January 24, 2007

LANGUAGE: DUTCH; NEDERLANDS

NOTES: Fons van Westerloo is CEO bij RTL Nederland. Dit is een ingekorte versie
van de Machiavelli-lezing die hij woensdag in Den Haag hield.; Bloggers leggen
vaak tekortkomingen van de gevestigde media bloot

GRAPHIC: 25fowesterloo_ph01, Meisjes aan de computer, Foto Thomas Schlijper

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              148 of 158 DOCUMENTS



                                 de Volkskrant

                                January 23, 2007
                                    dinsdag

Gebrekkige nazorg voor gedetineerden kost geld;
Utopieën Opschuiven van woning en uitwisselen van kinderen

SECTION: FORUM; Blz. 12

LENGTH: 991 woorden

SAMENVATTING:

Omdat onduidelijk is op welke begroting een ex-gedetineerde thuis hoort, krijgen
honderden mensen die uit de gevangenis komen geen begeleiding. Daardoor vallen
zij vaker terug in de criminaliteit dan nodig is, betoogt Rien Timmer.

VOLLEDIGE TEKST:

De Tweede Kamer leek het zo mooi te hebben geregeld, vijf jaar geleden. Op
initiatief van toenmalig PvdA-Kamerlid Ella Kalsbeek werd op de
Justitiebegroting een bedrag gereserveerd voor nazorg en begeleiding van
ex-gedetineerden. Daarmee werd voor een aantal gemotiveerde ex-gedetineerden
voortaan een begeleidingsprogramma gefinancierd, waardoor terugval in
criminaliteit wordt voorkomen.

De bezwaren vanuit het ministerie van Justitie dienden zich al gauw aan: hoorden
deze ex-gedetineerden, formeel vrije burgers, wel op de begroting van dat
ministerie te staan? Dienen zij zich niet, net als andere 'gewone' burgers, tot
de bestaande voorzieningen te richten als ze op zoek gaan naar werk, een woning
of maatschappelijke begeleiding? Niet onlogisch gedacht, maar wel wat naïef, als
je weet dat ruim 70 procent van deze problematische groep 'gewone' burgers
terugvalt in de criminaliteit. Er is kennelijk meer begeleiding nodig dan de
bestaande voorzieningen kunnen bieden. Bovendien bleek al gauw dat geen van de
andere ministeries de ex-gedetineerden tot zijn 'doelgroep' rekent.

Minister Donner ging wel aan de slag met alternatieven voor financiering. Hij
stelde voor de 'justitiële titels' in aantal en duur uit te breiden. Met zo'n
justitiële titel, die op wettelijke gronden wordt verleend door de
gevangenisdirecteur of de rechter, wordt geregeld dat iemand in het kader van,
of in plaats van, zijn gevangenisstraf een deel van de straftijd elders mag
doorbrengen. Zo'n justitiële titel levert iemand formeel de status van
'gedetineerde' op, waardoor de financiering door Justitie geen probleem meer is.

Donners gedachte was dat op deze manier aanmeldingen van échte ex-gedetineerden
nauwelijks meer zouden voorkomen: iedere gedetineerde die ervoor in aanmerking
komt, heeft al tijdens de straf een kans op begeleiding gehad. Mocht iemand
desondanks pas na detentie voor begeleiding aankloppen, meende Donner, dan
moesten gemeenten dat financieren. Immers: nazorg van ex-gedetineerden is in de
ogen van het kabinet typisch iets wat thuishoort in de nieuwe Wet
Maatschappelijke Ondersteuning (WMO) die door gemeenten wordt uitgevoerd.

Inmiddels is gebleken dat beide alternatieven voorlopig geen soelaas bieden.

Het uitbreiden van het aantal de de duur van de zogenoemde justitiële titels
komt wel van de grond, maar veel langzamer dan werd verwacht. Inmiddels zijn er
maar liefst tien verschillende justitiële titels op grond waarvan iemand recht
op begeleiding heeft. Daarachter schuilt een complex proces van verwijzing en
administratie. Bovendien blijken er altijd weer personen te zijn die voor géén
van die titels in aanmerking komen, of die niet op het juiste moment met de
juiste verwijzer in aanraking kwamen. Honderden mensen die wel gemotiveerd zijn
en om begeleiding vragen, stromen zo jaarlijks de gevangenis uit zonder een
justitiële titel.

Van die groep heeft een relatief groot aantal overigens nog een extra probleem:
dan gaat het om Nederlandse ex-gedetineerden die in buitenlandse detentie hebben
gezeten en door de Nederlandse overheid helemaal niet als (ex-) gedetineerd
worden gezien.

Deze 'restgroep zonder titel' zou bij gemeenten terecht moeten kunnen, maar die
gemeenten hebben net bij monde van de VNG verklaard heelmaal niet bereid te zijn
tot die financiering. Gemeenten redeneren dat ze wel een 'doelgroep' erbij
krijgen maar geen geld extra, en wijzen erop dat in die WMO de term
'ex-gedetineerden' in het geheel niet voorkomt. Het overleg hierover zit al
maanden in een impasse.

Als een gemeente al wat voor ex-gedetineerden wil doen, dan veelal alleen voor
hen die vóór detentie uit de regio van die gemeente afkomstig waren. En dat is
juist strijdig met de aan te moedigen keuze van veel ex-gedetineerden om in een
nieuwe plaats, ver van oude 'foute' maatjes, een nieuw begin te maken.

Nu, vijf jaar, tal van amendementen, moties en petities later, is het probleem
van de financiering van de begeleiding van ex-gedetineerden nog steeds niet
opgelost. Over 2006 alleen al komen we ruim een miljoen euro tekort voor de
begeleiding van meer dan 140 ex-gedetineerden. De Tweede Kamer wil dat wél
financieren. De huidig minister Verdonk weigert echter hardnekkig het amendement
hierover uit te voeren. Het water staat de betrokken instellingen inmiddels aan
de lippen. En, wat erger is, tal van ex-gedetineerden moet de deur worden
gewezen: hun wens om begeleiding te krijgen bij terugkeer in de samenleving, kan
wegens gebrek aan financiën niet worden gehonoreerd. En, kan het cynischer, het
komt voor dat die begeleiding wél geboden kan worden nadat betrokkene na het
plegen van een nieuw delict alsnog een justitiële titel heeft 'bemachtigd'.

De oplossing lijkt simpel. Stel een 'vangnetfonds' in, gefinancierd door
meerdere departementen, waaruit de begeleiding gefinancierd kan worden voor die
gemotiveerde ex-gedetineerden die om welke reden ook niet eerder op grond van
een justitiële titel begeleid konden worden, of waarvan de begeleiding binnen de
duur van die titel niet kon worden afgemaakt.

Afgaande op de huidige cijfers kan met vijf miljoen euro per jaar een groep van
ruim tweehonderd personen begeleid worden. Met een hoog rendement:
wetenschappelijk onderzoek toont aan dat binnen de gemeente Amsterdam het daar
aanwezige Exodushuis (met plaats voor 25 personen) in drie jaar tijd met
recidivevermindering een besparing aan maatschappelijke kosten van criminaliteit
heeft opgeleverd van netto 3,5 tot 7,9 miljoen euro. Deze opbrengst heeft de
Tweede Kamer al lang gestimuleerd nu eindelijk mee te werken aan een oplossing
voor dit probleem, die verder reikt dan het 'enge' denken in doelgroepen en
individuele begrotingen. Nu het kabinet nog.

LOAD-DATE: January 22, 2007

LANGUAGE: DUTCH; NEDERLANDS

NOTES: Rien Timmer is directeur van de Stichting Exodus Nederland.; Sommigen
krijgen alleen begeleiding door opnieuw delict te plegen

GRAPHIC: 23fotimmer_ph01, Gedetineerden luchten in de penitentiaire inrichting
Lelystad., Foto Joost van den Broek/de Volkskrant

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              149 of 158 DOCUMENTS



                                 de Volkskrant

                                January 20, 2007

SECTION: HET BETOOG; Blz. 7

LENGTH: 165 woorden


Deze week stond in het teken van de taal: taalachterstand bij jongeren en het al
dan niet handhaven van de 'taaleigenheid'. De brief van de dag van woensdag
hebben we aan dit onderwerp besteed. Per gewone post ontvingen wij een reactie
van S. Klaverdijk uit Groningen: 'In mijn jonge jaren werd het woord allochtoon
in geletterde kringen gebruikt voor bijvoorbeeld Friezen die in Groningen
woonden. Het gewone volk kende het woord niet. De politiek ook niet. De Friezen
spreken onder elkaar hun eigen taal die door niemand anders wordt verstaan. Ze
hebben hun eigen verenigingen waar ze hun eigen boekjes lezen. Waar mogelijk
zingen ze luid en met tranen in de ogen hun volksliederen in het openbaar. Zij
dragen een irritant soort superioriteitsgevoel uit. Wij, in Groningen, vinden
dat eigenlijk wel grappig. Ondanks alles worden Friezen zonder enig probleem
geaccepteerd. Ze mogen overal aan meedoen, net als alle andere immigranten.
Groningers weten het al eeuwen: 'aander lu benn'n ook lu'.'

LOAD-DATE: January 19, 2007

LANGUAGE: DUTCH; NEDERLANDS

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              150 of 158 DOCUMENTS



                                 de Volkskrant

                                January 20, 2007
                                    zaterdag

SECTION: VOORPAGINA; Blz. 1

LENGTH: 185 woorden


Criminele asielzoekers

Asielzoekers worden vaker verdacht van een misdrijf dan autochtone Nederlanders.
Dat blijkt uit een onderzoek. De aanleiding daartoe was de commotie die in 2001
ontstond toen de politie in Groningen verklaarde dat de criminaliteit onder
asielzoekers vijf keer zo hoog lag als die onder gewone Nederlanders.

7 doden door storm

De storm van donderdag heeft uiteindelijk zeven levens gekost. Vrijdag overleed
een 59-jarige man uit Staphorst in het ziekenhuis na een val. Het Verbond van
Verzekeraars verwacht dat de schade aan gebouwen minimaal 160 miljoen euro
bedraagt.

Journalist vermoord

De Armeens-Turkse journalist Hrant Dink is vrijdag doodgeschoten in Istanbul.
Premier Erdogan noemde de moord een aanval op de eenheid van Turkije en beloofde
de schuldigen te zullen oppakken. De politie heeft drie verdachten gearresteerd.

Feyenoord uit UEFA Cup

Feyenoord is uit het toernooi om de UEFA Cup gezet. De beroepscommissie van de
Europese voetbalbond oordeelde dat de club medeverantwoordelijkheid draagt voor
de rellen in Nancy. Feyenoord zou in de derde ronde uitkomen tegen Tottenham
Hotspur.

LOAD-DATE: January 19, 2007

LANGUAGE: DUTCH; NEDERLANDS

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              151 of 158 DOCUMENTS



                                 de Volkskrant

                                January 20, 2007

Het klimaat is niet zo hot;
Reportage De klimaatverandering

BYLINE: Margreet Vermeulen

SECTION: HET VERVOLG; Blz. 26-27

LENGTH: 1666 woorden

SAMENVATTING:

Nederland is in de ban van het klimaat. Terwijl windkracht 10 donderdag over het
land raasde, presenteerde het KNMI de brochure De Staat van het Klimaat. Maar
hoe bezorgd is de gewone burger? En wat doet hij om het tij te keren? Door
Margreet Vermeulen

VOLLEDIGE TEKST:

Als Martin Vuyk in zijn achtertuin de spade in de grond steekt, stuit hij al na
tien centimeter op water. Een bloemenperkje zit er niet in voor de familie Vuyk.
'Dat is de prijs die je betaalt. We leven hier in de Horstermeerpolder 3,5 meter
onder NAP.'

Een deel van de Horstermeerpolder moet moeras worden, vindt de provincie
Noord-Holland. Dan kan het overtollige water bij extreme regenval tenminste
ergens naar toe. Maar die prijs is de polderbewoners te hoog - ook al gaat het
om de veiligheid.

'Het paradoxale is dat ik me hier heel erg veilig voel', vertelt Martin Vuyk,
'ook al vielen mij de schellen van de ogen toen ik de film van Al Gore zag. Maar
de polder is zo'n gecontroleerd systeem. We weten zo goed hoe het werkt. Als er
zwaar weer dreigt, wordt de polder voorbemalen. Dan je zie het water in de
sloten zakken. Dat geeft toch aan hoe we de waterstand beheersen. Ik woon echt
liever hier dan vlak aan de kust.'

Nederland is in de ban van het klimaat. Het maarts viooltje bloeit in januari.
En de buizerds zijn nu al aan het baltsen geslagen. Het is het gesprek van de
dag. Maar is Nederland ook bang voor de dreigende klimaatsverandering en de
stijging van de zeespiegel als gevolg van het broeikaseffect? Zeker, we leven in
een kwetsbare delta, voor de helft onder de zeespiegel. Maar voelen we ons ook
kwetsbaar?

Strandtenthouder Jacomien Bas op Texel niet. Ze voelt zich veilig achter een rij
hoge duinen op 0,8meter boven NAP. En de strandafslag van afgelopen zomer baart
haar geen zorgen. 'Luister eens. Ik woon al mijn hele leven op Texel en vroeger
hadden we ook gigantische strandafslag. De kustlijn is een dynamisch iets,
altijd in beweging. En de strandtent is demontabel. Die verhuizen we dan wel
weer. want Rijkswaterstaat suppleert keurig nieuw zand. Ze nemen heus wel op
tijd maatregelen.'

In de hoveniersbranche vinden ze het zelfs wel prettig dat er een paar graadjes
bijkomen. 'Met dat zachte weer kun je lekker doorwerken. Zodra de vorst in de
grond zit, ligt het bedrijf plat', legt Hans Knol uit, hovenier in Spakenburg
(+0,6NAP).

Volgens het internationale klimaatpanel IPCC zal het in het jaar 2100 tussen de
1,4 en 5,8graden warmer zijn. De zeespiegel stijgt in diezelfde periode met 9tot
88 centimeter. De marges zijn groot omdat het klimaatpanel niet weet of het gaat
lukken de uitstoot van broeikasgassen terug te dringen. Dat het klimaat
verandert, is volgens Rob Maas (+ 4 NAP) van het Nederlandse Natuur- en
Milieuplanbureau, boven elke twijfel verheven. 'Er is een kleine minderheid die
twijfelt of de mens de oorzaak is van de opwarming van de aarde. Maar de
opwarming zélf staat eigenlijk niet ter discussie. En dat Nederland zich moet
voorbereiden op het opkomende water, evenmin.'

Maar de doorsnee-Nederlander ligt er niet wakker van. 'De belangstelling voor
milieukwesties is juist tanende', weet onderzoeker Peter Kanne van TNS-NIPO (+
0,2 NAP). 'Voor slechts 2 procent van de kiezers speelde het milieu een
doorslaggevende rol bij de verkiezingen.' Samen met het Milieu- en
Natuurplanbureau maakt TNS-NIPO regelmatig een toptien van nationale
vraagstukken die de mens hoog zitten. Het milieu komt er niet eens meer in voor,
laat staat het klimaat.

Laat staan dat mensen in actie komen tegen de opwarming van de aarde. Greenpeace
en Milieudefensie proberen de burger al sinds de herfst te verleiden tot de
aanschaf van 1 miljoen extra spaarlampen onder het motto: een beter klimaat in
een handomdraai. Balkenende gaf het goede voorbeeld. Hij verwisselde begin
september hoogstpersoonlijk de gloeilamp in zijn bureaulamp in het Torentje voor
een spaarlamp. Slechts 186.312Nederlanders zijn hem gevolgd.

Het verbaast ir. Ludolph Wentholt van de Stowa, het wetenschappelijk
zenuwcentrum van de Nederlandse waterschappen, helemaal niets. 'De eerste
vijftig jaar na de oorlog is ons met de paplepel ingegoten dat de samenleving
maakbaar is. En dat de overheid wel regelt dat we niet verdrinken. We hebben ons
in slaap laten sussen.'

Aan Wentholt nu de taak het 'hoogwaterbewustzijn' te vergroten. Met name bij
mensen die zich veilig wanen achter hoge rivierdijken. Hij kijkt jaloers naar
Duitsland. 'Daar accepteren burgers in risicogebieden dat ze op zolder een
voorraadje water en voedsel moeten aanleggen. Hier denkt men nog steeds: de
overheid regelt het wel.'

Bij direct gevaar gaat het slachtoffer vechten of vluchten. Anders gezegd: gooi
een kikker in kokend water en hij springt er meteen uit. Stop de kikkers in een
pan water die langzaam wordt opgewarmd en zie: de kikkers wachten tot ze worden
gekookt. Zo is het ook met mensen, meent Cees Midden, de Eindhovense hoogleraar
psychologie die zich heeft gespecialiseerd in de relatie mens en techniek.
'Mensen reageren niet of nauwelijks op abstracte veranderingen, zoals de
temperatuurstijging. Het is te ver weg in de tijd. Te moeilijk voorstelbaar.'
Bovendien is het een collectief en mondiaal probleem. 'De ánder moet het maar
oplossen. Wat is het effect als alleen Europa iets doet?.'

Terugblikkend in de tijd meent Cees Midden dat Nederland nooit echt in de ban is
geweest van welk milieuprobleem dan ook. Zelfs niet toen de club van Rome in
1972 met haar alarmerende rapport kwam. 'Daar gingen eerst nog twee
energiecrises overheen, compleet met autoloze zondagen voordat de ogen hier een
beetje open gingen. Die golf van milieubewustzijn ebde al weer weg in de tweede
helft van de jaren tachtig. Paniek is er niet geweest. Zelfs niet toen de zure
regen opspeelde. En al helemaal niet toen het gat in de ozonlaag werd ontdekt.
Dat leeft alleen in Australië en Nieuw-Zeeland waar de mensen zich met factor 40
moeten insmeren als ze aan het strand willen liggen.'

Cees Midden onderzoekt nu hoe je Nederlanders toch nattigheid kunt laten voelen.
'Hoe kunnen we op tijd uit die pan springen en voorkomen dat we worden gekookt?'
Want we zijn volgens de professor veel te laconiek. En we vertrouwen te veel op
de techniek om het op te lossen. 'Elke technische oplossing lekt deels weer weg.
De spaarlamp is een prachtige uitvinding. Maar als mensen vervolgens drie keer
zoveel lichtpunten in huis aanleggen, lekt de milieuwinst weer weg.'

Het wegwerken van de zure regen en het gat in de ozonlaag was kinderspel in
vergelijking met wat de klimaatverandering van ons vraagt. De zure regen werd
vooral veroorzaakt door zwavel. Met een filter op de fabrieksschoorstenen en een
katalysator in de auto's werd 90 procent van de zwavel afgevangen. En de
ozonlaag wordt weer dikker nu spuitbussen en ijskasten hun werk doen zonder de
schadelijke cfk's.

Broeikasgassen komen echter vrij bij de verbranding van alle fossiele
brandstoffen: het vliegwiel van onze economie. Wie de Kyototeller bekijkt op
www.degroenerekenkamer.nl van ex-milieuactivist en journalist Theo Richel zakt
de moed in de schoenen. Sinds het Kyoto-verdrag in 2005 in werking trad hebben
we wereldwijd 200miljard euro uitgegeven om de uitstoot van broeikasgassen tegen
te gaan. Daarmee is een potentiële temperatuurstijging voorkomen van 0,002947431
graad Celsius.

'Eigenlijk is dat absurd', vindt Richel. 'Elk jaar sterven miljoenen mensen aan
malaria. Laten we dáár wat aan doen. Het klimaat is een hype van de wereldpers
en een hele beroepskaste van bangmakers springt er boven op. En misschien lukt
het niet de mensen bang te maken. Maar om hun schuldgevoel te sussen worden
mensen dan toch maar lid van Greenpeace. Of ze kopen een alternatieve, groene
creditcard, zodat aan de andere kant van de wereld een boom wordt geplant als
jij met het vliegtuig op vakantie gaat. Wat een aflatencultuur, zeg.'

Maar bang krijgen ze de lage landen niet. Tot verdriet van landschapsarchitect
Adriaan Geuze (- 3,5 NAP). Zelf heeft hij een opblaasbootje liggen op de zolder
van zijn woonhuis in Rotterdam om snel weg te komen richting de Van
Brienenoordbrug als zich een waterramp voordoet. 'Maar het leeft niet, helemaal
niet. De feiten doen er in Nederland blijkbaar niet toe.'

Met de feiten bedoelt Geuze dat ons land uit vierduizend polders bestaat,
waartussendoor drie heel grote rivieren stromen die steeds meer piekhoeveelheden
water moeten vervoeren, terwijl de grond inklinkt en de zeespiegel stijgt.
Volgens Geuze wordt het tijd om vraagtekens te zetten bij de bebouwing van de
Zuidplaspolder: de diepste soepkom van Europa: 7,7 meter onder NAP.

'Twijfels?', vraagt de voorlichtster van de gemeente Nieuwerkerk aan den IJssel
verschrikt. 'Oh nee. Hoe komt u er bij? Die dertigduizend woningen gaan gewoon
door.'

Geuze vindt het de kat op het spek binden. 'De Zuidplaspolder wordt continu
bedreigd: door de zee, door het grondwater én de rivieren.' De grond voelt er
als yoghurt, weet Geuze die er laatst een wandelingetje maakte. 'Je staat er tot
je knieën in de drek. Wie gaat daar nou wonen met zijn kindjes? Alle stoplichten
staan op rood. Alle deskundigen ontraden het. Maar de bouw gaat door. Het ontzag
voor het water is helemaal weg. We maken ons veel te afhankelijk van de
techniek.'

Jan Gerrits (70) weet nog precies hoe het klonk: de noodkreten en het hulpgeroep
van de 34 inwoners van 's Gravendeel die verdronken tijdens de watersnoodramp
van 1953. Jan overleefde de ramp. En nu, een halve eeuw later, woont Gerrits in
Nieuwerkerk aan den IJssel. 'Ja, mevrouw noteert U maar: 6,76 meter beneden NAP.
Het diepste punt van Nederland', roept hij uitdagend door de telefoon. Wij zijn
he-le-maal niet bang. Zolang wij dijken bouwen die hoog genoeg zijn, is er niets
aan de hand. En als we besluiten de delta op te opofferen aan het water, zal dat
een geplande manoeuvre zijn. Niet als gevolg van een ramp.'

Of hij een bootje op zolder heeft? Daar moet Gerrits smakelijk om lachen.
'Welnee. Mijn vrouw en ik zijn wel zeventig, maar we kunnen nog heel goed
zwemmen.'

LOAD-DATE: January 19, 2007

LANGUAGE: DUTCH; NEDERLANDS

NOTES: De Zuidplaspolder is de soepkom van Europa: 7,7 meter onder NAP; NAP;
Belangrijkste nationale vraagstukken in 2006; 1. Oudedagsvoorziening goed
regelen.; 2. Betere gezondheidszorg.; 3. Kinderen met problemen helpen.; 4.
Verdraagzamer en socialer; 5. Bestrijding criminaliteit.; 6. Minder armoede; 7.
Lagere belastingdruk.; 8. Wetten en regels beter naleven.; 9. Verbetering van de
koopkracht.; 10. Economische groei.; Bron: TNS-NIPO en het MNP; NAP; STANDBY: De
televisie helemaal uitzetten in plaats van op standby scheelt 2,8 kilo CO2 per
maand.; - De DVD-speler helemaal uitzetten in plaats van op standby scheelt 2,7
kilo CO2 per maand.; ELEKTRICITEIT: Een gloeilamp vervangen door een spaarlamp
scheelt 2 kilo CO2 per maand.; - Vlees ontdooien in de koelkast in plaats van in
de magnetron scheelt 0,6 kilo CO2per maand.; - De lader van de elektrische
tandenborstel uit het stopcontact , scheelt 0,5 kilo CO2 per maand.; VERWARMING:
Deuren van verwarmde vertrekken goed sluiten, scheelt 9 kilo CO2 per maand.; -
Verwarming uitdoen in kamers waar je niet bent, scheelt 12 kilo CO2 per maand.;
- De waakvlam van de cv uitdoen als je langer dan een week weg bent, scheelt 8
kilo CO2 per maand.; WATER: Een spaarknop op het toilet scheelt 1,5 kilo CO2 per
maand.; - De kraan uitdoen tijdens het tandenpoetsen scheelt 0,5 kilo CO2 per
maand.; - Scheren met bakje water in plaats van een lopende kraan scheelt 1,5
kilo CO2 per maand.; ETEN: Nederlandse sperziebonen eten in plaats van uit
Zimbabwe afkomstige bonen, scheelt 8 kilo CO2 per kilo.; - Biologisch rundvlees
eten scheelt 1 kilo CO2 per kilo vlees.; - Nederlandse appels eten in plaats van
appels uit Turkije scheelt 0,3 kilo CO2 per kilo.; ALUMINIUM: Een flesje
frisdrank kopen in plaats van een blikje scheelt 0,14kilo CO2 per blikje.;
PAPIER: Nee/ja-sticker tegen reclamefolders scheelt 5 kilo CO2 per maand.; -
Kringlooppapier in plaats van wit papier scheelt 1,4kilo CO2 per pak van 500
vel.; - Gebruikt papier verzamelen in oud-papierbak scheelt 1,3 kilo CO2 per
maand.; Bron: www.thebet.nl; NAP; Wilt u weten hoeveel meter u boven of onder
NAP ( Normaal Amsterdams Peil woont? Het NAP is ongeveer gelijk aan de
zeespiegel).; Type uw postcode in op www.ahn.nl

GRAPHIC: 20VV3open_ph01, De polder van Mastenbroek bij Zwolle., Foto Harry Cock
/ de Volkskrant

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              152 of 158 DOCUMENTS



                                 de Volkskrant

                                January 20, 2007
                                    zaterdag

Asielzoeker vaker verdacht van delict;
Wetenschappelijk onderzoek naar misdaadcijfers onder asielmigranten

BYLINE: Peter Giesen

SECTION: BINNENLAND; Blz. 2

LENGTH: 379 woorden

DATELINE: DEN HAAG

SAMENVATTING:

Onder illegalen is het criminaliteitscijfer hoog: 9,9procent.

De status van de migrant is bepalend voor het gedrag.

VOLLEDIGE TEKST:

DEN HAAG Asielzoekers worden vaker verdacht van een misdrijf dan autochtone
Nederlanders. De criminaliteit van asielmigranten met een verblijfsstatus en van
asielzoekers die nog in de procedure zitten, ligt echter lager dan de
criminaliteit onder bepaalde groepen Marokkanen en Antillianen.

Dat blijkt uit het rapport Asielzoekers en criminaliteit, opgesteld door het
onderzoeksprogramma Politie en Wetenschap, een onderdeel van de Politieacademie.
Aanleiding voor het onderzoek was een opmerking uit 2001, toen de politie in
Groningen verklaarde dat de criminaliteit onder asielzoekers vijf keer zo hoog
lag als die onder gewone Nederlanders.

Uit het vrijdag gepresenteerde rapport blijkt dat de mate van criminaliteit
sterk samenhangt met de verblijfsstatus van de asielzoeker. Van de 74 duizend
asielmigranten met een verblijfsvergunning werd in 2004 3,4 procent verdacht van
een delict, van de 34 duizend asielzoekers die nog in de procedure zaten 5,4 -
een cijfer dat ongeveer overeenkomt met de bevinding destijds van de Groningse
politie. De hoogste criminaliteit werd gevonden onder afgewezen asielzoekers,
die illegaal in Nederland verblijven: 9,9 procent.

De onderzoekers schatten dat deze groep op 24 duizend personen, ofwel 20 procent
van de asielzoekers wier verzoek werd afgewezen. Het kabinet is er altijd van
uitgegaan dat 10 procent hier bleef.

Bijna 60 procent van de delicten gepleegd door asielzoekers bestond uit zaken
zonder geweld, zoals winkeldiefstal, diefstal en inbraak. Vooral de afgewezen
asielzoekers probeerden zo het hoofd boven water te houden.

De onderzoekers deden ook een aantal aanbevelingen om de criminaliteit onder
asielzoekers terug te dringen. Zij pleitten voor een beleid dat snel
duidelijkheid creëert. Over asielaanvragen moet worden beslist in een snelle,
zorgvuldige procedure. Wie afgewezen wordt, moet ook worden uitgezet.

De asielcriminaliteit maakt overigens maar 3 procent van de totale criminaliteit
uit. Betrekkelijk weinig asielzoekers zijn betrokken bij de georganiseerde
misdaad. Buitenlandse bendes zijn actief in Nederland, maar zij bestaan uit
illegalen, niet uit asielzoekers.

LOAD-DATE: January 19, 2007

LANGUAGE: DUTCH; NEDERLANDS

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              153 of 158 DOCUMENTS



                                 de Volkskrant

                                January 16, 2007
                                    dinsdag

Strategie Bush pakt probleem Bagdad in de kern aan

SECTION: FORUM; Blz. 12

LENGTH: 1194 woorden

SAMENVATTING:

De human security-strategie van Bush is bij uitstek geschikt om Bagdad tot rust
te brengen, meent Mient-Jan Faber. Je geeft de burger het vertrouwen dat hij op
jou kan rekenen. Maar buitenlandse troepen zijn hier niet geschikt voor.

VOLLEDIGE TEKST:

De toespraak van president Bush woensdag was om meer dan één reden historisch.
Tegen het politieke tij en zijn eigen gewoonten in confronteerde hij een
overwegend sceptisch thuisfront met de naakte waarheid. De pacificatiestrategie
die hij toepaste vanaf de dag dat Saddam Hussein van zijn sokkel werd getrokken,
heeft niet gewerkt. Het afgelopen jaar verslechterde de situatie dramatisch en
viel Bagdad uiteen in een aantal sektarisch gezuiverde buurten. De stad wordt
geteisterd door een vloed moordaanslagen. Als buitenstaander kun je dan twee
dingen doen: weggaan of blijven. Bush kiest voor blijven en wil zelfs extra
troepen.

De meeste Democraten pleiten voor weggaan. Daar is heus wat voor te zeggen. Als
de VS-strategie niet werkte, ben je waarschijnlijk deel van het probleem
geworden en jouw vertrek zal dus één probleem minder betekenen. Maar de
Democraten geven er de voorkeur aan de zwartepiet bij de Irakezen te leggen. Zij
vinden, terecht, dat alleen de Iraakse regering het probleem in Bagdad kan
oplossen, maar dat dit niet gebeurt. Volgens de Democraten komt dat door het
wanbeleid van de Iraakse regering die als het kritiek wordt zich liefst achter
de rug van de VS verschuilt. Door het vertrek van de Amerikanen in gang te
zetten, wordt de Iraakse regering dat schuiladres ontnomen en moet ze zelf aan
de bak. Bush en zijn aanhangers vrezen dat het land in chaos uiteenvalt als de
VS wegtrekken, omdat de kwade krachten dan door niemand in toom kunnen worden
gehouden. Wie heeft gelijk?

Ongelijk hebben zij die niet bereid zijn serieus na te denken over de risico's
van wegtrekken. Die balletjes opwerpen over samenwerking met Iran en Syrië en
even vergeten dat juist deze landen er hard aan meewerken van Irak een
jammerpoel te maken. Die tegenover hun eigen achterban doen alsof het een gebaar
van boetedoening is, na de ontdekking in 2003 dat er geen
massavernietigingswapens meer in Irak waren en zij dus destijds op valse gronden
voor de oorlog gekozen hebben. Zij hebben ongelijk, omdat ze niet bereid zijn
hun uiterste best te doen Irak te helpen weer op eigen benen te staan. Ze gooien
de handdoek in de ring en staken de strijd die ze achteraf gezien liever nooit
hadden willen beginnen.

Ik heb afgelopen zomer zelf kunnen zien hoe de sektarische oorlog zich toespitst
in Bagdad. De studenten daar met wie ik nauwe banden heb, bewapenden zichzelf of
verlieten de stad om elders een veilige plek te zoeken. Ze zijn bijna allemaal
geconfronteerd met bedreigingen. De reguliere politie is niet in staat
veiligheid op straat te scheppen. Integendeel, allerlei bendes en doodseskaders
hebben zich in politie-uniformen gestoken en slaan op klaarlichte dag toe.

Toch zijn er wijken die wel relatief veilig zijn. In één zo'n wijk heb ik
gelogeerd. De beveiliging werd er verzorgd door een legertje Koerden,
overgevlogen uit het noorden van het land. Ze zijn goed getraind en betrouwbaar.
Maar de meeste Koerden hebben één handicap gemeen met de Amerikanen, ze spreken
geen Arabisch en dat maakt ze ongeschikt om een stad als Bagdad te beveiligen.
Een kleine, redelijk af te schermen wijk, met een homogene bevolking, gaat nog.
Maar de plannen om drie Koerdische brigades naar Bagdad te verplaatsen en hen in
te schakelen bij de pacificatie van Sadr City, een sjiitische wijk van een paar
miljoen mensen, waar de krijgszuchtige geestelijke Muqtada al-Sadr met steun van
Iran de scepter zwaait, en waar veel aanslagen en doodseskaders worden
voorbereid, zijn absurd. Het is onbegonnen werk en een recept voor nog meer
geweld. Nu al mijden de Amerikanen Sadr City, overigens op verzoek van de
sjiieten in de regering. Dat is zowel verstandig als onheilspellend.

Het lijkt erop dat binnen zes maanden een substantiële pacificatiemacht op de
been wordt gebracht, waaraan ook nog eens een kleine twintigduizend Amerikanen
worden toegevoegd. Dit is nutteloos, behalve als je van Bagdad een nog grotere
vuurzee wilt maken. De kritiek dat twintigduizend veel te weinig is en er op
zijn minst honderdduizend Amerikaanse troepen nodig zijn om Bagdad tot rust te
brengen, is al even dwaas.

Dat had nog effect gehad kunnen hebben in het voorjaar van 2003 toen zo'n 70
procent van de bevolking de Amerikanen als bevrijders zag. Maar nu een mêlee van
strijdgroepen allerlei oorlogjes voert, van terrorisme tot godsdiensttwisten, is
niemand van buiten meer in staat de vrede op te leggen. Twintigduizend is niet
te weinig, maar te veel. Nul was beter. Misschien moeten de Amerikaanse
uniformen zelfs helemaal weg uit de stad omdat ze geen verschil meer maken. Ik
ben het in dat opzicht eens met de Democraten, alleen de Irakezen zelf kunnen de
geweldgolf breken. Als ze willen.

Bush heeft een strategie ontworpen om het probleem in de kern te bestrijden. Wie
Bagdad tot rust wil brengen, heeft een human security-strategie nodig. Ik was
blij verrast toen ik het hoorde, want precies dat onderwerp doceer en bestudeer
ik aan de Vrije Universiteit. Een human security-strategie wordt toegepast in
oorlogssituaties waar gewone burgers de belangrijkste targets zijn geworden van
allerlei strijdende groepen. Noodgedwongen zoekt de burger zijn veiligheid bij
één van deze groepen. Om greep op de situatie te krijgen, moet je de burger het
vertrouwen geven dat hij op jou kan rekenen in noodgevallen en heb je diezelfde
burger nodig om informatie te verzamelen over wat er in de buurt gebeurt en wat
daarachter steekt. Bush sprak over een door to door-benadering. Je moet
inderdaad van huis tot huis gaan. Zeker, ook checkpoints en patrouilles zullen
zichtbaar aanwezig zijn, en bloedige gevechten zullen niet uitblijven. Maar de
huis-aan-huis-benadering is essentieel en bedoeld om de hearts and minds van de
bewoners te winnen. Dat lukt alleen als er bescherming tegenover staat en er
wederzijds vertrouwen groeit.

Buitenlandse troepen zijn niet geschikt voor deze taak. Ze kennen de taal en
cultuur niet, en blijven een vreemde, ondanks alle goede bedoelingen. Het zal
moeten gebeuren door mensen van je eigen geloof, natie, buurt of familie. Hoe
dichter bij huis, hoe beter. Zolang de premier van Irak, Al-Maliki, een sjiiet,
zich laat ringeloren doorMuqtada al-Sadr, een andere sjiiet, valt weinig
verbetering te verwachten. Bush heeft dat begrepen, als ik hem goed beluister,
en wil een handje helpen. Ik vrees echter een voortgaande sektarische oorlog in
Irak, die Bagdad finaal opdeelt, en daardoor de rest van het land.

De geschiedenis leert dat buitenlandse troepen dit type oorlog zelden kunnen
stoppen voor het leed is geschied, ongeacht de omvang van hun troepenmacht. Pas
als het kalf verdronken is, dempt men de put. Zie Kroatië, Bosnië, Kosovo. Wel
kunnen ze helpen een spill over van het conflict te verhinderen. Over een
x-aantal jaren, als het sektarische geweld is uitgeraasd, zal Bush of zijn
opvolger in Irak hooguit nog enkele bases langs de grens hebben. Of niets meer.
Zie Kroatië, et cetera.

LOAD-DATE: January 15, 2007

LANGUAGE: DUTCH; NEDERLANDS

NOTES: Mient Jan Faber is bijzonder hoogleraar Human Security in War Situations
aan de VU.

GRAPHIC: 16fofaber_ph01, Amerikaanse militair, een jaar geleden tijdens Operatie
Blue Falcon, in een gevorderd huis in een woonwijk in Ramadi., Foto Bruno Press

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              154 of 158 DOCUMENTS



                                 de Volkskrant

                                January 12, 2007
                                    vrijdag

(B-) STERREN OP HET IJS

BYLINE: Maud Effting

SECTION: MEDIA; Blz. 18

LENGTH: 486 woorden


RTL en SBS hebben er dagenlang naartoe gewerkt, relletjes gecreëerd, geheime
vergaderingen belegd, spoedoverleg gehouden, tv-schema's op het laatste moment
gewijzigd en BN'ers onder druk gezet om mee te doen. Maar na de 'skate-off' van
donderdag begint de ijsdansoorlog vanavond pas echt. Minpuntje: het
deelnemersveld roept niet bij iedereen herkenning op. Vooral RTL zet veel
relatief onbekende figuren op het ijs.

'Ja kijk, grote sterren zoals Marco Borsato hebben er natuurlijk geen tijd
voor', zegt presentator Gerard Joling van Sterren dansen op het ijs (SBS). 'Die
hebben optredens of krijgen geen toestemming van hun management. Het is trouwens
niet aan mij om te zeggen wie A- of B-sterren zijn. Het is sowieso tóp dat
iedereen meedoet. Tot nu toe zijn mensen er alleen maar beter van geworden. Maar
als je me vraagt wie nu de bekendste is, dan zeg ik: ik ben zélf de grootste
ster.'

'B-sterren?', zegt volkszanger en deelnemer Dries Roelvink bij SBS. 'Ach ja,
daar zit wel wat in. Het zijn niet de echte publiekskanonnen die al jarenlang
grote tv-programma's maken. Maar dat heeft ook wel zijn charmes. Zoals Thomas
Berge, die is met zijn 16jaar een heel innemende jongen. Ik voorspel hem een Jan
Smit-achtige toekomst.'

Ook deelnemer Arend Langenberg, nieuwslezer van Veronica en Sky en de 'stem' van
het misdaadprogramma van Peter R. de Vries, kende niet iedereen. 'Maar ik kijk
niet zo veel tv.' Dat het met de carrières van vorige kandidaten, zoals Jodi
Bernal, bijna allemaal beter gaat na het ijsdansen, doet hem niet veel. 'Ik hoef
dit niet te doen om beroemd te worden.'

Roelvink ziet dat heel anders. 'Het is goed voor álles. Mijn platenmaatschappij
was teleurgesteld dat ik de vorige keer niet had meegedaan. Ik zie hier de
commerciële waarde wel van in.' Toch haakte juist Roelvink bijna af. 'Ik ben de
slechtste van allemaal. Ik sta heel stram op het ijs. Zelfs Arend Langenberg
doet het vijf keer beter dan ik. Ik sta echt te stressen. Ik moet het ook niet
zo serieus nemen, hè? Reinout Oerlemans heeft me overtuigd toch mee te doen. Hij
zei: je hoeft er maar anderhalve minuut te staan, en dan lig je eruit. Ik hoop
echt dat dat gebeurt.'

Ook 'gewone Nederlanders' (RTL: 'GN'ers') proberen inmiddels in de show te
komen. Donderdag ontstonden files bij Baarn, toen meer dan duizend GN'ers
probeerden een wedstrijdplek te veroveren in de skate-off van RTL.

Door de ijsdansoorlog hadden de sterren maar korte tijd om te trainen; SBS en
RTL vervroegden hun shows tot tweemaal toe, om uiteindelijk precies tegelijk te
beginnen. 'Ik ben pas tweeënhalve week aan het trainen', zegt voormalig
wielrenner Jeroen Blijlevens. 'Het zou eerst in maart zijn', zegt Langenberg.
'Toen zeiden ze tegen me: Arend, ga even zitten. En werd het 19 januari. Totdat
ze zeiden: Arend, ga nog eens even zitten. En toen werd het 12 januari. Dat is
natuurlijk te snel. Maar daardoor moeten we het vanavond wel doen.'

Maud Effting

LOAD-DATE: January 11, 2007

LANGUAGE: DUTCH; NEDERLANDS

NOTES: Sterren dansen op het ijs. SBS 6, vanavond, 20.30 uur.; Dancing on ice.
RTL 4, vanavond, 20.30 uur.; De Volkskrant stelt een paar ijsdansers nog even
voor (foto's van links naar rechts, onderaan).; Joris Putman (RTL): GTST-acteur.
Speelde in talloze series en producties, zoals Oeroeg. Studeerde even aan de
London Academy of Arts.; Stella Gommans (RTL): voormalige Miss Nederland die het
programma Jetsetters presenteert en ooit figureerde in belspelletjes. Danseres.;
Mariëlle Bastiaansen (RTL): hairstyliste in Looking good. Presenteerde in het
verleden ook NAC-tv op de kabel in Breda.; Sander Janson (RTL): presenteert
Campinglife! Daarvoor bekend als publieksopwarmer bij onder meer Lucky Letters.;
Dieter Troubleyn (RTL): Vlaamse musicalacteur die de rol van Jezus speelde in
Jesus Christ Superstar.; Marilou le Grand (RTL): presentatrice TV Makelaar. Deed
ooit belspelletjes.; Thomas Berge (SBS): 16-jarige blonde zanger die al op zijn
12de een single opnam. Heet eigenlijk Chiel Ottink, maar koos zijn artiestennaam
om in Duitsland voet aan de grond te krijgen. Kreeg in 2005 de Zilveren Harp.;
Kristina Bozilovic (SBS): presenteert 4 in 't land. Was vroeger vj bij TMF.

GRAPHIC: 11medance_ph01, Arend Langenberg (SBS)
11medance_ph02, Corrie Konings (SBS)
11medance_ph03
11medance_ph04
11medance_ph05, Regilio Tuur (RTL)
11medance_ph06, Kelly (RTL)., Foto's Nick van Ormondt (RTL)/ Elvin Boer (SBS)
11medance_ph07
11medance_ph08
11medance_ph09
11medance_ph10
11medance_ph11
11medance_ph12
11medance_ph13
11medance_ph14

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              155 of 158 DOCUMENTS



                                 de Volkskrant

                                January 11, 2007
                                   donderdag

Wegens succes vervroegd: ijsdansoorlog 2

SECTION: ACHTERKANT; Blz. 20

LENGTH: 174 woorden


Druk zappen voor de fans vanavond: om 20.30 uur gaat de ijsdansoorlog tussen RTL
en SBS vervroegd van start. Vorig jaar zaten de zenders elkaar al deels in de
haren, nu staan beide ijsdansprogramma's recht tegenover elkaar op de
vrijdagavond. Althans: tot dinsdag uitlekte dat SBS 6 stiekem vanavond al wilde
beginnen met een skate-off tussen onder anderen Patty Brard en Lola Brood voor
een plek in Sterren Dansen op het IJs. RTL reageerde snel en heeft vandaag een
Idols-achtige strijd tussen gewone Nederlanders voor de laatste plek in Dancing
on Ice. Joan Haanappel bepaalt vanavond wie het vanaf vrijdag mag opnemen tegen
Suze Mens en Regilio Tuur. Jammer voor kijker en adverteerder, beaamt iedereen,
maar niettemin moeten de ijsdansfans vanaf vanavond kiezen. En het was volgens
RTL-baas Fons van Westerloo allemaal niet nodig geweest. Hij bood zijn
SBS-collega Patrick Tillieux eerder aan de shows te verdelen tussen voorjaar en
najaar, maar SBS wilde niet. 'Begrijpelijk', zegt Van Westerloo. 'Zij hebben het
ook veel meer nodig dan wij.'

LOAD-DATE: January 10, 2007

LANGUAGE: DUTCH; NEDERLANDS

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              156 of 158 DOCUMENTS



                                 de Volkskrant

                                January 5, 2007

Leve het boerenverstand

SECTION: CICERO; Blz. 19

LENGTH: 1960 woorden

SAMENVATTING:

De massa is niet dom, betoogt de Amerikaanse wetenschapsjournalist James
Surowiecki tegen de stroom in. Maar wat onderscheidt de goede massa van de
slechte kudde, en de goede intuïtie van het slechte vooroordeel? Door Martin
Sommer

VOLLEDIGE TEKST:

In Europa heeft het volk niet bepaald een goede naam. Van Ortega y Gassets
aanstormende horden tot het klootjesvolk van provo, er is een weerbestendig
oordeel dat van de massa weinig goeds kan komen. Nietzsche schreef eind 19de
eeuw al dat gekte bij individuen de uitzondering is, bij groepen de regel.
Hitler en Stalin leverden ijverig munitie voor deze gedachte, en ook vandaag nog
is het begrip populisme - aansluiting zoeken bij de veronderstelde gevoelens en
wensen van het volk - verdacht. Na de uitslag van de jongste verkiezingen wenste
menig PvdA-prominent de koningin een ander volk toe. De politicoloog Ruud Koole,
tot voor kort voorzitter van dezelfde partij, hield onlangs zijn oratie als
hoogleraar aan de Leidse universiteit, waarin over het populisme ook al weinig
vrolijks wordt gemeld.

Vandaar dat het verschijnen van de Nederlandse vertaling van The Wisdom of
Crowds - Why the Many are Smarter than the Few van de Amerikaanse
wetenschapsjournalist James Surowiecki alleen al vanwege de titel de aandacht
trekt. Die titel is een knipoog naar het bekende gefulmineer tegen groepsgedrag
- reeds in 1841 verscheen het boek The Madness of Crowds van de Schot Charles
Mackay. En zonder twijfel is de kwade roep van de menigte de reden waarom de
Nederlandse vertaling Twee weten meer dan één - Waarom het beter is
groepsbeslissingen te nemen is gaan heten. Dat is nogal een slap aftreksel en
een noemer op grond waarvan ík in elk geval nooit een boek zou kopen.

In Amerika valt het onder het daar vruchtbare genre van de 'how to'-boeken -
variërend van hoe maak ik vrienden tot hoe krijg ik een beter seksleven. Daar
hoort het Amerikaanse zelfvertrouwen bij - je kúnt het, luister naar je gevoel -
waarvan ook het succesvolle Intuïtie - De kracht van denken zonder erbij na te
denken van Malcolm Gladwell getuigt. Dat nauw verwante boek haalde in Nederland
in twee jaar tijd vijf drukken. Net als Surowiecki schrijft Gladwell voor het
blad The New Yorker, beiden betogen in varianten dat u als gewone burger meer
weet dan u denkt.

Zo moet Twee weten meer dan één ook gelezen worden. Niet als ideologisch of
zelfs populistisch pamflet, maar als een rijke onderzoekstocht - mijn exemplaar
staat vol strepen en uitroeptekens in de kantlijn - naar de vraag hoe de beste
besluiten tot stand komen. En de slechtste. Dan blijkt al vlot dat Nietzsche het
faliekant verkeerd heeft.

Journalistiek is casuïstiek, en Surowiecki bouwt aan zijn argument terwijl hij
springt van het ene na het andere verbazingwekkende voorbeeld. Het begint met
het bekende verhaal van het gissen op de veemarkt naar het gewicht van de stier.
De uitkomst is dat het gemiddelde van alle schattingen verrassend dicht in de
buurt zat van het werkelijke stierengewicht. Sterker: het gemiddelde was beter
dan de gok van de veearts.

Nog spectaculairder is het voorbeeld van de verdwenen duikboot. Na dagenlang
vergeefs zoeken loofde de verantwoordelijke officier een paar flessen whisky uit
voor degene die de coördinaten van het zoekgeraakte oorlogstuig het dichtst zou
benaderen. Koksmaat en admiraal, iedereen deed aan de weddenschap mee. De
onderzeeër bleek op tweehonderd meter te liggen van de gemiddeld opgegeven
lengte- en breedtegraden.

Hoe is dit mogelijk? Volgens Surowiecki beschikt iedereen op basis van zijn
boerenverstand over een hoeveelheid informatie, hoe flinterdun ook, op grond van
levenservaring, televisiekijken of boeken lezen. Interpretatie, analyse,
intuïtie, alles telt mee. Vervolgens worden door de macht van het getal de
extremen uitgefilterd. Wat overblijft zijn betrekkelijk precieze inzichten, die
hem de kreet ontlokken dat 'we onze vragen moeten voorleggen aan de menigte'.

Zo is de prijs op een aandelenmarkt niets anders dan een collectief besluit op
grond van collectieve informatie. Weer zo'n prikkelend voorbeeld is dat de beurs
in New York na het ongeluk met het ruimteveer Challenger in 1986 binnen een half
uur had beslist dat de firma Thiokol verantwoordelijk was. Er was geen of
nauwelijks informatie voorhanden, en de aandelen waren al gekelderd. Pas een
half jaar en een onderzoekscommissie verder bleek dat de beurs gelijk had gehad;
de sluitringen, gemaakt door Thio-kol, hadden niet goed gewerkt.

Op het beginsel van de 'wijze menigte' is ook de Politieke Aandelen Markt van de
Volkskrant gebaseerd, waarin vragers en aanbieders gezamenlijk voorspellen wat
de uitslag van de verkiezingen wordt. 'Wij zijn altijd op zoek naar
deskundigen', schrijft Surowiecki, 'maar het najagen daarvan blijkt een
misvatting.' Vraag het de massa en u neemt de beste besluiten.

Dat is wat je noemt een prikkelende stelling. Maar dan komen de mitsen en de
maren, en wordt het pas echt interessant, bijvoorbeeld voor Nederlandse
bestuurders. Wanneer werkt collectieve wijsheid wel, wanneer komt
groepsverdwazing om de hoek kijken? Kort geformuleerd moet er sprake zijn van
diversiteit, zelfstandigheid en decentralisatie. Een verstandige groep is
opgebouwd uit mensen van verschillend pluimage, en de leden trekken zich in hun
oordeel zo min mogelijk van elkaar aan. Groepen van mensen die op elkaar lijken,
leren moeilijker omdat ze minder informatie van buitenaf toelaten. Diversiteit
leidt tot besluiten die niet worden genomen op basis van invloed, gezag en
groepsloyaliteit.

Hoe het niet moet, kun je nu en dan zien op de beurs, bijvoorbeeld bij de
internetzeepbel in 2001. Daar kochten beleggers niet langer op eigen inzicht,
maar volgden ze wat Surowiecki een informatiewaterval noemt: ogenschijnlijk
betrouwbare informatie, maar in werkelijkheid was er sprake van na-aapgedrag.
Met andere woorden: de massa is goed, de kudde is slecht.

Hoe het evenmin moet, blijkt uit de ramp met het ruimteveer Columbia in 2003. De
Amerikaanse ruimteorganisatie NASA is van oudsher een log apparaat, hiërarchisch
opgebouwd, met veel gelijksoortige academici. Toen de Columbia de lucht inging
was bekend dat er iets niet klopte. Bij de lancering was een onderdeel
losgeraakt, maar de ernst van het manco werd door alle betrokkenen stelselmatig
onderschat.

Gelijksoortige mensen, in kleine groepen, voortdurend in overleg, vielen ten
prooi aan wat Surowiecki met een lelijk woord 'bevestigingsbias' noemt. Ze
beïnvloedden elkaars mening, er werd alleen informatie toegelaten die hun
intuïtie versterkte, en de strikt hiërarchische verhouding liet ook al weinig
alarmsignalen toe: onderzoek wijst uit dat werknemers het snelst promotie maken
die weinig problemen doorgeven aan hun bazen. Maar dat levert niet de beste
bedrijfsbeslissingen op - integendeel. Het lot van de Columbia was eigenlijk van
meet af aan bezegeld.

Surowiecki's collega bij The New Yorker, Malcolm Gladwell, komt in zijn boek
over intuïtie tot bijna gelijkluidende conclusies. Ook hier een prikkelend
uitgangspunt, rijk geïllustreerd met voorbeelden uit het dagelijks leven. Hoe
komt het dat als de bel gaat en je de voordeur opendoet, je over het algemeen
binnen twee seconden weet wat voor vlees je in de kuip hebt? En hoe komt het dat
zo'n razendsnel oordeel je meestal niet in de steek laat? Het antwoord noemt
Gladwell 'thin slicing', dun geschilde stukjes kennis, snippers informatie die
je op hun hun waarde hebt leren schatten. Dat zijn dezelfde snippers als bij
Surowiecki, en Gladwell pleit dan ook even gloedvol voor de waarde van intuïtie.

Maar ook hier is er een schaduwkant: vooroordelen en stereotypes bestaan.
Gladwell geeft het voorbeeld van de slechtste president uit de geschiedenis van
de Verenigde Staten, Warren Harding. Louter omdat hij zo'n krachtig mannelijk,
presidentieel voorkomen had, dachten de kiezers in 1921 dat hij ook wel een
moedig, intelligent en integer mens zou zijn. Harding bakte er als president
weinig van, en in één moeite door laat Gladwell zien dat vooroordelen bij
sollicitaties wel degelijk een rol spelen. Gemeentes die anonieme procedures
overwegen, hebben in dit boek een doorslaand argument.

Het verhaal van Surowiecki lijkt hier en daar rechtstreeks op Nederland van
toepassing, vooral waar sprake is van het 'reële gevaar van voorrang voor
consensus boven verschil van mening'. Maar zoals gezegd is dit geen populistisch
pamflet. Surowiecki is niet van alle macht aan het volk, via referenda of via
leiders die pretenderen precies te weten wat er onder het volk leeft. Zijn boek
is geen eensluidend recept voor de politiek. Daar kun je, anders dan bij het
zoeken naar een verdwenen onderzeeër, immers niet objectief vaststellen wat een
goed en wat een slecht besluit is. Ook over het algemeen belang zullen de
meningen uiteen blijven lopen. Dat neemt niet weg dat er voor Nederland van
beide boeken wel een en ander op te steken valt.

Wat onderscheidt de goede menigte van de slechte kudde, de goede intuïtie van
het slechte vooroordeel? Diversiteit aan opvattingen, ontsnappen aan wat
Flaubert idées reçus en opinions chics noemde. Daar zijn we in Nederland van
oudsher niet zo heel goed in. Onze vaderlandse vergaderitus leidt tot van alles,
maar zelden tot goede beslissingen. Het tegendeel daarvan, het modieuze zoeken
naar de CEO als strategiegenie - en hij móet tegenwoordig vanwege zijn salaris
wel een genie zijn -, levert evenmin goede beslissingen op. De raden van
commissarissen bestaan nog altijd uit het bekende old boys network, de Tweede
Kamer sinds jaar en dag uit ambtenaren en onderwijskundigen. En zou het zo vaak
beklaagde kluitjesvoetbal in de media niet iets te maken hebben met het feit dat
93 procent van de journalisten links stemt en tegenwoordig afkomstig is van de
universiteit?

Vooral de 'deskundigen' zijn zowel bij Surowiecki als Gladwell de gebeten hond.
Allebei pleiten ze voor de praktijk boven de theorie, de lokale kennis boven de
algemeenheden van de studeerkamer. Bijeenkomsten van experts zijn broeinesten
van wetenschappelijk vooroordeel. Jammer voor Nederland, met zijn ongeëvenaarde
invloed van deskundige adviesraden, van SER tot CPB, die ook nog eens excelleren
in consensusbesluiten. Allemaal dezelfde mensen met dezelfde meningen. Dat is
misschien een tikkeltje overdreven. Maar het is bepaald geen nieuws om de
verklaring van het vaderlandse onbehagen te zoeken in het feit dat de
tegenstellingen niet langer konden worden genegeerd. Terwijl uiteenlopende
standpunten vanuit het oogpunt van Surowiecki juist onontbeerlijk zijn voor
goede besluiten.

Moet je dat populistisch noemen? Politicoloog Ruud Koole schreef zijn oratie
over de tegenstelling tussen populisme en klassieke democratie. Dat er weinig
van het populisme deugt, behoeft nauwelijks betoog. Maar waarom ook al weer?
Fortuyn was volgens Koole niet in de haak, maar even verderop schrijft hij dat
hier en daar een snuifje populisme nodig is om de klassieke politiek scherp te
houden. De tegenstelling van het goede volk tegenover de slechte regenten werkt
wantrouwen in de hand. Maar toen een commissie van zijn eigen partij volgens
datzelfde denkschema over de 'Haagse kaasstolp' schreef, was dat niet
populistisch.

Populisme is kortom een drabbig begrip, en kwaadsappig zou je bijna denken dat
het vooral geschikt is om tegenstanders die buiten de consensus vallen een kopje
kleiner te maken. Surowiecki is vruchtbaarder, omdat hij concreet en precies
probeert aan te wijzen hoe goede en slechte besluitvorming werkt. Eénzang lijdt
niet tot goede beslissingen. De les is in één woord te vangen, uit de laatste
zin van Malcolm Gladwells Intuïtie. Onbevangenheid is de sleutel voor een goede
intuïtie. De beste besluiten worden onbevangen genomen. Vroeger heette dat
zonder last of ruggespraak.

LOAD-DATE: January 4, 2007

LANGUAGE: DUTCH; NEDERLANDS

NOTES: James Surowiecki: Twee weten meer dan één - Waarom het beter is
groepsbeslissingen te nemen Vertaald uit het Engels door Peter van Huizen
Contact; 287 pagina's; (E) 29,90 ISBN 90 254 2742 1 Malcolm Gladwell: Intuïtie -
De kracht van denken zonder erbij na te denken Vertaald uit het Engels door
Peter Diderich Contact; 254 pagina's; (E) 18,90 ISBN 90 254 2792 8; Allemaal
dezelfde mensen met dezelfde meningen, dan gaat het; dus verkeerd

GRAPHIC: 05CI1open_ph01, Goede menigte of slechte kudde?, Foto Joost van den
Broek/de Volkskrant

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              157 of 158 DOCUMENTS



                                 de Volkskrant

                                January 5, 2007
                                    vrijdag

Helft ruziezoekers op feest was soldaat

BYLINE: Noël van Bemmel

SECTION: BINNENLAND; Blz. 3

LENGTH: 390 woorden

DATELINE: AMSTERDAM

SAMENVATTING:

Acht soldaten riskeren tuchtrechtelijke sancties.

Defensie ontkent dat Afghanistan-gangers onvoldoende stoom kunnen afblazen.

VOLLEDIGE TEKST:

AMSTERDAM Een aantal van de mannen die de avond voor Kerst een portier
bedreigden in Amsterdam, blijkt onlangs als soldaat te zijn teruggekeerd uit
Afghanistan. Het onderzoek van de Koninklijke Marechaussee concentreert zich
voorlopig op één persoon. De onderzochte strafbare feiten zijn bedreiging en
drugsgebruik.

Acht van de vijftien mannen die tot hun ongenoegen werden geweigerd bij een
besloten feest in Amsterdam, blijken militair. Drie van hen zijn recentelijk
teruggekeerd uit Afghanistan, waar zij een gevechtsfunctie vervulden. Of de
verdachte tot dit drietal behoort, is niet bekendgemaakt.

Defensie verzet zich tegen suggesties dat deze militairen onvoldoende
begeleiding hebben gekregen na hun terugkeer en daarom stoom gingen afblazen in
het Amsterdamse uitgaansleven, zoals voorzitter Wim van den Burg van de
militaire vakbond AFMP donderdag in het Algemeen Dagblad stelde. De zogeheten
adaptatieperiode in Kreta, waar militairen kunnen bijkomen, was volgens hem
overgeslagen.

Dat is onjuist, heeft de commandant der strijdkrachten Dick Berlijn telefonisch
aan de vakbond laten weten. Volgens de generaal zijn de militairen normaal
begeleid. Voorzitter Van den Burg bevestigt het telefoongesprek en stelt dat hij
slechts in algemene termen heeft gewaarschuwd tegen het overslaan van de
adaptatieperiode. 'Het verband met deze militairen heb ik niet gelegd.'

Onduidelijkheid bestaat over de aard van de bedreiging. Volgens het AD zei een
militair: 'Ik kom net uit Afghanistan. Daar heb ik heel veel moslims gedood. En
jij bent de volgende op mijn lijst.' De werkgever van de portier die de
aanklacht heeft ingediend, World Wide Security in Wormerveer, kan dit niet
bevestigen.

De marechaussee heeft het onderzoek overgenomen van de Amsterdamse politie. Ook
als geen strafbare feiten worden aangetoond, riskeren de militairen
tuchtrechtelijke sancties. Voor hen gelden namelijk strengere gedragsnormen dan
voor 'gewone burgers' - ook in hun vrije tijd.

Defensie tolereert geen wangedrag meer na een serie incidenten afgelopen jaren
en een kritisch onafhankelijk rapport over 'ongewenst gedrag' binnen de
krijgsmacht. Deze maand presenteert de militaire leiding een nieuwe gedragscode.

LOAD-DATE: January 4, 2007

LANGUAGE: DUTCH; NEDERLANDS

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved

                              158 of 158 DOCUMENTS



                                 de Volkskrant

                                January 4, 2007

De wreker spreekt;
reportage Zoektocht naar het waarom van eerwraak

BYLINE: Hein Janssen

SECTION: KUNST; Blz. 2-3

LENGTH: 1737 woorden

SAMENVATTING:

Adelheid Roosen schreef IS.MAN , een theatervoorstelling over eerwraak. Ze sprak
met de daders. 'Voor deze hedendaagse tragedie draaien we ons hoofd om.' Door
Hein Janssen

VOLLEDIGE TEKST:

In de kleedkamer van acteur Youssef Sjoerd Idilbi hangen plaatjes van Paris
Hilton. Het is zijn grote idool, evenals trouwens Madonna. Sterke vrouwen die
door de media zijn gemaakt, vervolgens afgebrand en geheel op eigen kracht weer
opgeklommen. 'Madonna heeft zichzelf wel tien keer helemaal opnieuw uitgevonden
- fantastisch toch!',

Het is bepaald niet de eerbied die past bij de rol die hij op dit moment heeft.
Zojuist heeft hij een krachttoer in theater Lux in Nijmegen volbracht. Anderhalf
uur lang speelde Youssef een monoloog: IS.MAN, een voorstelling over eerwraak
naar een tekst van Adelheid Roosen, in een regie van de theatermaakster zelf.
Elders is hij ook 'foute man': deze dagen is hij loverboy in de voorstelling
Liefde is kouder dan de dood van de groep rZpkt.

Als na de voorstelling in Nijmegen enkele toeschouwers discussiëren over de
vraag of IS.MAN nu wel of niet begrip voor de plegers van eerwraak probeert te
kweken, houdt Youssef Idilbi (geboren in Drachten, Palestijnse vader,
Nederlandse moeder) zich een beetje afzijdig. Hij speelde eerder in tv-series
als Westenwind, Russen en Onderweg naar morgen. Maar dit is andere koek - zwaar,
heftig, ingewikkeld.

Later in de kleedkamer: 'Ik weet eigenlijk zelf niet zo goed wat ik ervan moet
vinden. Eerwraak is natuurlijk verwerpelijk, dat vindt iedereen, maar je kunt
ook zó gek gemaakt worden dat je uit naam van de familie en traditie toch tot
zo'n daad komt. Misschien dat door deze voorstelling de Nederlanders dit beladen
onderwerp wat breder kunnen gaan bekijken. Dat ze eerst willen luisteren en zich
in het onderwerp verdiepen, voordat ze het verwerpen.'

Eerwraak is volgens de formele omschrijving 'een gewoonterechtelijk fenomeen
waarbij een familie of stam de verloren gegane zedelijke eer kan herstellen door
het plegen van een moord op de veroorzaker van het eerverlies'. In de praktijk
houdt dat in: het doden van vrouwen (echtgenotes, vriendinnen, dochters, zusjes)
omdat zij door hun gedrag de familie-eer hebben bezoedeld. Dat gedrag kan
variëren van vreemdgaan tot 'onkuis' op straat lopen, van chatten via internet
tot een ongewenst vriendje hebben - allemaal dingen die vrouwen in een streng
islamitisch milieu niet mogen. Er zijn tal van manieren waarop zij worden
vermoord: met mes, vergif, of door een kogel.

In Nederland is de discussie rond eerwraak op de politiek agenda gezet door
Ayaan Hirsi Ali. Maar eerwraak als onderwerp voor een theatervoorstelling, dat
is nieuw. Adelheid Roosen heeft zich eraan gewaagd, met als resultaat IS.MAN. In
haar vorige voorstelling De Gesluierde Monologen liet Roosen moslima's aan het
woord over seksualiteit, intimiteit en gevoel. Nu dan aandacht voor de man, de
moslimman, niet de gewone man met een islamitische achtergrond, maar de man die
zijn vrouw, zijn dochter of zijn zus vermoordt om de eer van de familie te
redden.

Waarom dit onderwerp in het theater? Iemand die eerwraak pleegt is toch een
gruwelijke misdadiger? Daar willen wij toch verder niets mee te maken hebben?
Roosen heeft het de afgelopen tijd gemerkt: steeds weer moet ze zich verdedigen
vanwege haar keuze de daders van eerwraak in het theater een stem te geven.

'Voor mij is dit een tragedie van deze tijd, en als ik daarover iets op de kaart
wil zetten, laat ik dan maar meteen het meest extreme nemen, en dat is eerwraak
- dat was mijn beweegreden. Eerwraak is onderdeel van hun cultuur, en dus ook
van de onze. In de westerse wereld vallen er doden door verkrachting, incest,
anorexia, kindermoordenaars, psychopaten, in de Arabische wereld onder meer door
eerwraak. Door dat fenomeen daadwerkelijk te onderzoeken en te beschouwen, kun
je het tot ons eigen grondgebied maken, en dan pas kun je het gaan bestrijden.'

Eerwraak, zo vindt Roosen, moet niet een geïsoleerde cel binnen die andere
cultuur blijven. Je moet het openbreken, je moet het tot onze geschiedenis
maken. Je hoofd omdraaien, het afwijzen, heeft geen zin. Het typeert de houding
en werkwijze van deze theatermaakster: de armen wijd open voor elkaar, alle
ruimte voor de zachte krachten.

Roosen: 'Ja, maar dan wel de harde zachte krachten. Niet het sentimentele, niet
het mee huilen. Je mag wel oordelen, maar niet veroordelen. Als je veroordeelt
blijf je in afzonderlijke werelden en dat leidt tot afstoting, uitstoting. Je
moet inzicht krijgen en dan zeggen: ho, hier stoppen! Stoppen nou! Dus niet
accepteren dat eerwraak als onderdeel van het systeem blijft bestaan.'

Met IS.MAN schreef Roosen een tekst die zich laat ondergaan als een lang, soms
gruwelijk gedicht, geschreven in een bijna nieuw soort Nederlands, een taal die
zo uit de mond van daders zelf zou kunnen komen.

Dat is voor een belangrijk deel ook het geval. Roosen heeft de afgelopen twee
jaar veelvuldig migrantenmannen opgezocht - in koffiehuizen, op de markt, thuis.
Ze sprak ook met hulpverleners, advocaten en opbouwwerkers. En ze is naar de
gevangenissen gegaan waar de daders hun straf uitzitten. Na een moeizame en
lange weg heeft ze uiteindelijk met tien gedetineerden gesproken. Het werd, al
met al, een lange zoektocht naar motieven en omstandigheden.

'Ik ben ze niet als een rechter gaan ondervragen, maar ben op zoek gegaan naar
het verhaal van die mannen. Natuurlijk ben ik vooraf helder geweest over mijn
eigen opvattingen. Ik heb ze gezegd: ik ben een vrouw en ik ben opgevoed met het
gebod Gij zult niet doden. Maar ik heb ze ook duidelijk gemaakt dat ik daar niet
zat om ze opnieuw te veroordelen of te beschimpen.'

Roosen ondervroeg vooral allochtone mannen van de eerste en tweede generatie. De
verhalen waren pijnlijk en soms ook gruwelijk - er vielen in de gesprekken
meermalen lange stiltes. Praten, doorgronden, de motieven helder krijgen - dat
is wat Roosen met haar gesprekken wilde bereiken.

'Je moet weten welke stappen aan de daad zelf vooraf gaan. Er zit een bepaalde
opbouw en systematiek in. Van jongs af aan en generaties lang zijn die mannen
opgevoed en opgegroeid in een systeem waarin geweld normaal is, waarin iedere
dag geslagen wordt. Ik hoorde vaak: ik weet niet beter. Doordat deze daders zich
openstellen, kan dat uiteindelijk leiden naar een betere beheersing. Zij zijn in
wezen de richtingaanwijzers voor de hulpverleners, die dit probleem moeten gaan
aanpakken.'

In het Lux Theater in Nijmegen is Marijke Schanzleh een van de bezoekers. 'Ik
ben altijd nieuwsgierig naar wat Adelheid Roosen maakt. Hoe zij open naar andere
culturen kijkt, en daar creatief mee om gaat. Ik kom zelf regelmatig in Egypte,
heb daar veel contact met moslims en ben hier dus erg benieuwd naar.' Fenna is
samen met haar Turkse vriend Taner naar de voorstelling gekomen: 'Ik ben
werkzaam in het welzijnswerk en wil graag zien hoe dit zware onderwerp in het
theater wordt behandeld.'

In IS.MAN, zo blijkt in Nijmegen tijdens een van de eerste try-outs, wordt de
zwaarte allesbehalve uit de weg gegaan. Roosen heeft drie generaties op het
toneel gezet: de dader in de gevangenis (de Turks sprekende Yasar Ustuner), zijn
zoon aan wie hij zijn relaas wil doorgeven (Youssef Idilbi) en zijn vader, hier
gespeeld door de Koerdische muzikant Brader Musiki. De religie komt aan bod in
de aanwezigheid van een gelovige soefi-danser. Het relaas wordt in een razende,
kolkende woordenstroom, soms met horten en stoten, verteld.

De slachtoffers van eerwraak - de vrouwen en meisjes - hebben geen stem. Zij
zijn in deze voorstelling stille getuigen, verbeeld door de lange gordijnen
tegen de achterwand die zijn gedrapeerd als zwartgrijze jurken.

Na afloop stapt een aantal vrouwen op Adelheid Roosen en de acteurs af. Iedereen
wil er wel wat over zeggen.

Fenna, de welzijnswerkster: 'Ik heb niet veel nieuwe dingen gehoord - maar de
voorstelling biedt wel een interessant inkijkje in hoe zo iemand denkt. Die druk
van de familie, die sterke, cultureel bepaalde banden, dat zit er allemaal in.
Dit is het verhaal van de daders en dat is tamelijk uniek, denk ik. Maar het
roept ook weerstand op: er wordt begrip gevraagd, terwijl het ook verwerpelijk
is.'

Taner, haar vriend: 'Het is prima dat deze voorstelling is gemaakt, het maakt
iets los, het appelleert aan het gevoel. Maar ik hoef nu niet tien
voorstellingen over eerwraak te zien. Misschien doorbreekt dit ook het
jullie-en-ons-denken een beetje, er is namelijk alleen maar óns.'

De vraag of Adelheid Roosen met IS.MAN modern vormingstoneel wil brengen of
artistiek inhoudelijke toneelkunst, wordt door haar als irrelevant beschouwd.
Theater is bij haar altijd vormend, maar dan op een artistieke manier. Geen
realistisch één-op-één theater, maar een poëtische verbeelding van de
werkelijkheid, ook al is die werkelijkheid gruwelijk. Ze heeft IS.MAN gemaakt
voor het reguliere theaterpubliek, maar ze zou het stuk heel graag ook willen
opvoeren in de gevangenissen en in Blijf-van-mijn-lijf-huizen.

'Niemand vraagt zich af waarom Oresteia en Medea nog steeds worden opgevoerd -
tragedies van ver voor Christus, die ook over familie-eer en wraak gaan. Moeders
die hun kinderen doden, zonen die hun moeders doden. Daar gaan we met z'n allen
heen, en zeggen na afloop: goh, wat een mooie toneelavond was dat. Maar voor
deze hedendaagse tragedie draaien we ons hoofd om. En ik wil nu juist deze
tragedie opvoeren, ik geef deze personages van nu een stem!'

Roosen wil een aanvulling geven op de eenzijdige blik van het westen tegenover
de Arabische cultuur. Terrorisme, vrouwenonderdrukking, eerwraak - dat is het
voor velen nog steeds, en meer niet. 'Alsof zij ons ook niet wonderschone zaken
te bieden hebben. Maar daarvoor zal je los moeten komen van dat vijandsbeeld,
daarvoor moet je het offer van de buiging durven brengen. Je zal met elkaar die
bocht door moeten!'

Doodop en lichtelijk chaotisch ploft ze na de voorstelling neer in de
artiestenfoyer. Ze stift haar lippen - felrood, vuurrood, bloedrood.

Er moet nog veel gebeuren: technisch, ritmisch, de afwisseling van tekst en
muziek moet beter. Maar haar missie is duidelijk, en die ontleent ze aan Portia
uit Shakespeare's De Koopman van Venetië, een rol die zij ooit speelde: 'Boven
elk symbool van aardse macht, zweeft genade.'

Roosen: 'Daar gaat het mij om: laat het strafrecht vooral zijn werk doen, maar
laat ook de vergeving toe, anders blijf je eeuwig van elkaar verwijderd.'

LOAD-DATE: January 3, 2007

LANGUAGE: DUTCH; NEDERLANDS

NOTES: IS.MAN gaat op 5 januari in première in Frascati Amsterdam, t/m 14
januari. Daarna tournee. www.bostheaterproducties.nl; 'EERWRAAK IS NATUURLIJK
VERWERPELIJK, DAT VINDT IEDEREEN, MAAR JE KUNT OOK ZÓ GEK GEMAAKT WORDEN.';
Acteur Youssef Sjoerd Idilbi

GRAPHIC: 04KUheinjanssen_ph01, Acteurs Youssef Sjoerd Idilbi (links) en Yasar
Üstüner (rechts) overleggen met regisseur Adelheid Roosen., Foto's Marcel van
den Bergh / de Volkskrant
04KUheinjanssen_ph02, Adelheid Roosen en Yasar Üstüner tijdens een repetitie.

PUBLICATION-TYPE: Krant


                       Copyright 2007 PCM Uitgevers B.V.
                              All Rights Reserved
