
                               1 of 176 DOCUMENTS



                                  De Telegraaf

                            31 december 2013 dinsdag

Hazenpad;
Veel burgers voelen zich verraden

SECTION: WatUZegt; Blz. 2

LENGTH: 448 woorden


Waarom willen zoveel lezers meteen wel van de overheid af? Waarom zijn mensen zo
boos op de Staat? Veel te groot, veel te duur en ook veel te nieuwsgierig!
Telkens valt het mij weer op in uw reacties op deze rubriek.

Ooit in het leven geroepen door de burgerij om onze gezamenlijke belangen te
dienen, als een soort inkoopbureau voor zaken die burgers op individuele basis
niet voor elkaar kunnen krijgen (denk aan wegen, vuilverwerking, waterkering,
defensie) heeft de overheid zich ontwikkeld tot een vraatzuchtige octopus, tot
een dictatuur zonder aanwijsbare dictator.

Afhankelijk  Die heeft intussen een comfortabele meerderheid van de bevolking
afhankelijk van zich weten te maken. Aan deze meerderheid, die op een of andere
manier mee-eet uit de staatsruif   bijvoorbeeld als uitkeringsafhankelijke, als
(semi)ambtenaar of langs omwegen via toeslagen, verzonnen banen of subsidies
ontleent de overheid haar legitimiteit.

De rest, zeg maar de werkende bevolking die voor zichzelf probeert te zorgen,
mag dit consumptiefeest betalen, maar begint in verzet te komen.

Het is van de gekke dat driekwart van onze benzineprijs door de overheid wordt
afgefakkeld, dat het grootste bedrag op de waterrekening niet water is, maar
dorstlesser voor de  Staat.

Mensen die normaal voor hun geld werken, pikken het niet langer dat zij maar
moeten blíjven betalen aan de overheid: belasting op spaargeld waar al belasting
over wás betaald, toeslagen en accijnzen tot spaarders zelf niets meer
overhouden en, ondanks hun harde werken en spaarzame leefwijze, niet meer weten
hoe zij moeten rondkomen. Wat mensen ook doen, hoeveel uren zij ook werken,
tegen zo'n inhalige overheid, die onze levens totaal beheerst en daarmee
verpest, kan niemand op.

Steeds meer mondige mensen voelen zich allang niet meer vertegenwoordigd door
hun zogenaamde vertegenwoordigers, maar beetgenomen en verraden. Politici spelen
mooi weer, van onze centen. Dat begint al dicht bij huis.

Komend jaar gemeenteraadsverkiezingen. Wie kent en wie controleert deze op
lokaal niveau beginnende regenten, volksvertegenwoordigers die onze miljoenen
verkwanselen, die het dichtst bij de gewone burgers zouden moeten staan en de
wensen van de gewone mensen zouden moeten uitvoeren? Veruit de meeste burgers
wíllen niet eens de namen kennen van degenen door wie zij vertegenwoordigd
heten!

De uitdaging voor 2014 is ons te bevrijden van de allesbeheersende overheid,
zodat opgeluchte burgers weer ruimte krijgen om zinvol en met normaal rendement
te ondernemen. Dat is mijn oprechte wens voor hardwerkend Nederland, nu ik zelf
het hazenpad kies en met pensioen ga.

LOAD-DATE: 30 December 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                               2 of 176 DOCUMENTS



                                  De Telegraaf

                           28 december 2013 zaterdag

Oorlog in Limburg;
Gijsbert Ruiter ligt na 14 jaar nog steeds onder vuur van kampers

SECTION: Pagina; Blz. 5

LENGTH: 1679 woorden


Zijn huis in Haelen is een fort, omringd met prikkeldraad
Veertien jaar al duurt zijn strijd tegen criminele kampers, incompetente
gemeentebestuurders en onwillige politiemensen. Met handboog en brandende lappen
verdedigde hij huis en haard; de beelden gingen de wereld over. Gijsbert Ruiter
verdween achter tralies, zijn kwelgeesten zwaaiden hem lachend uit. Over nieuwe
intimidaties, aanhoudende processen en blijvend verdriet in Limburg.
HAELEN, zaterdag Het pand aan de Grote Kampweg heeft veel weg van een
middeleeuws fort, sporen van geweld zijn overal te zien. De zwaargehavende pui,
gevolg van een bestelbus die de voordeur ramde. Tralies voor het gebarsten
woonkamerraam ter bescherming tegen wéér een binnenvliegend projectiel.

Bakstenen en emmers heet water op de eerste verdieping, naast het bed. Om
nachtelijke belagers buiten te houden. En dan dat hek van prikkeldraad, opnieuw
een hek  Gijsbert Ruiter is het vechten moe, maar wil en kan niet opgeven.  Want
dit is mijn woning , zegt de 61-jarige,  en dus laat ik me niet verdrijven.
Mocht ik hier dood gaan, dan heb ik tot de laatste snik gevochten.

De sfeer is grimmig in het Limburgse kerkdorp, zeker aan de Grote Kampweg.
Voorbijgangers werpen schichtig een blik in de richting van nummer 49, sinds
1998 domicilie van Ruiter. 'Nacht und Nebel', staat er te lezen op de muur.
Gijsbert Ruiter wil er  de duistere kant en het ondoorzichtige optreden van
bestuurders, agenten en ambtenaren  mee benadrukken.

Oorlogstrauma  Zijn vrouw en zoon wonen sinds kort in Overijssel. Gevlucht, de
strijd moe.  Ik moet me daarbij neerleggen , zegt de in Amsterdam geboren
schilder en architect.  Margot kon het niet meer aan. Het Riagg constateerde bij
Cedric, nu vijftien, symptomen van oorlogstrauma. Logisch, ons kind leefde sinds
zijn geboorte in een warzone .

Afgelopen maandag stond hij voor de rechtbank in Roermond. Gijsbert Ruiter eist
dat zijn door de politie afgenomen en in een databank van justitie opgeslagen
dna wordt vernietigd.  Want niet ík ben de crimineel , zegt hij met een korte
hoofdknik richting buren.  Daar wonen de echte boeven.  Na de jaarwisseling
volgt een zitting bij het gerechtshof Den Bosch. Dan wordt het verdere verloop
van zijn bizarre dossier bepaald.

Als we met Gijsbert Ruiter over zijn 5000 vierkante meter grote perceel in het
Leudal lopen, toont hij waarmee de ellende begon, veertien jaar geleden.

De geboren Amsterdammer heeft zijn huis net gekocht of plotsklaps besluit de
gemeente het grote woonwagenkamp elders in Haelen op te splitsen. Woonwagens
worden, flagrant in strijd met het bestemmingsplan, pal naast nummer 49
gedirigeerd.

Aanvankelijk vinden Gijsbert en Margot, wel wat gewend als Amsterdammers, dat
geen probleem. Maar al snel begint de ellende. De kampers stampen illegale
bouwsels uit de grond en als Ruiter daar bij de gemeente bezwaar tegen maakt, is
de beer los.

In een uithoek van zijn grondstuk liggen lege bier- en whiskyflessen.  Over de
heg gemikt, mijn paard liep verwondingen op door al het glas. Ook wietresten van
een illegale plantage belandden op ons terrein. Toen ik het meldde, werd me door
gemeenteambtenaren doodleuk te verstaan gegeven dat 'opruimen van zwerfvuil niet
hun taak was'. Ze stuurden me nog een folder. 'Praat eens met je buren'. De toon
was gezet.

Een lange reeks van steeds verder escalerende incidenten volgt. Gijsbert, Margot
en hun pasgeboren kind worden uitgescholden, geschoffeerd, met de dood bedreigd,
mishandeld. De harde kern van de kampers rijdt 27 februari 2002 met een VW bus
vol in op de voordeur van de woning.

Jachtgeweer  Met zijn jachtgeweer   de patronen had hij verwijderd om geen
slachtoffers te maken   verdedigt Gijsbert Ruiter zijn gezin. Want de politie
weigert, als zo vele keren eerder, uit te rukken. Pas wanneer de bedreigende
kampers lang en breed zijn gevlogen, duiken agenten op. Om Ruiter aan te houden
vanwege vermeend vuurwapengebruik...

Die slappe, onwillige en soms ronduit vijandige houding tegenover de familie
wordt bevestigd in de onafhankelijke Evaluatie Handhaving Grote Kampweg 49,
eerder dit jaar verschenen en gemaakt door onder anderen Willem Zeyl, voormalig
hoofdofficier van justitie te Roermond. De conclusies over wat er allemaal
misging in Haelen, tegenwoordig deel van de gemeente Leudal, zijn schokkend.

Zo wordt gesproken van een  lokale oorlog , daar waar gemeente en politie de
conflicten afdoen als  niet meer dan een burenruzie . De commissie:  Een oorlog
die als enig machtsmiddel overblijft waar de gebruikelijke middelen tot overleg,
bemiddeling en diplomatie hebben gefaald of niet van de grond gekomen zijn .

Ook wordt gesteld dat het college van burgemeester en wethouders  niet
proportioneel handelde en de eigen oorzakelijke rol niet op juiste wijze heeft
ingeschat . Verder wordt aanbevolen het optreden van de politie in deze zaak te
evalueren.  Want de vraag blijft openstaan of er sprake is van disproportioneel
handelen van de politie in het gehele dossier en in het bijzonder op 27 februari
2002 en 21 juni 2012.

Met name die laatste dag pakt rampzalig uit. Na doodsbedreigingen vanuit het
naburige kamp besluit Gijsbert Ruiter een hek voor zijn huis te plaatsen. Ook
omdat zijn gevel telkens weer wordt bestookt met putdeksels en trottoirtegels.
De gemeente sommeert dat bouwsel weg te halen, legt een dwangsom op van 10.000
euro. Op 21 juni van het vorige jaar rukt een grote politiemacht uit om Ruiter
voor eens en voor altijd de wil van het college op te leggen.

Gijsbert Ruiter:  Margot, Cedric en ik vreesden voor ons leven. En onze enige
bescherming, dat hek, moest weg! Mijn vrouw en zoon vertrokken, ik besloot te
blijven.

Wat volgt gaat via YouTube de wereld over: een wanhopige Nederlandse burger, op
het dak van zijn huis, bewapend met een eenvoudige handboog en van benzine
doordrenkte lappen.

Ik had die niet richting politie en de man van dat bergingsbedrijf mogen gooien
, zegt Ruiter nu.  Maar ik wist het niet meer.  Geen van de agenten loopt ook
maar een schrammetje op, toch klagen ze  de dood in ogen te hebben gekeken .

Al hun ingediende schadeclaims zouden later door de rechtbank worden afgewezen.
De berger, als enige licht aan zijn arm geraakt, jammert noch claimt. Hij kan
zich de woede van Ruiter wel voorstellen

Die laatste weet aan het opgetrommelde politieleger, zelfs een helikopter met
infrarood camera's wordt ingezet, te ontkomen. Vervolgens geeft hij zich
vrijwillig aan.

Ik werd geschopt en geslagen, alle frustratie van die jammerlijke operatie
botvierden ze op mij , vertelt Ruiter.  Terwijl de kampers lachend toekeken,
ging ik geboeid richting politiebureau.  Negen maanden zit hij in voorarrest,
het Openbaar Ministerie eist acht jaar cel wegens 'poging tot moord op
politiemensen'.

Maar de rechter weegt de voorgeschiedenis van getreiter en intimidatie door de
kampers en het falen van politie en gemeente zwaar mee in het vonnis. Gijsbert
Ruiter krijgt een straf gelijk aan de periode van voorarrest. Afgelopen april
kwam hij vrij.

Hij hoort dan van Margot dat de kampers tijdens zijn afwezigheid gewoon zijn
doorgegaan met hun criminele pogingen het gezin weg te terroriseren. Zij en
Cedric ontsnappen op het nippertje aan de dood als via de brievenbus brand wordt
gesticht.

Herdershond  Nu leeft Gijsbert Ruiter zonder hen op nummer 49. Enige gezelschap:
een paard en een herdershond.  Zelfs onze kippen zijn vermoord. De kop van de
haan werd met een hooivork aan zijn hok genageld.

Hij heeft opnieuw een hek van prikkeldraad uitgerold, als laatste
veiligheidsbuffer. Maar dit keer neemt Ruiter de maximale hoogte van minder dan
een meter in acht. Over de toekomst is hij somber: geen licht aan het einde van
de tunnel, maar slechts rechtszaken en procedures.

Bovendien geven de kampers geen krimp.  Ze maken voortdurend schietbewegingen,
mij dreigend aankijkend. Dan volgt die hand langs de keel. 'Je gaat er alsnog
aan'. Aangifte? Zinloos. Wordt genegeerd. Net als bellen. 'Geen prioriteit
meneer Ruiter'.

Even is er particuliere beveiliging. Maar die wordt onmiddellijk beëindigd als
Ruiter weigert zijn huis aan de gemeente te verkopen, één van de adviezen van de
onderzoekscommissie.  Het mij geboden bedrag was zo bedroevend laag , zegt hij,
daarvoor had ik nooit meer een woning met atelier kunnen kopen.

Honderden steunbetuigingen kreeg Ruiter.  Hartverwarmend , vertelt hij en toont
een brief vanuit Huizen, Noord-Holland. 'Anders komt u maar hier wonen!'. Er is
die kaart met daaraan vastgeniet dat bioscoopkaartje. Van een jongetje, dertien
jaar pas. `Ik vind het heel erg wat u overkomt meneer Ruiter en hoop dat u
hiermee naar een leuke film kunt gaan kijken'.

Gewone burgers, als ik , glimlacht hij moeizaam.  Hoe anders reageren lokale
politici en politiemensen... De evaluatie werd belachelijk gemaakt, dit hele
drama   als in al die afgelopen veertien jaren   gebagatelliseerd.

Terwijl in het woonwagenkamp ramen en deuren hermetisch gesloten blijven, heeft
voorzitter Arno Walraven van de grootste fractie in de gemeente het over  Een
slecht rapport, ongenuanceerd en onvolledig. De rol van de gemeente in dit
conflict is niet zo groot als de commissie doet vermoeden. Niet meer dan een
burenruzie .

Wethouder Paul Vogels over de toekomst:  Schadevergoeding moet via de rechter
worden afgehandeld. Wij zijn er niet voor om mensen met een gift de gemeente uit
te werken.

En dan te bedenken dat diezelfde gemeente de beschermende tralies voor mijn raam
heeft betaald , zegt Gijsbert Ruiter.  Beetje overdreven, lijkt me, voor alleen
maar 'een burenruzietje'! Ik wil op fatsoenlijke wijze worden uitgekocht, zodat
ik de jaren die mij nog resten elders in Nederland kan slijten. Gebeurt dat
niet, dan sterf ik hier. In het harnas.

LOAD-DATE: 27 December 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                               3 of 176 DOCUMENTS



                                  De Telegraaf

                            27 december 2013 vrijdag

Noodkreet Julio Poch vanuit Argentijnse cel

SECTION: Binnenland; Blz. 9

LENGTH: 316 woorden


door Charles Sanders  AMSTERDAM, vrijdag  Na ruim vier jaar voorarrest in
Argentinië is voormalig Transavia-vlieger Julio Poch de wanhoop nabij en vraagt
Nederland om hulp.

Ik ben dankbaar voor alle steun die gewone burgers betuigen, maar reken nu ook
eindelijk op de officiële instanties , zegt hij vanuit de gevangenis.  Steun van
Nederland is voor mij essentieel.

Overkoepelende pilotenvereniging VNV zet vraagtekens bij de wijze waarop Poch
destijds werd aangehouden. Ook twijfelt de vereniging of de Boeing 737-captain
een eerlijk proces krijgt in Argentinië en dringt aan op een duidelijk standpunt
van de regering.

Over drie weken dient in Den Haag een kort geding tegen de Staat over de
affaire. Inzet is de aansprakelijkheid voor de situatie van Julio Poch.

Pro Deo  Raadsman Geert-Jan Knoops:  Wij vragen een bevel aan de Staat om
gefinancierde rechtshulp te verlenen. Het gaat niet om dure advocaatkosten, maar
de pro-Deovergoeding die elke Nederlander in een strafzaak krijgt. Zwaartepunt
van de verdediging ligt hier, vanwege alle ontlastende stukken. Cliënt zit vast
na getuigenissen van drie oud-collega's, terwijl geen enkel bewijs is
gepresenteerd.

Na eerder aandringen van Knoops vroeg minister Timmermans (Buitenlandse Zaken)
de Argentijnse regering om Poch zijn vonnis in vrijheid te laten afwachten. Toen
daarop negatief werd beslist, bleef het stil.

Argument  Volgens zijn advocaat heeft Nederland de positie van Poch zelf
gecreëerd door hem op diens laatste Transavia-vlucht in Valencia door de Spaanse
politie te laten arresteren, waarna uitlevering aan Argentinië volgde.

Het argument dat ons land zich niet inlaat met buitenlandse rechtsgang gaat niet
op , aldus hoogleraar internationaal recht Knoops.  Ons land heeft immers wel
tienduizenden euro's gespendeerd om Greenpeace-activisten vrij te krijgen.

LOAD-DATE: 26 December 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                               4 of 176 DOCUMENTS



                                  De Telegraaf

                            27 december 2013 vrijdag

Levend park

SECTION: Kunst; Blz. 14

LENGTH: 230 woorden


Het is zonder overdrijving het beroemdste park van Nederland: het Vondelpark in
Amsterdam. Volgend jaar viert het zijn honderdvijftigjarig bestaan   een bewogen
geschiedenis van een burgerinitiatief voor de gewone man. Fotograaf Frank van
Paridon laat in Het Vondelpark gevoel  zowat alle facetten van het park zien.

Het is alleen al vanwege zijn vorm een opmerkelijk park: op z'n breedst 300
meter, in de lengte twee kilometer. Het formaat zie je er zo een-twee-drie niet
vanaf bij binnenkomst van de kant van het Leidseplein, waar het maar enige
tientallen meters breed is.

Seizoenen  Maar al gauw opent het zich met z'n vijvers, lanen, bomen en
gebouwen. Van Paridon, een reisfotograaf die er vlakbij woont, laat ze in tal
van hoedanigheden zien, per thema. In de vier seizoenen natuurlijk, maar ook aan
de hand van karakteristieke 'bewoners' als fietsers, kinderen, honden of
sporters. En de échte bewoners: vogels, bloemen, bomen. Elk hoofdstuk wordt
voorafgegaan door een historische foto, waardoor een hoofdstukje meteen diepte
krijgt.

Zo wordt Het Vondelpark gevoel  een bron van weetjes (over krakers, hippies, de
oorspronkelijke naam   Het Nieuwe Park   de parkieten en Koninginnedag), maar
bovenal een kijkboek en voor wie er is geweest een en al herkenning. Mooie
opmaat voor de viering van die respectabele verjaardag.

Bertjan ter Braak

LOAD-DATE: 26 December 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                               5 of 176 DOCUMENTS



                                  De Telegraaf

                            20 december 2013 vrijdag

Het succes van Alleman en Van Duin

SECTION: RTV; Blz. 2

LENGTH: 84 woorden


Vijftig jaar terug brak André van Duin door als tv-komiek. Generaties groeiden
sindsdien op met de revueartiest en tv-typetjes als Meneer Wijdbeens en
Willempie. In Evenblij met   blikt de 66-jarige komiek samen Frank Evenblij
terug op zijn succesvolle carrière.

Precies een halve eeuw geleden ging ook de film Alleman  van Bert Haanstra in
première. Koos Postema staat in MAX TV Wijzer  stil bij het succes van deze
klassieker, waarin het leven van de gewone man in de jaren zestig centraal
staat.

LOAD-DATE: 19 December 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                               6 of 176 DOCUMENTS



                                  De Telegraaf

                            20 december 2013 vrijdag

Pensioenplan valt slecht;
'De enige die er beter van wordt, is het Rijk, niet de werknemers'

SECTION: WatUZegt; Blz. 6

LENGTH: 580 woorden


Den Haag mag dan blij zijn met het pensioenakkoord, de deelnemers aan de
Stelling van de Dag zeer zeker niet. Maar liefst 87 procent stemde negatief. Het
is een kortetermijnoplossing, vinden de tegenstanders.  De jongeren krijgen de
rekening gepresenteerd in de toekomst. Maar dat zal dit kabinet een zorg zijn.
Hun hachje is weer voor even gered.

VVD, PvdA, D66, ChristenUnie en SGP hebben afgesproken dat de jaarlijkse
pensioenopbouw in 2015 omlaag gaat van 2,25 naar 1,875 procent van het inkomen.
Door de lagere pensioenopbouw kunnen de premies worden verlaagd en door de
lagere premies houden werknemers netto meer geld over. Goed nieuws zou je
denken, maar driekwart ziet dat toch anders.  Mijn portemonnee wordt nu gespekt
met een paar honderd euro per jaar en na mijn pensioen gekort met duizenden
euro's per jaar , zegt iemand. Anderen leven meer bij de dag.  Ik leef nu en heb
baat bij meer nettoloon nu de kinderen klein zijn. Het is maar de vraag of je je
pensioen haalt.

Sigaar  Het kabinet gaat ervan uit dat het toch mogelijk blijft een goed
pensioen op te bouwen omdat iedereen straks langer werkt en dus langer kan
sparen voor zijn oude dag. Ruim 90 procent is daar een stuk somberder over
gestemd.  Deze regering neemt een heleboel aan, waar geen moer van terecht komt.
Langer werken om hetzelfde pensioen op te bouwen is een sigaar uit eigen doos.
Met de steeds hoger wordende werkloosheid kun je minder pensioen opbouwen en
daar word je later op afgerekend.

Sommigen merken op dat de maatregel de lagere inkomens het hardst raakt.  De
politici maken er straks nog goede sier mee ook: kijk eens, de mensen hebben
vanaf volgend jaar iets meer te besteden. Maar dat ze die mensen over zoveel
jaar met een onvoldoende pensioen in de armoede storten, zeggen ze er niet bij.
Dan zijn ze al lang weg.  De gewone man heeft nu al moeite om de eindjes aan
elkaar te knopen en zal beslist niet gaan bijsparen voor zijn oude dag, denkt
menigeen.

Wat kun je nu sparen? Je hebt je geld hard nodig om je hoofd boven water te
houden , beaamt iemand. Hij behoort tot de 46 procent die zegt niet te kunnen of
willen bijsparen. Een vrijwel even groot percentage echter is dat wel van plan
of doet dat al. Zij vinden dat mensen niet alles van de Staat mogen verwachten
en een eigen verantwoordelijkheid hebben, dus zelf extra geld opzij kunnen
leggen. Sommigen zouden het liever helemáál zelf doen, zodat je geen
pensioenfonds meer nodig hebt. Een deelnemer zegt:  Ik vind de verplichte
pensioenopbouw al een draak van een systeem. Ik wil zelf kunnen kiezen in plaats
van mijn vorige baas, mijn huidige baas en mijn volgende baas. Straks heb ik
drie sprokkelpensioentjes, dat schiet echt niet op.

Bijna twee derde is het met de vakbonden eens dat de huidige generatie jonge
werknemers uiteindelijk de klos is.  Er wordt te weinig ingelegd. Als ik zie wat
ik aan pensioen overhoud na 43 jaar werken, wens ik iedereen veel succes toe de
komende jaren!

Een minderheid is wel blij dat er een akkoord op tafel ligt. Eindelijk rust en
duidelijkheid, vinden zij.  Goed dat een aantal partijen verantwoordelijkheid
heeft genomen om een knoop door te hakken. Wil Nederland vooruit, dan zal dit
vaker moeten gebeuren in plaats van alleen maar de hakken in het zand te zetten.

Margo Stols

Vandaag is er weer een Stelling van de Dag. U kunt er aan meedoen van 11.00 tot
15.30 uur via www.telegraaf.nl en www.wuz.nl.

LOAD-DATE: 19 December 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                               7 of 176 DOCUMENTS



                                  De Telegraaf

                           19 december 2013 donderdag

En de Loeki   gaat naar ;
Meer dan 500.000 stemmen uitgebracht

SECTION: RTV; Blz. 2

LENGTH: 375 woorden


Frank Lammers met die tassen, Anouk met het Songfestival, kamperen met de bank
anno Nu, of wordt het toch het afscheid van Martine Bijl? Art Rooijakkers maakt
vanavond tijdens een feestelijke live-uitzending bekend wie zich de winnaar van
de Ster Gouden Loeki 2013 mag noemen.

Of het wordt de hond die het geluid van een Volkswagen kan nadoen, of die van
die Koekoek, of nee, misschien toch   Rooijakkers kan zelf nauwelijks kiezen.

Niet dat ik direct fan ben, hoor. Iedereen moppert altijd over die reclames. En,
eerlijk is eerlijk, je doet mij er ook niet altijd een plezier mee. Maar er
zitten pareltjes tussen. Die niet alleen creatief, maar ook nog eens mooi
filmisch gemaakt zijn. Bij sommige loop ik rustig weg om even koffie te zetten,
bij een ander blijf ik hangen. Zo werkt het voor iedereen in Nederland wel, denk
ik.

Olifant  De afgelopen tijd werden meer dan een half miljoen stemmen uitgebracht
op favoriete reclamespotjes. Rooijakkers:  Het bewijs toch dat het leeft onder
de kijker? Ondanks het gezeur over die onderbrekingen is er ook veel lof.
Herinner je je die reclame van die olifant van Rolo nog? Of die filmpjes met
Patrick Stoof, die van rijke landheer afzakt tot Jan Modaal? Briljant! Ik vind
het ook wel mooi dat daar eens per jaar tijdens een mooie live-uitzending bij
wordt stilgestaan.

We zien tal van bekende Nederlanders in die spotjes voorbijschuiven. Maar de
bekende AVRO-presentator niet.  Ik denk dat het beter is om échte acteurs voor
die filmpjes te vragen dan een presentator. Het gaat toch om speedy verhaaltjes
van maximaal 45 seconden waarin je de kijker moet zien te vangen. En, het moet
ook bij je passen. Je zal mij niet snel een reclame over pampers zien doen, ik
heb geen kinderen.

Live vanuit de Gashouder in Amsterdam wordt voor de 19e keer op rij de mooiste,
meest aansprekende óf meest bijzondere tv-commercial van 2013 bekroond met de
Ster Gouden Loeki. Eerder deze week werd in Radar  de Loden Loeki, voor de meest
irritante reclamespot, uitgereikt aan Maarten van der Weijden (Menzis) en
internetwinkel Bonprix.

Reclame wordt  niet door iedereen gewaardeerd, het is toch een eer om met de
Gouden Loeki Award naar huis te gaan.

LOAD-DATE: 18 December 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                               8 of 176 DOCUMENTS



                                  De Telegraaf

                           19 december 2013 donderdag

'Een schrijnend voorbeeld van politiek gehannes'

SECTION: WatUZegt; Blz. 6

LENGTH: 1040 woorden


De 'Nacht van Duivesteijn' had voorgoed in ons geheugen gegrift kunnen zijn,
maar Adri kreeg koude voeten. Hij had ons als een soort verlosser van het
onzalige clubje Rutte/Samsom af kunnen helpen en meteen de kiezers kunnen laten
zien dat bij de PvdA nog echte mannen te vinden zijn. Maar het werd niet Adri's
'finest hour', want hij liet zich met wat vage beloften van Blok het bos in
sturen. Een schrijnend voorbeeld van politiek gehannes, dat we maar snel moeten
vergeten.

R. Schulte, Helvoirt

Strohalm  Na veel tamtam en nog meer branie toch het 'ja' van senator Adri
Duivesteijn was de laatste strohalm voor de coöperaties om te voorkomen dat deze
voor de regering belastingen gaan innen. Als laatste socialist met inzicht en
principes zwicht ook hij voor de commerciële inhaligheid van de overheid met
slechts de toezegging dat er over twee jaar een evaluatie volgt! Meneer
Duivesteijn, u weet beter dan wie ook dat wanneer de overheid eenmaal iets
instelt en binnenharkt, zij dit nooit meer teruggeeft en/of afschaft.

W. de Brouwer, Venlo

Ego  Wist u dat de PvdA-senator Adri Duivesteijn kampioen geldverspilling is?
Tijdens zijn wethouderschap Ruimtelijke Ordening in Den Haag stond hij al bekend
als de man die veel geld uitgaf. Miljoenen zijn verspild aan wilde
proefprojecten die nooit van de grond kwamen. Dat Den Haag een artikel
12-gemeente werd (bouw stadhuis en vernieuwing Schilderswijk) was mede te danken
aan zijn drang om geld uit te geven dat er niet was. Een echt PvdA-stokpaardje.
Dezelfde politicus moest nu zo nodig zijn podium zoeken in de Eerste Kamer en de
verhoudingen op scherp zetten. Wanneer gaan politici nu eindelijk eens werken
aan het welzijn van Nederland in plaats van aan hun eigen ego?

W. Waaijer, Alphen aan den Rijn

Tijdelijk  Na het tijdelijke kwartje van Kok hebben we nu het tijdelijke
woonakkoord van Duivesteijn. Wel toevallig dat het beiden leden van de PvdA zijn
en dat we van het tijdelijke nooit weer afkomen.

John Lok, Denekamp

Democratie  De eenakter in de Eerste Kamer opgevoerd door heer Duivesteijn toont
mijns inziens feilloos aan dat de parlementaire democratie op haar laatste benen
loopt, of zelfs al voorbij de uiterste houdbaarheidsdatum is en allang niet meer
mag bogen op de titel 'minst slechte systeem'. Immers, iedereen die, ook al is
het nog zo rudimentair, dit afgrijselijke onvermogen van de politieke elite
gadeslaat, kan niet anders dan tot de conclusie komen dan dat het niet de vraag
is óf de parlementaire democratie moet worden afgeschaft, maar wanneer!

Hugo Pronk, Amsterdam

Carrière  Een nieuwe carrière voor senator Duivesteijn als drama-acteur bij de
Haagsche Comedie.

Theo Jooren, Haarlem

Uitdeuken  De Rabo heeft een uitdeuk-manager aangesteld. Wél iemand uit eigen
gelederen natuurlijk....! Die weet tenminste wáár en hoe diep hij moet uitdeuken
zonder de gevestigde orde te beschadigen! Eén van de eerste acties zou moeten
zijn: stoppen met de modieuze geldsmijterij naar de sport. Dit kost ontzaglijk
veel en heeft tot dusver alléén maar reputatieschade opgeleverd. Rabo, ga terug
naar de basis en ga je klanten helpen met geldbeheer! En hou op met overal
bankpaleizen neerzetten waar de klant zich allang niet meer thuis voelt!

H.A. van Enst, Goor

Vervreemding  Dat de mensen vervreemden van de politiek is niet verwonderlijk.
De gemeente Wassenaar treft naar aanleiding van een affaire over seksuele
intimidatie een financiële regeling van 151.000 euro (gemeenschapsgeld) voor
vier ambtenaren. De ex-gedeputeerde Hooijmaijers heeft, ondanks zijn
veroordeling voor witwassen en valsheid in geschrifte, sinds hij in 2009 aftrad
334.000 euro wachtgeld ontvangen. Des te schrijnender zijn de bijstandsplannen
van staatssecretaris Klijnsma om mensen met een handicap verplicht te laten
werken voor hun uitkering, wat uiteraard met ruim 700.000 werklozen een utopie
is. Waar de politiek uitermate terughoudend is met het snijden in hun
goudgerande (wachtgeld)regelingen, is men niet te beroerd de zwakken en zieken
in onze samenleving aan de bedelstaf te brengen. Hoezo nog vertrouwen in de
politiek?

Klaas Zwaan, Egmond ad Hoef

Regeren  Als in het verleden een kabinet viel, zei ik altijd 'jammer, want het
land moet toch geregeerd worden'. Wanneer nu het kabinet-Rutte gaat vallen, zeg
ik 'gelukkig, want het land moet toch geregeerd worden'.

Tiemen Dinkeloo,

De Rijp

Wrang  Veroordeeld worden voor onrechtmatig handelen en dan vrolijk nog 300
duizend eurootjes opstrijken aan wachtgeld is toch buitengewoon wrang. Zeker
voor werknemers die geheel buiten eigen schuld hun baan verliezen en rond moeten
komen met een WW-uitkering. En de politiek en overheid blijven maar
schouderophalend roepen dat zij geen middelen hebben om in te grijpen.
Fabeltjes, zoethouders van de bovenste plank. Niemand snijdt er toch in eigen
vlees en wil het risico lopen dat de beerput nog verder opengaat. Daar kan
iedereen toch wel begrip voor opbrengen!

P. Kuipers,

Zoetermeer

Kerstgroet  Prachtig al die publicaties over de verwennerij voor de
thuiszorgers, verdiend! Geweldig werk, maar er zijn ook zorgverleners in
verpleeghuizen. Mijn dochter (56) zet zich hier ook met ziel en zaligheid in
voor de bewoners. Stuurt u ook eens een klein zonnestraaltje naar al deze
hardwerkende verpleegkundigen.

Mevr. Steltenpool,

Maassluis

Onbegrip  Wassenaar treft naar aanleiding van vermeende seksuele intimidatie een
financiële regeling van 151.000 euro met vier ambtenaren. De corrupte
oud-gedeputeerde Hooijmaijers ontvangt ruim 330.000 euro aan wachtgeld. Kan
iemand dit nog uitleggen aan de normale burgers in dit land?

Leen Erik Andrea, Wormerveer

Verdwijngat  Tot mijn verbazing lees ik dat Europa 14 miljoen euro heeft
uitgetrokken om een zwart gat nauwkeurig in beeld te brengen. Maar Europa
kiepert toch dagelijks al tientallen miljoenen, zo niet meer, eurootjes van ons
in de bodemloze put? Als ze daar eens in kijken, zien ze ook zo'n zwart
verdwijngat en dat is ook nog dichterbij.

J. Eijsink

LOAD-DATE: 18 December 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                               9 of 176 DOCUMENTS



                                  De Telegraaf

                            17 december 2013 dinsdag

Landmacht komt met groot charmeoffensief;
Militairen tijdens jubileumjaar massaal de kazernes uit

SECTION: Binnenland; Blz. 9

LENGTH: 367 woorden


door Roy Klopper  UTRECHT , dinsdag  De Koninklijke Landmacht trekt in zijn
200-jarige jubileumjaar massaal de kazernes uit om zich in straten, op pleinen
en in schoolklassen voor te stellen aan de bevolking.

Het verjaardagspartijtje van de landstrijdkrachten in 2014 begint op 9 januari
nog vrij formeel met een ceremoniële vaandelgroet aan de Koning op Plein 1813 in
Den Haag. Toch is ook daarvoor al een symbolisch aantal van 200 tribuneplekken
gereserveerd voor `gewone burgers'. In de avonduren is er een speciaal
jubileumconcert in de Koninklijke Schouwburg van de hofstad waarbij prinses
Beatrix aanwezig is.

Groen  Op 22 april probeert de landmacht zoveel mogelijk militairen voor de klas
te krijgen om scholieren met persoonlijke verhalen een beeld te geven van het
dagelijkse leven binnen het leger. Een dag later moet Nederland groen kleuren
als landmachteenheden zich over het hele land verspreiden om op stads- en
dorpspleinen het contact met de burgers te zoeken en daarnaast demonstraties te
geven.

Concerten  Gedurende het hele jaar trekt de Koninklijke Militaire Kapel Johan
Willem Friso langs alle provincies met publieksconcerten. Tot eind 2014 zijn
veel van de doorgaans strikt afgeschermde grote oefeningen van onder meer de
Luchtmobiele Brigade, het Korps Commandotroepen en de gemechaniseerde brigades
opengesteld voor het publiek.

Bewustzijn  Commandant der Landstrijdkrachten Mart de Kruif meldt dat bewust
contact wordt gezocht met de buitenwereld:  De landmacht beschermt de belangen
van de Nederlandse samenleving en treedt ook namens haar op. Omdat militairen
zijn voorbereid op het ergste, zijn ze dagelijks van nut in andere situaties.
Ons jubileumjaar is een goed moment om aan dat bewustzijn te werken , aldus de
generaal.

Landmachtoverste Mike Bos sprak al tijdens de voorbereidingen van een
'revolutionair plan':  Wie het grote publiek wil bereiken, moet wat nieuws
durven.

Het zal wennen zijn. Vroeger zetten we twee dagen per jaar de poorten van een
kazerne open. Maar als je dat in het noorden deed, zag je amper mensen uit het
zuiden. Nu komen we zelf naar alle uithoeken van het land om te vertellen over
ons werk.

LOAD-DATE: 16 December 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              10 of 176 DOCUMENTS



                                  De Telegraaf

                           12 december 2013 donderdag

India, ramp of zegen?

SECTION: Sport; Blz. 24

LENGTH: 613 woorden


COLUMN

Ik volg deze week als toeschouwer Jong Oranje met mijn zoon Thierry, die in het
Indiase New Delhi het WK hockey voor junioren speelt. Het is een van de vele
hockeytoernooien die India de komende jaren organiseert. De internationale
hockeybond FIH zet voor behoud van de olympische status vol in op het land met
1,3 miljard inwoners.

De finale van de Hockey World League voor mannen wordt begin 2014 georganiseerd.
Dat herhaalt zich in 2015 en 2017. De WK junioren keert terug in 2016 en het
`grote' WK van 2018 vindt daar ook plaats. India krijgt dus nadrukkelijk de tijd
om zich te ontwikkelen. Als organisator hoeft het zich niet te kwalificeren voor
de grote toernooien en op deze manier kan het de aansluiting terugvinden met de
wereldtop.

Het prachtige land van duizenden culturen, riksja's, tempels, moskeeën én een
van de zeven wereldwonderen, de Taj Mahal, heeft echter een lastig probleem: het
staat synoniem voor corruptie.

De onlangs aangestelde IOC-voorzitter Thomas Bach stelt er paal en perk aan. In
de Indiase krant stond de waarschuwing dat hij India uit de mondiale olympische
beweging gooit als het niet afrekent met corruptie.

Het IOC treft te vaak corrupte officials en sportbobo's. Geld van sportbonden en
atleten wordt verduisterd, bevriende atleten worden naar wedstrijden gestuurd,
terwijl degenen die zich kwalificeren thuis moeten blijven en sportbonden
zoals de hockeybond   splitsen zich gewoon in tweeën als bestuursleden ruzie
hebben. Volstrekt ontoelaatbaar voor IOC en FIH. Tegenwoordig is er gelukkig
weer één hockeybond.

New Delhi kende de afgelopen dagen verkiezingen. De zittende Congrespartij
verloor ten opzichte van de oppositie en `partij van de gewone man' Bharatiya
Janaty Party (BJP). De bevolking is na vijftien jaar bewind de corruptie meer
dan zat en gelooft in de aanpak van de BJP, die de corruptie wil aanpakken. Het
is een voorbode op de landelijke verkiezingen in de lente van 2014. De
verwachting luidt dat net als in Delhi de BJP aan de macht komt.

Maar of de corruptie   onder ambtenaren gemeengoed   daarmee verdwijnt?
Corruptie zit in het bloed van de Indiase bevolking. Toch gokt de FIH op India.
Dat is aan één kant ook wel logisch. Ze moeten iets. En India heeft z'n
voordelen. Denk aan de bruisende economie van dit moment. Tijdens de Hockey
India League verdienen spelers voor vier weken hockey met gemak bedragen tussen
de 50.000 en 80.000 euro.

En India is natuurlijk toch het land met een hockeytraditie. In de periode
1948-1980 waren ze vijfmaal olympisch kampioen. Ze zijn alleen niet met hun tijd
meegegaan. Jarenlang speelden ze vanuit hetzelfde systeem: vijf aanvallers en
vijf verdedigers, met zogenaamde `binnens' (rechter- en linkermiddenvelder).
Totaal achterhaald. En wat te denken van de kunstgrasrevolutie in de jaren
tachtig, die volledig aan India voorbij ging.

Maar de eerste voorzichtige stappen richting een zonnige hockeytoekomst lijken
gezet. Onder leiding van performance manager Roelant Oltmans en de Australische
coach Terry Walsh heeft India zich geplaatst voor het WK 2014 in Den Haag. Dit
in tegenstelling tot Pakistan. Het buurland van India werd in 1994 onder leiding
van Hans Jorritsma nog wereldkampioen, maar is net als India ver weggezonken en
ontbreekt voor het eerst in de historie op een WK. Terwijl Jong Pakistan deze
week ook ronduit slecht draait, doet Jong India heel behoorlijk mee. Het was
alleen niet genoeg om de kwartfinales te bereiken.

Het is dus afwachten. Of India gaat de FIH opbreken of India wordt de redding
van het hockey. Ik neig vooralsnog naar het laatste.

LOAD-DATE: 11 December 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              11 of 176 DOCUMENTS



                                  De Telegraaf

                            10 december 2013 dinsdag

'De politiek wil het nog steeds niet snappen'

SECTION: WatUZegt; Blz. 6

LENGTH: 1054 woorden


Het aftreden van het Tweede Kamerlid van de VVD, de heer Huizing, laat zien dat
de politiek het nog steeds niet wil snappen. Eerst treedt de man om persoonlijke
redenen af en weigert uitleg te geven, maar wil wel wachtgeld. Na veel commotie
geeft hij toch uitleg en blijkt hij al vaker betrapt te zijn en het intern te
hebben stilgehouden. Waarom mag een politicus wel opstappen, maar niet ontslagen
worden? Waarom mag een politicus uit eigen beweging opstappen en dan toch
wachtgeld krijgen? Terwijl voor een gewone burger en de WW dit niet geldt? En
waarom is hij de zoveelste politicus die wordt betrapt met alcohol op? Hoe
kunnen we op politici vertrouwen als ze zich niet eens kunnen houden aan de
wetten die ze voor ons bedenken?

Gerard van Stijn, Haarlem

Woekerpolis  Vierduizend banen weg bij verzekeringsreus Achmea. Diezelfde
verzekeraar heeft mij destijds onder het merk Avéro een woekerpolis aangesmeerd
als zijnde een goed en betrouwbaar product. Jammer voor deze mensen, maar ik kan
er geen traan om laten.

Ron Koster, Hoogwoud

Misbruik  Roemeense seksslavinnen, iedereen walgt van dit soort praktijken. De
daders zullen gepakt worden, daar twijfel ik niet aan. Maar wanneer worden de
'klanten' opgepakt? Hoe ziek moet je zijn om van deze vrouwen misbruik te maken?
Stel dat maar strafbaar met heel hoge gevangenisstraffen!

D.v.d.Meijden, Veenendaal

Wie betaalt?  Algemene eu(ro)forie!! Er komt een Europees bankenfonds dat gevuld
wordt door de financiële sector (de banken) zodat de belastingbetaler niet meer
hoeft te betalen voor bankfaillissementen. Zeggenschap over onze eigen
bankensector raken we kwijt aan 'Europa'. Mijn conclusie is dat het niet
uitmaakt of ik moet meebetalen als belastingbetaler of als bankrekeninghouder.

Ed Verstraten

Slaven  Waar is Prem en met hem de andere antipietslaven? Laten ze opkomen voor
de slaven van deze tijd, te denken aan de malafide uitzendbureaus die Polen,
Bulgaren e.a. schandalig uitbuiten. Aan de slaven van toen is niets te
veranderen, kom op voor de slaven van nu, daar is veel aan te verbeteren.

Joks van Veen, Alkmaar

Smeergeld  Smeergeld, steekpenningen, gefêteerd worden, een dure vakantie
aangeboden krijgen, voor niks logeren in een heel grote villa in een warm land,
gratis businessclass vliegen, heel scheef wonen, ontwikkelingshulp, de beste
kavels krijgen in een nieuw plan. Een zwartgeldcircuit met een omvang van het
halve bnp. Wie de kans krijgt of ziet, doet eraan mee, en de top het meest.
Zelfs politici steken onterecht dagvergoedingen in hun zak of geven zogenaamd
advies en gaan dan vertellen dat een ander het niet mag. Ophouden met
schijnheilig doen. Het verschijnsel is van alle tijden en zal nooit verdwijnen.

A.K. van der Staal, Ridderkerk

Olifant  Minister Timmermans een diplomaat? Zijn optreden in de kwesties met
Rusland was stuntelwerk van de bovenste plank. Een groot land als Rusland liet
dat niet over zijn kant gaan. Zijn optreden in Israël is ook weer een voorbeeld
van de olifant in de porseleinkast. Een klein democratisch land als Israël, dat
dagelijks moet vechten om niet van de kaart geveegd te worden, schrijft hij voor
hoe te handelen voor de veiligheid van deze minister. Wat een kanjer. Kleine
landen de les lezen, daar zijn we als Nederlandse politici groot in.

J. Muijsers

Afkopen  Trots zijn wij op onze scheiding van kerk en staat. Ons rechtssysteem
echter is tegenwoordig griezelig nauw verbonden met financiële factoren. Is een
bedrijf/persoon economisch belangrijk genoeg dan is het afkopen van vervolging
schering en inslag. Wordt het niet tijd voor een scheiding van rechterlijke
macht en de eigenlijke kerk van tegenwoordig: economisch belang? Een verbod op
de mogelijkheid vervolging af te kopen. Er dreigt immers anders een schrijnende
rechtsongelijkheid tussen vermogend en de rest. En de basis van onze
rechterlijke moraal   voor zover niet al verbleekt   wordt gestuurd door de mate
van liquiditeit.

Joost van der Meent,

Amsterdam

Kerstgeschenk  Nederland schenkt Israël een tweede containerscanner van 2,5
miljoen euro. Maar ze gebruiken hem niet, ook de eerste is niet in gebruik. Ik
zou zeggen  ophalen die dingen, verpatsen en de opbrengst gebruiken als
kerstgeschenk voor alle Nederlandse gezinnen. Ik beloof dat ik het in de
Nederlandse economie stop.

Andre Monnik, Lelystad

Ditzo  Ditzo maakt dit jaar géén tv-reclame. Het geld dat hiervoor was
gereserveerd, stellen ze nu beschikbaar voor kankeronderzoek. Een pluim voor
Ditzo, nu de rest van de rijke zorgverzekeringen nog!

Mevr. Brugman, Lelystad

Mandela  Ik heb nog nooit een reden gezien om tegen iemand op te kijken, behalve
bij Nelson Mandela. Wat een zeldzaam groot mens  Ik zal nooit de dag vergeten
dat ik in 2004 door Soweto werd gereden door de piccolo van het hotel, die mij
naar het vliegveld bracht. Hij wees me op de plek waar Mandela voor het eerst
zijn toespraak aan het volk gaf. De belangrijkste reden dat het nu elke dag
beter ging, aldus de piccolo, was dat Madiba na zijn vrijlating, vooral na het
leed dat hem was aangedaan, zei: 'Stop the killing!' En dat hij daarmee doelde
op het onderlinge moorden in Soweto. 'Twee maanden geleden stond hier rechts nog
een rij krotten. Nu staan er moderne appartementen ' zei hij daarna. Rust zacht,
Nelson Mandela, je hebt het verdiend.

Mark Arts

Moddergooien  Ex-PVV'ers, met nadruk op 'ex', beweren nu dat Wilders zes jaar
geleden wel van plan was een koran te verbranden in zijn film Fitna. Toen Hirsch
Ballin van Justitie dit naar buiten bracht, noemde Wilders hem een leugenaar.
Wie er nu wel of niet gelogen heeft, kunnen we zes jaar later maar beter in het
midden laten. Opvallend is wel dat het altijd de 'afvalligen' zijn die zulke
dingen openbaar maken. Het is net als moddergooien bij een vechtscheiding.
Niemand wint en iedereen verliest.

C. Rietveld, Amstelveen

Hielspoor  In de zaterdageditie stond in Weekeinde een artikel over hielspoor.
Jammer dat de podotherapeute niet genoemd werd. Er valt toch nog wel winst te
behalen bij hielspoor als dit door een podotherapeute wordt behandeld.

Astrid Roijen, Amsterdam

LOAD-DATE: 9 December 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              12 of 176 DOCUMENTS



                                  De Telegraaf

                            4 december 2013 woensdag

'Slappeknieënbeleid funest';
Lezers pleiten voor strengere opvoeding en zwaardere straffen

SECTION: WatUZegt; Blz. 6

LENGTH: 592 woorden


Een greep uit het nieuws van afgelopen weekend: drie geweldsincidenten tegen
bus- en trambestuurders, een Amsterdamse kroegbaas die 'zomaar' in elkaar wordt
geslagen en een 14-jarig voetballertje dat een kopstoot krijgt van een
supporter. Ruim 70 procent van de deelnemers aan de Stelling van de Dag heeft de
indruk dat geweld steeds 'normaler' wordt.

Er is een sterk afnemend normbesef. Vroeger leerde je normen van je ouders, de
kerk en de overheid. We voeden onze kinderen niet meer goed op. Respectloosheid
is het gevolg.

Volgens de ja-stemmers is internet ook debet aan het, in hun ogen, toenemende
geweld.  Mede door sociale media wordt het steeds 'normaler' om je verbaal als
een hufter te gedragen. De stap naar fysiek geweld lijkt dan ook 'normaler',
maar is natuurlijk schandalig. 'Ik heb last van jou dus doe ik jou wat', zie je
steeds vaker , zegt er een. Een ander:  Geweld wordt steeds meer gezien als iets
'spannends' en wordt gevoed door de amusementsindustrie. Kansloze jongeren
kunnen zich even stoer voelen, het is een uitlaatklep en ze tellen mee. Het
geweld wordt zelfs verheerlijkt in games, op tv en in de bioscoop.

Flutstrafjes  Grootste probleem bij dit alles is dat er te weinig sancties
tegenover staan, zo is de mening van velen.  Gezien de flutstrafjes die
uitgedeeld worden, trekt een geweldpleger de conclusie dat het niet zo erg is.
Als de overheid niet harder optreedt, worden de geweldsincidenten steeds
talrijker en heftiger, waarschuwt menigeen.

Een ov-verbod voor geweldplegers tegen bus- en tramchauffeurs bijvoorbeeld, is
een prima maatregel, maar niet afdoende, meent 95 procent. Twee derde vindt dat
dit soort gespuis celstraf verdient. Ook pleiten er veel voor een geldboete.  En
dan een flink bedrag. Daarmee raak je ze het hardst. Ook ouders moeten
aansprakelijk gesteld worden. Dan is het zo afgelopen.

Geweld tegen bestuurders en controleurs in het openbaar vervoer moet niet
strenger gestraft worden dan geweld tegen 'gewone' burgers, vinden de meesten.
Het is raar dat geweld tegen sommige beroepsgroepen als 'erger' wordt gezien.
Alsof het voor mij minder erg is om aangevallen te worden dan voor een
buschauffeur.

Leeftijd  Bij geweldsincidenten gaat het vaak om jonge daders. Ruim driekwart is
van mening dat die de consequenties van hun daad net zo goed kunnen overzien als
volwassenen. Sommigen wijzen in dit verband naar de daders van de overval op
juwelier Stratmann. Zij kregen in hoger beroep strafverlaging vanwege hun jonge
leeftijd.  Belachelijk , reageert iemand.  Jongeren die 'grotemensen'delicten
plegen moeten ook als 'grote mensen' gestraft worden.

Maandag was het een jaar geleden dat grensrechter Van Nieuwenhuizen werd
doodgeschopt op het voetbalveld van Buitenboys in Almere. Ondanks alle
maatregelen die de KNVB heeft getroffen, hebben de meesten niet de indruk dat de
sfeer op en rond het veld is verbeterd. Datzelfde beeld geeft ook een poll op
http://Telesport.nl: 89% van de 11.000 deelnemers vindt dat het respect op de
velden sinds vorig jaar eerder is af- dan toegenomen.

Ruim een kwart stemde negatief op onze stelling.  Ik weiger geweld normaal te
vinden , zeggen zij.  Geweld mag nooit normaal zijn. Voorkomen begint bij het
aanleren van respect voor het leven en voor een ander. Koppel dit aan een hoge
strafmaat en je hebt een voorbeeld.

Margo Stols

Vandaag is er weer een Stelling van de Dag. U kunt eraan meedoen van 11.00 tot
15.30 uur via www.telegraaf.nl en www.wuz.nl.

LOAD-DATE: 3 December 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              13 of 176 DOCUMENTS



                                  De Telegraaf

                            3 december 2013 dinsdag

'De hoeveelste verbroken belofte is dit?'

SECTION: WatUZegt; Blz. 6

LENGTH: 1046 woorden


Toen in 2013 het eigen risico zorgkosten met 100 euro werd verhoogd, werd minima
beloofd dat zij zouden worden gecompenseerd. Dat dit een wel erg tijdelijke
pleister op de wonde was, werd niet vermeld. In januari 2014 wordt niet alleen
die compensatie teruggedraaid, maar voor de goede orde wordt er nog bijna zo'n
bedrag extra gekort op de zorgtoeslag (van 89 naar 72 euro). Ik kan nu alleen
nog een zorgverzekering betalen met het hoogste eigen risico (860 euro) en
zonder aanvullende verzekeringen zoals fysiotherapie en tandarts. M.a.w. ik kan
me verzekeren zolang ik er maar geen gebruik van maak! De hoeveelste verbroken
belofte van het kabinet is dit? Ik ben de tel kwijt.

E. Merssen, Hellevoetsluis

Spaarpotje  Idee aan de uitbetalende instantie om de zorgtoeslag direct over te
maken aan de zorgverzekeraar. Te veel betaald? Aan het einde van het jaar
retourneren, leuk spaarpotje!

Mevr. Brugman, Lelystad

Corruptie   Dagelijks lezen we over omkopingen, steekpenningen, corruptie en
zichzelf verrijkende managers. Het schijnt heel normaal te zijn. Politieke
vriendjes krijgen prachtige banen. Soms komt het aan het licht en dan wordt er
met twee of zelfs meer maten gemeten. De een wordt vervolgd, de ander niet of
kan het afkopen. Onlangs de zaak van de marktmeesters in Amsterdam. Zeven worden
vervolgd met veel inzet door opsporingsambtenaren. Eisen rond de twee jaar.
Andere (foute) marktmeesters worden niet aangepakt wegens 'gebrek aan
capaciteit'. Het is een vreemde zaak dat hier zelfs sprake is van willekeur. Hoe
moet ik onze rechtsstaat nu zien?

Wim Knaap, Hoorn

Nivelleren  Jet Bussemaker wil studenten die uitblinken meer collegegeld laten
betalen. Je moet socialist zijn om deze dwaze vorm van nivellering te verzinnen.
Maar wat mij werkelijk ergert, is dat diezelfde socialisten het prachtig vinden
als het Nederlands elftal wint, of als we gouden medailles halen op de
Olympische Spelen, of als we schaatskampioenen hebben. Dan mag je kennelijk wel
uitblinken zonder gestraft te worden.

J.C. Heidstra, Engeland

Tol  Er wordt nogal verontwaardigd gedaan over de invoering van tol op de Duitse
wegen. Waarom eigenlijk? Ik vraag me al jaren af waarom Frankrijk, Oostenrijk en
Zwitserland wel tol heffen en Duitsland niet. Miljoenen niet-Duitsers maken
gebruik van de uitstekende snelwegen. Gratis. De Duitse burger mag dus wél
betalen voor die wegen en de rest van Europa maakt er vrolijk gebruik van. Dat
is krom. Ik vind het dus volkomen terecht dat ze nu tol gaan heffen.

F. Göbel, Leek

Tap  Eerst maken wij ons wekenlang massaal druk over alle afluisterpraktijken.
Nu zijn we al weer een week collectief boos dat de tap Teeven-Van Rey is
mislukt. Getapt of hypocriet?

A. Parker, Noordwijk

Jarig  Het Nederlandse Koninkrijk bestaat 200 jaar en dus zijn we allemaal een
beetje jarig, zo jubelt men alom. Nu is het usance dat de jubilaris een
partijtje geeft en dat wordt ook alom voor geselecteerde elitaire groepen
gedaan. Ook het gewone volk wordt niet vergeten en heeft zijn cadeautje al
gehad: Rutte 2.

R.F. Meihuizen

Hitlijstgesjoemel  We weten zo langzamerhand wel dat Erik de Zwart geen fan is
van onze Nederlandse artiesten, dit gelukkig in tegenstelling tot vele
landgenoten. Nu moppert hij weer over zogenaamde consumentenmisleiding omdat er
singles zouden worden opgekocht door de artiesten zelf om zo een hit te kopen.
Wat pas echt consumentenmisleiding is, is dat 'zijn' Top 40 grotendeels wordt
gebaseerd op airplay op de grote landelijke stations, ofwel op de mening van één
of enkele dj's die bepalen welke platen er gedraaid worden. En nee, dat zijn
inderdaad niet de hits van Gordon en Gerard Joling. Dat de Single Top 100, puur
gebaseerd op verkoop en legale downloads, afwijkt van de Top 40, zegt vooral
iets over de arrogantie van de landelijke zenders die hun neus ophalen voor deze
artiesten, waardoor ze door het ontbreken van airplay nooit hoog in die lijst
zullen komen.

Johan de Koning, Veldhoven

Leeftijd  Hoezo lagere straffen voor de overval op juwelier Stratmann? In
verband met de jonge leeftijd? Daders plegen een volwassen daad, dus nu gewoon
ook volwassen straffen. Schandalig en triest voor de nabestaanden!

Lily de Vries, Hoofddorp

Beoordeling  Kamerleden van de VVD begrijpen niet dat er in het onderwijs zo
weinig functioneringsgesprekken worden gehouden.  Volgens hen moeten goede
leraren een hoger salaris krijgen op basis van een beoordeling. Blijkbaar
begrijpen die Kamerleden niet dat onderwijsgevenden idealisten zijn die niet
enkel werken voor de centen, zoals veel VVD'ers. Wat die kortzichtige
mentaliteit met zich meebrengt, hebben we gezien bij de bonuscultuur.G. Ebisch,
Panningen

Reservisten  Minister Hennis zoekt 20.000 nieuwe reservemilitairen om de
uitdunning van de militaire capaciteit als gevolg van de bezuinigingen te
compenseren. Het is een gotspe. Eerst duizenden beroepsmilitairen na vele jaren
trouwe dienst op straat zetten en dan de gaten opvullen met deeltijdsoldaten.
Dit is dus wat de regering bedoelt met de 'participatiesamenleving': zelf zo min
mogelijk uitgeven en vervolgens de werkgevers met het probleem opzadelen. Waarom
schaffen we Defensie eigenlijk niet meteen af en huren we af en toe wat
buitenlandse soldaten om een vervelend klusje in het buitenland op te knappen?

Hans Brouwers, Zevenaar

Hardleers  Nee, zegt liefst 89 procent van onze bevolking op de vraag of er iets
is veranderd sinds de dood van grensrechter Van Nieuwenhuizen. Alleszeggend is
het feit dat de daders in de rechtszaal totaal geen respect en ontzag toonden
voor de rechters. Zelfs hun advocaten stelden doodleuk dat de verdachten
onschuldig waren. Zaten hier dan vijf verkeerde verdachten in de rechtbank?
Hiermee werd nog eens aangetoond dat onze rechtspraak volkomen verziekt is. Dan
te bedenken dat de weduwe en zonen van het slachtoffer in de rechtszaal aanwezig
waren. Ik zou zeggen: geen respect? Dubbele straf!

H.J. Lammerts, Wolvega

Collegegeld  Misschien kan minister Bussemaker een intelligentiebelasting
invoeren, de zogenaamde IQ-taks.

G.L. Smith, Wouw

LOAD-DATE: 2 December 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              14 of 176 DOCUMENTS



                                  De Telegraaf

                            2 december 2013 maandag

Gewoon

SECTION: Kunst; Blz. 13

LENGTH: 234 woorden


Doe maar gewoon, da's gek genoeg. Nederlandser dan dat motto bestaat zo ongeveer
niet. En het is heel toepasselijk op de herdenking van 200 jaar koninkrijk die
we dezer dagen vieren. Een wat vreemde constatering bij het idee dat we nou
juist voor het eerst een eigen koning hadden.

De drie biografieën die net zijn verschenen over de eerste drie Willems laten
dat gewone misschien een beetje buiten beeld, alhoewel Willem III juist heel
goed overweg kon met de gewone man. Als we verder kijken in de samenleving van
toen, en met name in de literatuur, dan vinden we onontkoombaar de enorme reeks
dominee-dichters. Door Tachtigers als Willem Kloos ongenaakbaar neergesabeld en
sindsdien is het weinig beter geworden. Hoewel, Rick Honings en Peter van
Zonneveld schreven De gefnuikte arend , een pracht van een biografie over Willem
Bilderdijk, de grootste van zijn tijd. Grillig, maar briljant.

En wie de samenleving van toen echt wil begrijpen, door de bril van de
literatuur, moet Nederlandse literatuur in de romantiek  van Marita Mathijsen
lezen. Al die behoudendheid van de dominee-dichters had een reden: de mensen
hadden helemaal genoeg van al die onzekerheden en omwentelingen van de tijd er
voorafgaand. Misschien zitten we in Nederland anno 2013 niet eens in zo'n heel
ander schuitje en moeten we die 19e eeuw eens met een andere bril gaan bekijken.

Bertjan ter Braak

LOAD-DATE: 1 December 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              15 of 176 DOCUMENTS



                                  De Telegraaf

                           30 november 2013 zaterdag

'Ik ben geen  praatjesmaker!';
Leo van der Kant

SECTION: Reportage; Blz. 3

LENGTH: 1610 woorden


In de kast een doos wijn, toegestuurd vanuit Tbilisi, door Sandra
Saakasjvili-Roelofs, de volgende maand afzwaaiende first lady  van Georgië.
Dank Leo, voor de fantastische ontvangst in Nederland!  Stapels kaarten op zijn
bureau, de 'topgeheime' adressenlijst bewaart hij zorgvuldig in de grote kluis
van zijn kantoor; een voormalig bankgebouw.

Vanaf morgen gaan de eerste van die kerstwensen de deur uit. Naar alle
staatshoofden op aarde, 254 mannen en vrouwen. Van Witte Huis tot Kremlin. Van
Nepal tot Burkina Faso. In december zaait Leo van der Kant om vanaf januari te
kunnen oogsten.  Ik krijg bijna altijd antwoord en de mooiste kaarten komen uit
de armste landen!

De groten van deze wereld naar het kleine Nederland laten komen , lacht de
Maastrichtenaar breeduit.  Dat was mijn droom, daarvoor richtte ik in 1985 ons
Assemblee Sprekersbureau op, het eerste van West-Europa. Helmut Kohl, Boris
Jeltsin, Bill en Hillary Clinton, George Bush. Ík nodigde ze uit, zíj spraken!

Vorig jaar nam zoon Maurice de dagelijkse leiding van het bedrijf over. Toch
heeft bourgondiër Van der Kant (70) nog lang niet al zijn troeven uitgespeeld.
Iedereen zal versteld staan, er komen nog een paar klappers.

Alleen grote namen scoren als sprekers?   Bekendheid is een goede aanbeveling,
zeker. Maar geen absolute noodzaak. Want onder de streep gaat het om het
inhoudelijke verhaal. Dat je dan ook nog eens goed voor het voetlicht moet
brengen. Let wel, een hele klus. Want je hebt sprekers die het kunnen, zij die
het niet kunnen en mensen die dénken dat ze het kunnen.

Hoe slaagde u erin Bill Clinton in 2001 naar Nederland te halen?   Mijn
strategie; mensen persoonlijk bezoeken, soms jaren van tevoren, een lange
voorbereiding. Vijf minuten spreektijd kreeg ik tijdens een bezoek aan Arkansas
in 1989, Clinton was daar toen nog gouverneur. Ik zei dat hij zeker de nieuwe
president zou worden en vroeg in één adem of hij dan ná zijn termijnen in het
Witte Huis bij ons zijn eerste buitenlandse optreden wilde doen. Dat vond hij
blijkbaar zo grappig, dat ik onmiddellijk voor het avondeten bij Hillary en hem
werd uitgenodigd. En twaalf jaar later was hij dus in Den Haag.

U ontmoette de groten der aarde en heeft over sommigen een verrassende mening.
Clinton was charmant, populair, hartendief van veel vrouwen  Maar neem George
Bush jr., man met een heel ander imago. Zijn vader heb ik laten spreken, de zoon
kon en wilde niet. Onder andere vanwege beveiligingsproblemen. Door de
Irak-oorlog hebben moordenaars het nog steeds op hem gemunt. Maar ik ontmoette
George W. en weet dat de jongste van beide Bush-presidenten een man is met
grenzeloze liefde voor zijn volk en voor zijn land. Hij ging die oorlog echt
niet in omdat hij zo graag tienduizenden Amerikanen zag sneuvelen. Vooringenomen
Nederland hoort dat natuurlijk niet graag, maar George W. Bush is een
intelligent en meelevend man.

Er was één Amerikaanse president die u echt grenzeloos bewonderde, al voor u hem
begin jaren tachtig ontmoette?   Ronald Reagan, misschien een tweederangs
acteur, zoals critici altijd zo graag benadrukken, maar zijn presidentschap was
er een in stijl. Geen rol, pure werkelijkheid. Innemend man, in theorie
eigenlijk niet geschikt voor de politiek vanwege al die oneliners. Maar in de
praktijk voor de gewone Amerikaan een verademing na het Jimmy Carter-tijdperk
van twijfel, angst en onzekerheid. Reagan stond voor zijn boodschap. Goed tegen
kwaad. Vriend tegen vijand. Daarom kon hij het zo goed vinden met Margaret
Thatcher, ook ooit een van 'mijn' sprekers. Eerlijkheid trekt uiteindelijk aan
het langste eind. Reagan won de Amerikaanse harten én de verkiezingen louter en
alleen door zijn afkomst niet te verloochenen. Hij bleef zichzelf.

Er is u verweten met grote namen te koketteren, die niet altijd de gang naar
Nederland maakten.   Ik ben geen praatjesmaker! Als ik zeg dat mensen een lezing
komen houden, doen ze dat ook. Ik zal nooit beroemdheden claimen om dan later
opeens bakzeil te halen. Dat werkt in deze tak van sport net zo min als elders
in onze maatschappij. Daar word je op afgerekend. Maar goed, als je Boris
Jeltsin, Ronald Reagan, Lech Walesa, Richard Branson en beide Clintons voor
lezingen hebt weten te strikken, maak je in dit wereldje niet louter vrienden.

Fotografisch voor eeuwig vastgelegd in de hal van het Assemblee Sprekersbureau:
al die ontmoetingen tussen Leo van der Kant en zijn genodigden. Meer dan 4500
sprekers hebben hij en zijn zoon Maurice 'op voorraad'. Naast presidenten en
ministers veel militairen. Uit binnen- en buitenland. David Petraeus hoort daar
bij. Generaal met zoveel onderscheidingen dat ze niet meer op het uniform
pasten. Een jaar na zijn overstap naar de CIA werd hij geveld door een
seksschandaal. Daar waar Clinton overleefde, moest Petraeus buigen.

Is het einde oefening, als mensen door eigen schuld beschadigd raken?   Niet per
se. Bij Clinton maalde niemand om het 'gedoe' met Monica Lewinsky. Integendeel,
het intrigeerde luisteraars zelfs. Petraeus zal altijd een van onze sprekers
blijven. Hij is een persoonlijke vriend geworden. Zijn gedwongen terugtreden als
CIA-directeur blijf ik heel verdrietig vinden. Militair van de oude stempel,
vergelijk hem met de beroemde tankgeneraal George Smith Patton jr., misschien
wel de laatste der Mohikanen. Een relatie met de vrouw die zijn memoires
schreef, betekende het einde van een schitterende loopbaan, vol in de
schijnwerpers. Seks als valkuil. Maar hij blijft een subliem spreker, gentleman
én ijzervreter.

U organiseerde lezingen door Manfred Rommel, zoon van Hitlers beroemde
woestijngeneraal. En Franz-Ludwig Schenk Graf von Stauffenberg, zijn vader
beraamde de mislukte aanslag op de Führer    Kinderen van mannen die
wereldgeschiedenis schreven. Dat is het mooie van zo'n sprekersbureau. Je kunt
luisteraars laten delen in hun ervaringen. Dat maakt iedereen rijker. Wijlen
Joseph Luns, voormalig minister van Buitenlandse Zaken en secretaris-generaal
van de NAVO, was in 1985 een van mijn eerste gasten. Een successpreker, iemand
met inhoud en humor. Mensen hingen aan zijn lippen.

Wie scoren er nu hoog in uw top tien?   Oud-minister van Financiën Jan-Kees de
Jager, uitgeefster Annemarie van Gaal, afgezwaaid luchtmachtgeneraal Dick
Berlijn, ex-NAVO-baas Jaap de Hoop Scheffer  En, met stip op nummer 1: voormalig
Commandant der Strijdkrachten Peter van Uhm.

Waarom zijn die hoge militairen zo populair?   Ze gaven leiding, maar niet
vanuit ivoren torens. Lagen zelf in de modder, schoten met scherp, stonden aan
het front, vlogen oorlogsmissies in jachtvliegtuigen... Dat maakt hun toch
geheel andere captains of industry  dan weer zo'n driedelig pak in een glazen
kantoortoren.

Van Uhm wordt 'spreker van 2013'. Waarom?   De generaal kan gebeurtenissen uit
Uruzgan vertalen naar precaire situaties in het Nederlandse bedrijfsleven.
Waarom, wanneer en hoe te reageren of juist op de achtergrond te blijven? En,
hoe triest ook, de wijze waarop hij het verlies van zijn zoon Dennis in
Zuid-Afghanistan verwerkte en toch heel snel weer verder ging als hoogste baas
van onze strijdkrachten spreekt enorm tot de verbeelding. Wie kan besluiten
nemen die over leven en dood gaan als zojuist zijn eigen kind is gesneuveld?
Peter van Uhm deed het en dat maakt hem een uniek mens en een unieke spreker.
Man met het hart op de juiste plaats. Maar ook iemand die het niet erg vindt om
onaardig te worden gevonden als alle 'vriendelijke opties' onmogelijk zijn
geworden.

Wie wilt u als sprekers nog binnen halen?   Mark Rutte, na diens premierschap.
Dan kan hij uitleggen waarom hij dingen deed die tot veel kritiek, vooral vanuit
de eigen achterban, hebben geleid. En Nicolas Sarkozy, de voormalige Franse
president. Zijn drie vrouwen, zijn snelle opkomst, zijn politieke ondergang  Met
presidenten, ministers en generaals is het in het algemeen zo dat ze tot
tweeënhalf jaar na hun publieke aftreden veel gevraagd zijn. Daarna neemt de
belangstelling af.

Het is geen geheim dat u ook Vladimir Poetin in het vizier heeft.   Gezien de
gevoelige Russisch-Nederlandse betrekkingen van afgelopen tijd heb ik die
ambitie even op een laag pitje gezet. Maar inderdaad. Poetin, de man van staal.
Hij zou tegenspeler van James Bond kunnen zijn. De Russische 007. Het lijkt me
geweldig om hem te strikken voor een lezing! En zeg nooit nooit. Jeltsin deed
het immers ook. Veel mensen zien Poetin als slechterik, als dictator. Maar
vergeet niet dat de Russen met hem dwepen. Hij zette die voormalige en vrijwel
failliete Sovjet-Unie terug op de wereldkaart. Een kerel die zich met ontbloot
bovenlijf op een steppepaard laat fotograferen, dat is wat de Rus in de straat
wil. Een nieuwe tsaar, geen watje. Wie had ooit gedacht dat een voormalige
KGB-directeur van de Amerikaanse president zijn schoothondje kon maken!

U bracht in 2005 de kleinzoons van Jozef Stalin, Winston Churchill en Franklin
D. Roosevelt samen in Maastricht. Wat was het idee?   Directe nazaten van de
hoofdrolspelers van de Conferentie van Jalta; de mannen die in februari 1945
Europa verdeelden, die besluiten namen voor honderden miljoenen gewone burgers.
Prachtig toch, om te zien hoe nieuwe generaties daarover denken, hoe zíj zijn
geworden, of het dna van hun grote voorvaderen voortleeft? Met de kleinzoon van
Stalin heb ik nog altijd contact. Jevgeni Dzjoegasjvili woont in Georgië, maakt
zijn eigen champagne. 'Stalin', prijkt er trots op het etiket. Dat verzin je
toch niet

foto: marcel van hoorn

LOAD-DATE: 29 November 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              16 of 176 DOCUMENTS



                                  De Telegraaf

                            26 november 2013 dinsdag

'Laten we afscheid nemen van dominee Rutte'

SECTION: WatUZegt; Blz. 6

LENGTH: 995 woorden


Nederland komt weer op stoom en Nederland wordt hervormd op een schaal die nooit
eerder in de geschiedenis is voorgekomen. Wollige termen die al jaren door
dagdromer Rutte worden gebezigd. Hij vindt zichzelf al geschiedenis. Laten we
daarom afscheid nemen van onze goede vriend dominee Rutte en koopman Wientjes in
de armen sluiten. Zaken zijn zaken en en dat is geen geschiedenis maar
hedendaagse werkelijkheid.

Roland van Gilse

Lef  Zorgplan leidt tot opstand van de Nederlandse gemeenten. De VNG wil zelfs
decentralisatie stopzetten of nieuwe onderhandelingen afdwingen (Tel.25/11). De
gewone burger wordt al jarenlang geconfronteerd met diverse verhogingen, maar
die kunnen helaas alleen maar geaccepteerd worden. Nu de gemeenten, lees
ambtenaren, geconfronteerd worden met financiële aanpassingen, dreigen ze met
acties. Je moet maar lef hebben!

L.A. van Druten, Uden

Personeel  Wordt het niet eens tijd dat er meer aandacht geschonken wordt aan
het verzorgend personeel van de zorginstellingen? Steeds hoor je dat verzorgend
personeel dementerende patiënten besteelt! Dan hoor je weer over fraude van de
leiding in deze instellingen, slechte verzorging, diefstal en zelfs manipulatie
van patiënten door verzorgers. Wordt het dan niet eens tijd dat deze
instellingen beter gescreend en gecontroleerd worden? Behoren zulke instellingen
niet onder controle van de regering te staan? Zij zijn m.i. nog steeds
verantwoordelijk voor het leven en welzijn van de door hen aangenomen patiënten.

J. van den Heuvel

Machtig   Nu weer bewijzen dat de RBS-bank meer dan duizend gezonde bedrijven
failliet liet gaan. Wordt het niet eens tijd dat daarover in Nederland ook de
onderste steen boven komt. De machtige banken kunnen blijkbaar alles verbloemen
en komen weg met fraude, betalen een boete en klaar is Kees. De hardwerkende
ondernemer die daardoor alles is kwijtgeraakt, kan fluiten naar enig recht. Is
er geen advocaat in Nederland die deze zaken eens wil oppakken.

Herbert Reef

Winstbejag  We voeren hele discussies over niet gemotiveerde, niet
geïnteresseerde Nederlandse werkzoekenden, of bijstandtrekkers die niet willen
werken. Maar als u het verhaal leest van de bouwvakkers die werken aan de A2 en
aan de A4 (Tel.23/11), zult u ook kunnen begrijpen waarom hier geen Nederlandse
werknemers gevraagd worden. Dat heeft niets te maken met het niet geïnteresseerd
of ongemotiveerd zijn, maar alles met het winstbejag van de desbetreffende
werkgever.

P. Thijssen

Hondje  Zoveel werklozen en dan is er niemand die een hondje zou willen/kunnen
uitlaten voor iemand van 91 jaar? Triest hoor.

Lily de Vries, Hoofddorp

Vuurwerkbril  Prachtig natuurlijk al die aandacht en die inspanningen (Tel.
25/11) om oogletsel door vuurwerk bij de jaarwisseling te voorkomen. Maar ik zie
veel liever een aanpak die de overlast, de vernielingen en de rommel tot een
minimum terugbrengt. Dus beperk het afsteken van vuurwerk tot een korte periode
en wijs er bepaalde plekken voor aan. Eigenlijk niets bijzonders, want zo werkt
het in andere landen al lang. In die landen is een campagne voor vuurwerkbrillen
overbodig.

Peter J. Hoevenaars, Hellevoetsluis

Cruise  De Zonnebloem gaat cruisen (Tel. R'dam 20/11). Er schijnen steeds hogere
eisen gesteld te moeten worden voor een weekje weg. Weinigen kunnen gaan
cruisen, terwijl voor dat budget meer mensen die snakken naar een weekje
ertussenuit weg zouden kunnen gaan in Nederland. Ik was vrijwilliger, maar met
dit soort uitbreidingen geef ik geen euro meer, die maak ik over naar Stichting
Aap.

H.A.F. van Hofwegen,

Zwijndrecht

Wanbetalers  Wethouder Marco Florijn kan er zeker van zijn dat de PvdA bij de
raadsverkiezingen in Rotterdam (maart 2014) van meerdere stemmen verzekerd is en
hij mogelijk van zijn baan. Eerst had hij een prachtig plan voor baanlozen maar
zonder resultaat. Vervolgens kocht hij bij zorgverzekeraar Zilveren Kruis de
schulden af van uitkeringsgerechtigden die zogenaamd hun zorgpremie niet konden
betalen. Ik vrees dat hij ze nooit meer aan het werk krijgt en dat de groep
steeds groter zal worden. Wat is zijn volgende plan om stemmen voor de PvdA te
verwerven?

T. Dijksterhuis, Hoogeveen

Marionet  Het is toch te bizar voor woorden dat de EU alles bepaalt voor
Nederland. De heren in Den Haag regeren niet maar spelen mee met de
EU-top.Nederland is op deze manier zijn identiteit aan het verliezen. Wanneer
houdt Nederland eens op met de marionet te zijn van Den Haag en de EU. Vadertje
Drees draait zich om in zijn graf met deze regering.

Loes Vanenburg-van Putten

Balen  Wat een gotspe. Op het partijcongres van de VVD staat de Europees
lijsttrekker Van Baalen samen met voorman Rutte te roepen dat het hen in Europa
gaat om 'werk, werk, werk'. Dat geldt dan niet voor Van Baalen zelf. Hij bezocht
de vergaderingen van het Europees Parlement het minst van alle Nederlandse
afgevaardigden, nl. slechts 59%. Als ik Rutte was, zou ik hiervan pas echt
balen.

D. Piller, Zandvoort

Jammer  In een huis van woningstichting St. Joseph (Tel. 25/11) wil je toch niet
verblijven. Als ik in Almelo woonde, werd ik vrijwilligster bij dhr. Beelen.
Maar jammer genoeg woon ik in Meppel.

R. Brinkman

Dood in huis  Tien jaar lag zij dood in haar bed. Niemand die dat wist! (Tel.
23-11) De Ouderenombudsman denkt dat zoiets niet te voorkomen is, maar ik niet.
Elk jaar moeten mijn vrouw en ik voor de AOW en pensioenverzekeraars een bewijs
van in-leven-zijn invullen en laten ondertekenen door een officiële instantie.
Dat kan toch ook in Nederland? Idzo Jansen,

Puy l'Eveque (Fr.)

Ambassade  Hoelang is er op de Nederlandse ambassade in de VS al
Sinterklaasfeest met een Zwarte Piet gevierd? De roe voor het
ambassadepersoneel.

J.J. Bouma, Veenwouden

LOAD-DATE: 25 November 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              17 of 176 DOCUMENTS



                                  De Telegraaf

                           14 november 2013 donderdag

'Kijk om je heen, het kan altijd nog erger'

SECTION: WatUZegt; Blz. 6

LENGTH: 1061 woorden


Moe worden we ondertussen van al dat gezeur over de crisis. Moe worden we van al
dat negatieve gedoe. Stil worden we van het zien van de beelden van de ellende
die momenteel de mensen op de Filipijnen treft na de verwoestende orkaan. De
verschrikkelijke gevolgen die dit met zich meebrengt voor die arme mensen. Grote
waardering hebben we voor de hulpverleners. De moraal van dit verhaal: verruim
je horizon en kijk om je heen. Het kan altijd erger.

Kor Bonthuis, Appingedam

Oude sok  Vele wetenschappers zijn er ondertussen wel uit; rampen zoals de
tyfoon op de Filipijnen worden mede veroorzaakt door opwarming van de aarde wat
weer het gevolg is van alle olie die wordt geproduceerd, om het nu maar eens
simpel te zeggen. Kunnen die stinkrijke landen ook eens wat verantwoordelijkheid
nemen en eens een paar miljard die kant op sturen in plaats van weer een
voetbalclub kopen voor een miljard of twee, zodat Jan-met-de-pet niet weer in
zijn ouwe sok moet gaan zoeken of er nog iets te vinden is?

H. Schuurmans, Thailand

Antillen  Ik gun, als monarchist, onze Koning en koningin tien leuke dagen op de
Nederlandse Antillen. Wat ik echter niet begrijp, is dat ze per eiland twee
dagen daar moeten zijn. In Nederland deden ze twee provincies per dag! En ook
het voorstellen van ons nieuwe koningshuis in andere landen duurde slechts een
halve tot een hele dag. Tenzij er dus een soort korte strandvakantie aan
vastgeknoopt wordt, vind ik de duur van het bezoek dan ook onterecht ten
opzichte van andere delen van ons koninkrijk en onbeleefd naar de andere landen
die zij hebben bezocht in Europa. Maar goed, als ons koningspaar zoveel tijd
heeft, nodig ik hen van harte uit om de Neder-Betuwe te bezoeken, daar wij wel
enige koninklijke publiciteit kunnen gebruiken.

J. van Moorselaar

Failliet  Ziekenhuizen gaan failliet (Tel. 13/11). Er is indertijd voor dit
zorgstelsel gekozen i.v.m. marktwerking, maar nu is Leiden in last als blijkt
dat bepaalde ziekenhuizen niet zonder de uitbuiting van de premiebetaler kunnen.
Lekkere managers ook als er zo'n beleid gevoerd is dat de geringste tegenslag al
faillissementen veroorzaakt.

L.H. v.d. Meijden, Oosterbeek

Rijker  Waar de VVD in vrijwel alle opzichten haar kiezers om de tuin heeft
geleid en premier Rutte zich heeft ontpopt als een volledig onbetrouwbare
sprookjesverteller, is één doelgroep van de VVD er wel goed afgekomen. Onze
allerrijksten zijn er ondanks de crisis, die juist hen zou hebben moeten
treffen, nog rijker op geworden. Dat krijg je, als lastenverzwaringen van deze
regering, pardon, hervormingen er toe hebben geleid, dat voornamelijk de kleine
man hier de dupe van is geworden. Maar wil je als politicus later het grote geld
gaan verdienen, dan moet je om te beginnen jouw belangrijke zakenvrienden
natuurlijk uit de wind houden.

Bert Osendarp, Herten

Oefenen  Minister Asscher heeft al twee keer verstek laten gaan bij belangrijke
besprekingen. De oppositie is boos. Volgens de politici is het 'hier geen
kleuterschool'. Afgaande op het stuitende gepruts en geschutter zou je als brave
burger echter anders vermoeden. Waarschijnlijk is de minister al aan het oefenen
voor straks na de verkiezingen. Lucratieve spreekbeurten én lekker thuis bij de
kinderen. Wachtgeld genoeg te zijner tijd.

J. Elbersen, Veldhoven

Bijstand   Staatssecretaris Jetta Klijnsma gaat voor de gemeenten de Bijzondere
Bijstand verhogen. Mooi zou je zeggen, maar weet zij dan niet dat de gemeenten
al een zeer lange tijd niets meer uitdelen uit die pot Bijzondere Bijstand.
Mensen in de bijstand worden door de gemeenten linea recta doorgestuurd naar de
Stadsbanken voor een lening met rente. Wasmachines en koelkasten worden allang
niet meer verstrekt door de gemeenten. De gelden die voor de armoedebestrijding
bedoeld zijn, komen aan het eind van het jaar terecht in de gemeentelijke pot
algemene middelen en niet ten goede aan de armen in ons land.

Jannetje de Blieck

Iban  Giro 555 voor de hulpactie in de Filipijnen is nu ongeveer vijf seconden
in beeld op tv. Als dit rekeningnummer volgend jaar ook weer nodig mocht zijn,
dan moet het zeker vijftig seconden in beeld omdat het dan niet meer drie
cijfers zijn, want de nieuwe IBAN-nummers bestaan dan allemaal uit achttien
karakters. Leve de vooruitgang.

G.A. Panhuise, Leeuwarden

Kalender  Gisteren was ik woest op de Rabobank. Eerst hebben ze onze vertrouwde
banken opgeheven, en ons naar twee dorpen verder gestuurd. Ik vroeg per telefoon
of ik een weekkalender 2014 kon krijgen, die we al jaren op een vaste plek in de
keuken hebben hangen. Helaas zijn de kalenders wegbezuinigd. Wel krijgen we
regelmatig een boekje van de Rabobank, waarin ze zichzelf prijzen als goed
bezig. Net of dat niets kost. Wij moeten zeker als spaarders opdraaien voor het
gesjoemel van de hoge heren. Het is gewoon geen fijne bank meer.

M. de Groot, Haastrecht

Snoepland  Ik heb medelijden met onze jongere generatie die zichzelf aan andere
culturen moet gaan aanpassen. Onze Hollandse tradities verdwijnen, Nederlandse
werklozen die geen baan meer kunnen vinden doordat de grenzen verder opengaan,
geld dat naar het buitenland gaat. Het gekke is, Nederland zie je nauwelijks op
de landkaart, maar de weg erheen vindt iedereen. Een snoepland, behalve voor de
mensen die jaren hebben kromgelegen en door de regering kaal geplukt worden!
Gelukkig ben ik al 60, maar ik kan wel wakker liggen over de toekomst van mijn
kleinkinderen.

A. Frank, Amsterdam

Vuurwerk   Frappant dat ik deze week vele tv-uitzendingen zag die gewijd waren
aan de ramp in de Filipijnen en dat er tevens uitzendingen waren over de aankoop
van vuurwerk voor oudjaar. Mijn voorstel: laat een ieder die een bepaald bedrag
wilde uitgeven aan vuurwerk, dit als donatie overmaken aan Giro 555. Dan vallen
er geen slachtoffers van ontploft vuurwerk en de mensen daar zijn goed geholpen.
Ik heb zelf in 1954 in de buurt van Manilla een staartje van een tyfoon
meegemaakt en ik weet dat ik behoorlijk angstig was.

R. Beijk, Nieuwerbrug a/d Rijn

Philips  Wat een oubollig nieuw logo. Doet me denken aan 1930. In plaats van
moderne dynamiek straalt het een en al truttigheid uit.

Hans Vermeer

LOAD-DATE: 13 November 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              18 of 176 DOCUMENTS



                                  De Telegraaf

                            9 november 2013 zaterdag

Rio 2014

SECTION: Sport; Blz. 15

LENGTH: 542 woorden


De spanning neemt toe. Een weekje Rio de Janeiro maakt duidelijk hoe Brazilië
zich steeds meer aan het komende WK gaat irriteren. Volgens de burgers heeft de
wereldvoetbalfederatie (FIFA) de overheid in een ijzeren greep. Met alle
gevolgen van dien voor de samenleving.

Neem het accommodatiebeleid, dat direct de voetbalsupporter raakt. Zo werden
namens de FIFA in Rio de Janeiro alle hotelkamers tegen standaardprijzen
opgekocht door het in Zürich gevestigde MATCH Services AG. De hoteleigenaren
dachten een goede deal te hebben gemaakt, tot de tarieven publiekelijk werden.
Daaruit bleek dat alle kamers twee keer over de kop waren gegaan, met daar
bovenop nog een extra 30 procent.

Een hotelkamer van 150 euro kost nu dus 400 euro. Met die realiteit onder ogen,
dreigt voor de Braziliaanse hotels ineens een strop, omdat MATCH het recht heeft
bedongen om tot 1 mei 2014 gemaakte reserveringen ongedaan te maken. Pas zes
weken voor het WK zouden de hoteleigenaren dan alsnog hun kamers moeten zien te
slijten. Kortom, alleen MATCH en FIFA lopen nu geen risico.

Het zijn dit soort voorbeelden die voortdurend het bloed onder de Braziliaanse
nagels vandaan halen. Onder het volk wordt zo het gevoel versterkt dat de FIFA
alleen naar Brazilië komt om `te halen' en niets `te geven'.

Na de protesten afgelopen zomer tijdens de FIFA Confederations Cup, was er de
afgelopen week opnieuw sprake van een wrang incident. Omdat de overheid niet
meer in kon staan voor de veiligheid van de participanten werd besloten om de
van 30 november tot 5 december geplande Soccerex af te gelasten. Deze grootste
voetbalbeurs ter wereld zou als opwarmer fungeren voor de voor 6 december
geplande loting van het WK 2016. Alleen werden de geluiden steeds sterker dat
het met een FIFA-label voorziene Soccerex doelwit van nieuwe protestacties zou
worden.

Hoe nadrukkelijk de wereldvoetbalfederatie zijn stempel op het Braziliaanse WK
drukt, blijkt wel uit het ontbreken van een nationaal boegbeeld. Had Duitsland
in 2006 Franz Beckenbauer en Zuid-Afrika in 2010 Nelson Mandela; Brazilië
ontbeert voor 2014 iemand zoals Carlos Nuzman dat wel voor de Spelen van Rio in
2016 is.

Daarmee wordt meteen een essentieel verschil tussen het komende WK en de Spelen
van 2016 zichtbaar. In tegenstelling tot de FIFA gunt het Internationaal
Olympisch Comité (IOC) de Braziliaanse organisatoren wel veel bewegingsruimte.
Zoals Nuzman vandaag in TELESPORT uitgebreid ingaat op de voordelen die de
Olympische Spelen zijn land gaan opleveren, is er wat het voetbal betreft geen
boodschapper van 'goed nieuws' beschikbaar.

Toen de Braziliaanse staatssecretaris Alex Costa deze week een poging wilde
wagen werd hij tijdens het tv-interview gemolesteerd. Met het schrappen van
Soccerex tot gevolg.

Met de toewijzing van het WK 2022 aan Qatar heeft de FIFA het signaal afgegeven
dat voor president Sepp Blatter en zijn kompanen alles te koop is. Richting het
komende WK in Brazilië wordt dat imago alleen maar versterkt. FIFA staat daarom
steeds meer synoniem voor geld en macht. Desnoods over de rug van de gewone man
en dus ook de supporter.

Schaamteloosheid die in Brazilië een grens aan het bereiken is.

LOAD-DATE: 8 November 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              19 of 176 DOCUMENTS



                                  De Telegraaf

                            9 november 2013 zaterdag

'Ik trainde geheim sabotage- leger';
Ex-instructeur onthult bestaan ondergrondse verzetsgroep tijdens Koude Oorlog

SECTION: Reportage; Blz. 1

LENGTH: 1678 woorden


Een kwart eeuw was hij instructeur bij een geheime verzetsgroep die actief zou
worden zodra de Russen binnenvielen. Overal had deze stay behind-organisatie
wapens, zenders, goud en sabotagemateriaal verstopt. Ex-instructeur Herman
Schoemaker promoveerde vorige week op een scriptie over zijn eigen mysterieuze
club:  Wij waren door de Staat opgeleide terroristen.
Hij was 'gewoon' winkelier met een elektronicazaak in Soest. Niemand vermoedde
dat Herman Schoemaker agenten trainde voor een ondergrondse organisatie, die
ruim veertig jaar heimelijk actief was in Nederland tot 1992. Niemand kende zijn
dubbelleven als staflid bij de Nederlandse stay-behind-organisatie , die actief
werd als de Russen binnenvielen.

Het enige opvallende was dat hij vaak 'weg' was. Steevast met koffertje. Zijn
vrouw wist waarom, maar zweeg. Zijn dochter vermoedde een buitenechtelijke
affaire en probeerde het koffertje open te prutsen dat haar vader altijd
angstvallig op slot hield. Om haar nieuwsgierigheid te beëindigen verwisselde
hij eenmaal de geheime documenten voor Playboy-tijdschriften en liet het
koffertje 'per ongeluk' open.

Schoemaker trainde agenten in het gebruik van codes en geavanceerde
zendapparatuur, zoals de AZO-zender, waarmee in hoog tempo gecodeerde
boodschappen werden geseind op wisselende radiofrequenties. Net als alle door
hem getrainde agenten had hij thuis waterdichte containers begraven met daarin
een vuurwapen, munitie, zend- en ontvangstapparatuur, codemiddelen en 20.000
gulden.

Hij begroef grote partijen wapens, munitie, geld, goud, edelstenen en
zendapparatuur in bosrijke gebieden; centrale voorraaddepots waaruit het verzet
kon putten zodra de Russen er waren. Bij een van die nachtelijke graafpartijen (
Altijd met rotweer, slagregens en storm, anders kwam je verliefde stelletjes
tegen ) stierf een aanwezig lid. Hartaanval.  We hebben eerst de klus afgemaakt;
de boel begraven en gecamoufleerd

De winkelier werd zelf ook getraind, onder meer op schietbanen. Ze waren 'leden
van een overheidsdienst', die opvielen omdat zij   in tegenstelling tot
politierechercheurs en marechaussees   nimmer op benen richtten, maar altijd
schoten om te doden.

Ook volgden ze trainingen in Duitsland en Engeland. De Engelse politie, die
dacht met IRA-terroristen te maken te hebben, maakte jacht op hen. De Duitsers
toonden hen hun digitale spionagesnufjes. In Nederland reden geblindeerde busjes
waarin de geheim agenten werden onderwezen.

Geregeld stond hij de sleutel af van het kantoortje boven zijn winkel. Later
ontdekte hij dat daar 's avonds lessen psychologische oorlogsvoering werden
gegeven door toenmalig officier van justitie Ton Herstel, ook heimelijk
betrokken. Nota bene een plaatsgenoot, klant in zijn winkel, maar beide mannen
wisten decennialang niet van elkaar dat ze aparte cellen vormden van dezelfde
ondergrondse groep.

Zijn dubbelleven was voor eeuwig geheim gebleven als de winkelier na zijn
pensionering niet geschiedenis was gaan studeren  om iets nuttigs te doen . Op
de Universiteit Utrecht ontmoette hij professor dr. Bob de Graaff en professor
dr. Beatrice de Graaf, deskundigen op het gebied van inlichtingendiensten en
terrorisme.

Voor professor De Graaff was de 'student op leeftijd' ronduit spectaculair:
iemand die uit eigen ervaring alles wist over de geheime organisatie die hij al
zo lang probeerde te ontrafelen. Hij begeleidde student 0440604 bij zijn
scriptie 'Een geheime organisatie in beeld '.

Een unieke document, omdat alle archieven over de ondergrondse organisatie
illegaal door de overheid zijn vernietigd. Sommige ex-leden beroepen zich nog
altijd op geheimhoudingsplicht. Bij naspeuringen voor zijn scriptie ondervond
Schoemaker tegenwerking vanuit de restanten van de geheime organisatie.

Essay  In Den Haag kreeg hij te horen dat het beter was te zwijgen. Een essay
dat hij wilde publiceren in tijdschrift Militaire Spectator  werd geblokkeerd.
Een redactielid, een generaal b.d., belde dat het niet kon worden geplaatst
vanwege 'afspraken over geheimhouding'.

Vorige week vrijdag ontving de oud-winkelier tóch zijn bul. Professor dr. Bob de
Graaff prees hem:  Je hebt aannemelijk weten te maken dat het Nederlandse stay
behind-netwerk  is ontkomen aan excessen die soortgelijke organisaties elders in
Europa hebben geteisterd , verwees de hoogleraar naar de vele (politieke)
moorden en misdaden waarvan zusterorganisaties worden verdacht.  De scriptie is
een academische prestatie, maar ook een bescheiden monument voor de dienst en de
medewerkers, die via een zakelijk briefje van premier Lubbers moesten vernemen
dat ze werden bedankt voor hun opofferingen en niet meer nodig waren.

Nee, ik noem mijzelf geen Master of Science , op mijn nieuwe visitekaartjes komt
ouderwets doctorandus  , lacht Schoemaker in een comfortabele stoel thuis. Veel
tastbaars heeft hij niet meer: oude munitiekisten, seinsleutel, embleem. Uniek
is zijn 'groene pas'; een staatsgeheim document dat hem ongrijpbaar maakte voor
opsporingsambtenaren.  Ik had vier pistolen, enkele handgranaten. Ik heb ze
uiteindelijk in onderdelen in de Laak gegooid. De handgranaten met de pin eruit.
Gaf eigenlijk niet eens een harde knal.

Schoemakers feitenkennis is zoveel meer waard dan die relikwieën. Hij vertelt
dat de groep de ruggengraat zou zijn van het burgerlijk verzet tijdens
bezetting. Opgedeeld in cellen, wijs geworden door de dood van honderden
verzetsstrijders in de Tweede Wereldoorlog door verraad en amateurisme.

Alleen de premiers en de ministers van Binnenlandse Zaken wisten van ons. Zelfs
de vaste Kamercommissie Inlichtingen- en Veiligheidsdiensten wist niets. Bij
oorlog zouden stafleden en hun gezinnen uitwijken naar bases in Engeland of
Noord-Amerika. De agenten bleven achter.  Zijn vrouw:  We hadden altijd een
voorraad klaarstaan, van benzine tot maandverband.  Hij:  Er waren geprepareerde
vluchtroutes, sommige via Frankrijk. Op die routes hadden we huizen.

Alleen 'gewone' burgers werden gerekruteerd: vakbondsman, arts, onderwijzer,
ict-specialist, postbode, bankmedewerker.  Zo moest iemand afzien van zijn
opleiding tot agent omdat hij werd gekozen als parlementariër. De
veldmedewerkers werden jarenlang getraind om tijdens bezetting ondergronds te
opereren. Een bezetter zou hen ongetwijfeld als terroristen bestempelen. Zij
beschikten over kennis, materialen en technieken voor subversieve activiteiten.
In feite zijn er in Nederland gesanctioneerde terroristen opgeleid.

Niemand in Nederland had een overzicht van de namen van de agenten.  Die waren
veilig, gecodeerd, opgeborgen in verzegelde koffers in Londen en Washington,
gecodeerd met elektronische apparatuur waarover alleen de CIA en MI-5
beschikten.

Veel training vond plaats bij NAVO-partners.  De Britten bijvoorbeeld hadden
door de bestrijding van de IRA ervaring in moderne technieken om terroristische
organisaties op te sporen. De Duitsers waren experts in moderne
observatiemethoden, afluistertechnieken en optische spionage; zij konden toen al
door muren heen kijken.

In Nederland werden de agenten getraind in safehouses  of zo nodig geblindeerde
transportauto's.  De auto met chauffeur kwam dan op een afgesproken tijd en
plaats.  Tijdrovend waren de lessen radioverbinding en codeverwerking. De
zenders bij de agenten in de tuin werden geregeld vervangen voor geavanceerdere
toestellen.

Volgoefeningen, het gebruik van een zogeheten dead letterbox  (een plek waar
berichten werden gedropt) en natuurlijk schietoefeningen op een geavanceerde
schietbaan waar op bewegende filmdoelen werd geschoten.  Agenten wisten niet
waar die schietbaan zich bevond. Je moest je melden op een afgesproken tijd en
plaats en je werd er dan in een geblindeerde wagen met schietinstructeur heen
gebracht.

Naast de tientallen geheime wapendepots waren er ook vijftien geheime
bergplaatsen met geld, gouden munten, edelstenen. Aan waardemiddelen lag zo'n 40
miljoen gulden begraven, gefinancierd door De Nederlandsche Bank.

De jaarlijkse kosten aan de stay behind-organisatie  bedroegen tot 1970 zo'n 1,1
miljoen gulden. In 1990 was dat opgelopen tot 3,4 miljoen gulden, weggemoffeld
in de defensiebegroting.

Het bestaan van zulke organisaties, in álle NAVO-landen en ook neutrale landen
als Oostenrijk, Finland, Zweden en Zwitserland, werd publiek bekend toen de
Italiaanse premier Andreotti dit erkende, gedwongen door de mogelijke
betrokkenheid bij duistere praktijken van de inlichtingendiensten. Andreotti
verklapte op 17 oktober 1990 dat ook Nederland zo'n club kende. De
'Gladio-affaire' was geboren. Twee jaar later viel het doek voor de groep.

Subversief  Was de Nederlandse ondergrondse club net zo staatsondermijnend als
de Italiaanse Gladio-variant? Schoemaker heeft meerdere oud-collega's ernaar
gevraagd:  Dit levert geen verwijzing op naar subversieve activiteiten bij de
Nederlandse stay  behind-organisatie . De democratische beginselen stonden niet
ter discussie, criminele activiteiten pasten niet in ons profiel.

Ook verhalen dat de organisatie een mantelorganisatie was van de NAVO,
aangestuurd en gefinancierd door de CIA, buiten controle van de Nederlandse
overheid, zijn volgens Schoemaker fabeltjes.

Maar de ex-instructeur heeft nog wel vragen. Was bijvoorbeeld een van zijn
agenten mogelijk een Oostblok-dubbelagent?

Hij deed moeilijk over het wisselen van zijn 20.000 gulden voor nieuwe
biljetten. Ik vermoedde dat hij het geld had gejat. Ik bleef erom zeuren.
Uiteindelijk beweerde hij dat zijn bewaarblik met geld, wapen en zendapparatuur
in een rivier was gevallen. We hebben er met marineduikers naar gezocht. Niks
gevonden. Die agent had contacten met het Oostblok. Hij is toen geïsoleerd van
de rest. Ik heb professor Beatrice de Graaf gevraagd of ze over die agent, over
onze organisatie, mogelijk nog iets kan vinden in de Stasi-archieven

LOAD-DATE: 8 November 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              20 of 176 DOCUMENTS



                                  De Telegraaf

                           7 november 2013 donderdag

'Fraudewet gedrocht'

SECTION: Binnenland; Blz. 3

LENGTH: 170 woorden


Van een onzer verslaggeefsters AMSTERDAM, donderdag  Die nieuwe fraudewet is een
gedrocht , vindt ook advocaat Bernard de Leest van de Specialistenvereniging
Sociaal Zekerheidsrecht, waarbij ruim 70 advocaten en kantoren zijn aangesloten.

De regels rond uitkeringen zijn vaak zo complex dat een foutje snel gemaakt is.
Maar gemeentes leggen maar al te graag hoge boetes op, want dat staat lekker
naar buiten toe. Kijk ons eens goed de fraude bestrijden. Maar het zijn helemaal
niet de boeven die gepakt worden, het zijn de gewone burgers die niet altijd
alle regeltjes snappen.

MKB-Nederland krijgt vooral klachten van ondernemers die zich scheel betalen aan
boetes die worden opgelegd door een hyperactieve Arbeidsinspectie.  Malafide
types die de belasting ontduiken moeten aangepakt worden, maar nu gaat het om
bedrijven die op administratief gebied een steekje laten vallen en opeens
tienduizenden euro's moeten ophoesten omdat een bepaald formulier niet of te
laat is ingeleverd , aldus een woordvoerster.

LOAD-DATE: 6 November 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              21 of 176 DOCUMENTS



                                  De Telegraaf

                            2 november 2013 zaterdag

Kromo

SECTION: Reportage; Blz. 5

LENGTH: 538 woorden


Aanstaande dinsdag en woensdag gaat Ranomi Kromowidjojo te water in Singapore
voor een van de acht World Cupzwemwedstrijden van dit najaar.

Het zal voor haar een bijzondere ervaring worden, want ze is in Zuidoost-Azië
waanzinnig populair vanwege haar oorspronkelijk Javaanse afkomst.

Of haar vriendje Pieter van den Hoogenband ook langs de waterkant staat, weet ik
niet.

Klare Taal gaat in elk geval van het startblok met een korte verhandeling over
hun beider achternamen. Want die zijn zéér bijzonder.

Opmerkelijk is, dat bij de volkstelling van 1947 geen enkele Kromowidjojo in ons
land woonde. Bij eenzelfde telling in 2007 waren het er 42. Oorzaak: in de
tussentijd (1973) was Suriname onafhankelijk geworden en veel Surinamers namen
de wijk naar Nederland. Zo ook de familie(s) Kromowidjojo. Ze vestigden zich
vooral in Groningen.

Maar hoe waren zij destijds in Suriname terechtgekomen? In elk geval niet als
slaven. Integendeel, families als de Kromowidjojo's moesten het tekort aan
plantagewerkers opvullen na de afschaffing van de slavernij.

In de periode 1890-1939 werden zo'n 33.000 contractarbeiders verleid tot
emigratie vanuit Indonesië naar Suriname. En allemaal kwamen ze van het eiland
Java, ook de familie Kromowidjojo. Zij verkaste dus van de ene Nederlandse
kolonie naar de andere.

Zover ik heb kunnen nagaan, valt de naam Kromowidjojo (ook wel gespeld als
Kramawidjaja) uiteen in twee delen: Kromo en Widjojo. 'Kromo' betekent in het
Sanskriet-Javaans zoiets als 'boer, de gewone man, het gewone volk'. Het
naamdeel 'Widjojo' komt wat dichter in de buurt van Ranomi's capaciteiten: het
staat voor 'zege, overwinning'.

Ook met Ranomi's voornaam is iets wonderlijks aan de hand. De naam was in
Nederland nauwelijks bekend, maar vier maanden na de Olympische Spelen van
Londen waren er vorig jaar direct al negen Ranomi's geboren. Dit jaar zal dat
aantal ongetwijfeld stijgen.

Van den Hoogenband is in het Nederlandse namenlandschap óók een zeldzaamheid.
Volgens de Nederlandse familienamenbank kwam de naam bij de volkstelling van
1947 slechts 19 keer voor in ons land. Alle Van den Hoogenbands woonden toen in
Den Haag.

In 2007 zou er geen enkele Van den Hoogenband in ons land geregistreerd hebben
gestaan, maar dat moet een misser zijn. Immers, de database van het Centraal
Bureau voor Genealogie bevat wél talloze familieadvertenties uit die tijd waarin
die naam voorkomt.

De verklaring van de naam is (zover bekend) nooit onderzocht, maar ik vermoed
een verband met het Oudhollandse woord 'bant' (streek, gouw, regio). Dat woord
kennen we ook uit namen als Teisterbant (betekenis: rechts gelegen streek) en
Swifterbant (links gelegen streek). Links en rechts hadden kennelijk de
toenmalige Veluwe als oriëntatie.

Daarvan uitgaande verwijst de naam Van den Hoogenband dan naar hoger gelegen
oorden, misschien de Veluwe zelf, misschien de noordelijke provincies.

Met namen als Kromowidjojo en Van den Hoogenband is het in een zwembad goed
aantikken. Maar ook buiten het zwembad zal het keerpuntkoppeltje ongetwijfeld
voor nieuws blijven zorgen.

klaretaal@telegraaf.nl

LOAD-DATE: 2 November 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              22 of 176 DOCUMENTS



                                  De Telegraaf

                            26 oktober 2013 zaterdag

Herinneringen op papier;
Familiealbum

SECTION: Huishoudtips; Blz. 14

LENGTH: 622 woorden


Mijn vrouw en ik kregen zeven jaar geleden het boek Pap (of mam), vertel 's!
van onze oudste dochter. Met als ondertitel: Omdat je bijzonder be nt . Zelf
invullen, vragen beantwoorden en foto's inplakken. Als het boek vol is, geef je
het terug aan degene van wie je het hebt gekregen.

Sindsdien zijn er tal van variaties op dit thema verschenen. Nederlanders hebben
een steeds grotere behoefte hun herinneringen op papier te zetten. Dat heeft
alles te maken met de opkomst van Facebook en Twitter en het feit dat er in een
mensenleven zoveel verandert. Een deel van het boek heb ik ingevuld, maar toen
begaf mijn vulpen het en nu pas komt het boek weer tevoorschijn.

Op de vraag of ik wel eens kattenkwaad heb uitgehaald, beken ik dat ik omstreeks
1963 als negenjarige een houten krat met lege colaflesjes heb gejat uit de
schuur van de Spar in Naarden. Ik leverde ze weer bij dezelfde winkel in,
incasseerde het statiegeld en kocht een pak Boon-repen. Tot op heden mijn enige
delict.

Deze week ontving ik het Familieboek  van http://Belmondo.nl. Hierin kun je de
mooie en kwetsbare herinneringen aan vroeger vertellen of een boek maken over
jouw rol als opa. Je maakt dat boek, al dan niet met anderen, op internet, zoals
je ook een digitaal fotoalbum kunt samenstellen. Ben je ermee klaar, dan reken
je af.

Zelf heb ik tussen 1979 en 1996 een dagboek bijgehouden. Ik blader het eerste
deel door.

Drie januari 1979. Als 24-jarige werk ik op de stadsredactie Amsterdam. Die dag
gaan de VS diplomatieke betrekkingen met China aan. Een deel van de redactie zit
tijdens de lunch in een café in Bos en Lommer. We bespreken onze laatste
aanwinst: ene Peter de Vries, een jaar jonger dan ik. Sommige mensen vinden hem
slijmerig, anderen imiteren zijn nasale stemgeluid. Collega Sierk zegt:  Ik denk
dat deze jongen beslist capaciteiten heeft. Die gaat zijn eigen gang.  Peter de
Vries werd later de beroemde misdaadverslaggever Peter R. De Vries.

Een dagboek of familieboek is een waardevol document, maar je hebt er veel
geduld voor nodig. Het wordt pas interessant als je het een jaar of dertig later
terugleest.

Naast mijn bureau heb ik nog een enorme stapel lezersbrieven en complete boeken
van onbekende Nederlanders over hun leven liggen. Ik ben er nog niet aan toe
gekomen. Gelukkig helpt mijn dochter Jessica mij sinds 1 oktober een dag in de
week. De rest van de week werkt zij voor onze Utrechtse redactie. Ziet u, de
huishoudrubriek is niet mijn hoofdbaan. De meeste tijd ben ik sinds 1 september
kwijt als hoofd van de algemene verslaggeverij, waardoor ik niet meer al uw
mails (op tijd) kan behandelen.

Ik pak het bovenste boekwerk van de stapel. In 111 pagina's beschrijft Piet van
Oostrum zijn leven. Hij schreef het boek in 2004. Hij werd in 1918 in Baarn
geboren. Op zijn veertiende begon hij in 1932 te werken in de groothandel met
rookartikelen van zijn ouders en verdiende in 1936 25 gulden per week. Hij
beschrijft dat hij in 1945, toen hij trouwde, 1,86 meter lang was en in 1994
bleek te zijn gekrompen tot 1,81 meter. Hij zat in het verzet en kwam meteen na
de oorlog bij de mariniers. Hij vocht in Indië en zag veel van de wereld.

De eerste jaren na de oorlog woonde hij in Baarn bij zijn ouders in. Dat was
toen heel normaal; de gemeente had geen huis voor hem. Piet schreef prins
Bernhard en drie weken later kregen ze een eigen woning. Het gezin kreeg zes
kinderen, klein- en achterkleinkinderen volgden. Ik moet het relaas van deze
gewone Nederlanders nog lezen.

Ondanks mijn achterstand kunt u altijd mooie verhalen blijven sturen, liefst per
mail. Vaak zal mijn dochter u antwoorden.

ebode@telegraaf.nl

LOAD-DATE: 29 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              23 of 176 DOCUMENTS



                                  De Telegraaf

                            26 oktober 2013 zaterdag

Is Nederland gek geworden?

SECTION: Binnenland; Blz. 7

LENGTH: 1150 woorden


De media schijnen de laatste weken nog slechts twee belangrijke onderwerpen voor
discussie te hebben. Dat zijn Sinterklaas met Zwarte Piet en de inmiddels heftig
besproken euthanasie in Tuitjenhorn. In beide gevallen moet ernstig getwijfeld
worden aan het gezonde verstand van Nederlandse autoriteiten.

Nooit eerder is er omstreeks half oktober al gediscussieerd over het
Sinterklaasfeest, dat pas op 5 december zal plaatsvinden. Heel Nederland weet
inmiddels waar het om gaat. Zwarte Piet is sinds eind jaren zestig een verdachte
figuur geworden. Hij wordt vooral door allochtone, gekleurde nieuwe Nederlanders
gezien als een pijnlijke herinnering aan de slavernij. Zoals bekend is die door
Nederland al 150 jaar geleden afgeschaft en er is dus thans niemand meer bij ons
die slaaf is geweest of die slaven heeft gehouden.

Niettemin moeten wij ons kennelijk collectief schamen voor de vroegere
slavernij. Wij moeten verontschuldigingen aanbieden, door het stof kruipen,
boete doen, spijt betuigen, maar vooral betalen. Want uiteindelijk gaat het om
geld. Vooral de uit Suriname en van de Caribische eilanden afkomstige
immigranten kijken daar met vol verwachting kloppende harten naar uit. Het is
inmiddels ook een internationaal thema geworden. Veel opzien is gebaard door de
vrouwelijke professor Verene Shepherd, die hoogleraar is in de sociale
wetenschappen aan de University of the West Indies of Jamaica . Ze is gekleurd
en heeft een Afrikaans uiterlijk.

Afgezien van het feit dat het veelal onduidelijk is wat een universiteit onder
sociale wetenschappen beschouwt, is het nodig te weten dat Verene Shepherd een
radicaal-linkse activiste is. Zij eist schadevergoeding van landen die zich
vroeger met slavernij bezighielden. Alleen al voor de Caribische eilandjes eist
ze vele miljarden. Ze is thans een topfunctionaris bij de VN, alwaar ze, als
voorzitter van de VN-Sinterklaascommissie, ons klassieke feest bekritiseert.
Haar conclusie is dat ons kinderfeest racistische elementen bevat en 'een
terugkeer naar de slavernij is' . Daarom moeten Sint en Piet verboden worden.

Brutaliteit  Het is onbegrijpelijk waar een buitenlandse, die nog nooit een voet
in Nederland heeft gezet, de brutaliteit vandaan haalt om een vernietigend
oordeel te hebben over een oer-Hollandse traditie. Kwalijk is echter dat vele,
vooral links georiënteerde Nederlanders haar kloeke woorden als manna opzuigen.
Het lijkt wel of de beruchte jaren zestig en zeventig zijn teruggekeerd, toen
wij ons, aangezet door de politicus (wijlen) Joop den Uyl, een 'weg met
ons'-filosofie ontwikkelden.          Inmiddels heeft dat alles geleid tot
dolzinnige voorstellen zoals 'de regenboogpieten' (in alle kleuren) en het
weglaten van de term 'zwart'. De agressie van gewone Nederlanders tegen de
multiculti-anti-Pietactivisten is onderhand zó groot geworden, dat
gewelddadigheden te verwachten zijn. Kennelijk realiseert niemand zich dat wij
allen bedreigd worden door werkelijk grote problemen, zoals de toenemende
criminaliteit, de devaluatie van ons onderwijs en de internationale spanningen
die gemakkelijk tot een nieuwe wereldoorlog kunnen leiden. Dit nog afgezien van
natuurlijke bedreigingen zoals klimaatverandering en overbevolking, alsmede het
gevaar van de agressieve orthodoxe islam.

Ook is het zorgwekkend dat onlangs de populaire huisarts Nico Tromp uit
Tuitjenhorn, die euthanasie had verricht bij een patiënt met ongeneeslijke
slokdarmkanker, door het AMC, de Inspectie voor de Gezondheidszorg, justitie en
politie zó infaam werd behandeld, dat hij ten slotte zelfmoord pleegde. En geen
hond die daar wat aan doet. Terecht besteedde De Telegraaf op 25 oktober jl. via
een tweetal artikelen van medisch redacteur René Steenhorst aandacht aan dit
medisch-ethische schandaal.

Uitkeringen  Overigens heeft niemand aandacht geschonken aan het feit dat
niet-westerse immigranten, die hier onderdak, uitkeringen, bescherming en werk
hebben gekregen, thans felle kritiek leveren op het land dat zijn grenzen voor
hen heeft opengesteld. Dit is geen gewone brutaliteit. Het is een gotspe. En dat
is de overtreffende trap van onbehoorlijk gedrag. Tegen de achtergrond van onze
grote problemen is het hysterische gezwets over zwarte, paarse of witte Pieten
van een onvoorstelbare onbenulligheid.

Daarnaast grenst de wijze waarop de euthanasiezaak in Tuitjenhorn door het AMC,
de Inspectie voor de Gezondheidszorg, justitie en politie is behandeld, aan
criminaliteit. De betrokken huisarts pleegde zoals bekend daarom zelfmoord. Maar
vermoedelijk zal geen enkele functionaris van deze organisaties het fatsoen en
de moed kunnen opbrengen om een woord van excuus te uiten tegen de familie van
de zo tragisch om het leven gekomen arts. Het is veelzeggend dat
overheidsorganen van de hun toevertrouwde burgers op strenge wijze een correct
functioneren eisen, dat ze kennelijk zelf niet kunnen opbrengen.

Waarschijnlijk weten vele Nederlanders daar geen raad mee en vluchten ze
wellicht daarom in zinloze discussies over zwarte, witte, gele en paarse Pieten.
Daarbij zien ze over het hoofd dat het debat in wezen een verkapte discussie is
over het wel of niet accepteren van allochtonen. Vandaar dat het zich
internationaal razendsnel heeft uitgebreid. Onder meer tot VN-professor Verene
Shepherd. Zij bleek echter zelfs het verschil niet te kennen tussen onze
Sinterklaas en de Amerikaanse Kerstman. Maar dat mocht niet hinderen. Als ze
maar haar boodschap kwijt kon van de onmenselijke slavernij waar wij, levend in
de 21e eeuw, part noch deel aan hebben. En vooral de jacht op geld. Veel geld.
Minstens enige miljarden.

Hysterie  Het is dan ook het beste om de hysterische, politiek-correcte
discussies over Zwarte Pieten met gouden oorringen en dikke rode lippen die krom
Nederlands spreken, met de roe en de zak, te staken. En vooral niet te
speculeren over modieuze veranderingen van tradities. Want de essentie van een
traditie is juist dat deze níét verandert maar als een vast en betrouwbaar
merkteken in onze roerige samenleving overeind blijft, als een geschenk van ons
aan alle nageslachten.

En wat de euthanasie in Tuitjenhorn betreft, schieten woorden tekort om het
verwerpelijke gedrag van het AMC, de huisartsenopleidster, de Inspectie voor de
Gezondheidszorg, justitie en politie te veroordelen. Het zonder enig onderzoek
of gesprek met de beschuldigde huisarts opleggen van een zware strafmaatregel is
strijdig met ieder gevoel voor rechtvaardigheid. Het argument dat dokter Nico
Tromp bij de euthanasie een overdosis van morfine en dormicum zou hebben
ingespoten, is te krankzinnig voor woorden daar euthanasie altíjd berust op een
overdosering. Het bevestigt alleen maar het donkerbruine vermoeden dat de
Nederlandse overheid gek is geworden, en daarbij denkt dat u en ik dat ook zijn.
Maar dat is een grote vergissing.

LOAD-DATE: 29 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              24 of 176 DOCUMENTS



                                  De Telegraaf

                            25 oktober 2013 vrijdag

'Hoe een soeverein land in de problemen kan komen'

SECTION: WatUZegt; Blz. 6

LENGTH: 1017 woorden


De bemoeienissen van de VN met het Sinterklaasfeest gaan alle perken te buiten,
maar bewijzen eens te meer hoe een soeverein land in de problemen kan komen als
het zich uitlevert aan supranationale organisaties als een verenigd Europa en de
Verenigde Naties. Niet alleen de kromming van de bananen wordt ons straks
voorgeschreven plus de lengte van de komkommers, maar ook krijgen we te maken
met dwingende voorschriften omtrent onze feestdagen, onze dagindeling, onze
kleding, ons taalgebruik en wat dies meer zij. Voor we het weten zijn we op weg
naar de perfecte eenheidsstaat, waar ieder individueel verschil als verdacht
geldt.

Ruud van Ling, Heerhugowaard

Spanjaard  De Nederlandse overheid kan volgens mij niet optreden tegen St.
Nicolaas in verband met het gebruik van Zwarte Pieten in zijn gevolg, omdat St.
Nicolaas resideert in Spanje en dus een Spanjaard is. De VN zouden dus Spanje
moeten benaderen met het verzoek/eis om de Zwarte Pieten voortaan als personeel
in zijn gevolg te weren. Bij geen reactie zouden ze eventueel het Vaticaan
kunnen benaderen, omdat St. Nicolaas een bisschop is en dus onder het strafrecht
van de katholieke kerk valt.

G. Smit

Blunder  Rusland verandert de aanklacht tegen Greenpeace van piraterij naar
vandalisme, de reactie van onze minister is dat hij bij zijn standpunt blijft.
Wel standvastig maar wederom een diplomatieke blunder, mijnheer Timmermans. Ik
gok dat u in november niet mee gaat naar Rusland, wegens eerder geplande
verplichtingen in een ander buitenland. Tenminste dat zal uw ministerie als
verklaring geven, de werkelijke reden weten wij allemaal wel!

Bartus v.d. Wenden, Delft

Remmen los  De verkiezingscampagne voor de gemeenteraadsverkiezingen in maart
2014 is gestart. De PvdA, VVD en andere landelijke politieke partijen nemen
stelling tegen hun partijgenoten in Den Haag en spiegelen de mooiste beloften en
plannen voor. Van lastenverlichting tot een leefbare en veilige gemeente.
Kortom, de remmen zijn weer los voor het politieke circus van list en bedrog.
Opletten dus. Maak uw eigen afweging en keuze om straks niet opnieuw met een
grandioze kater te zitten. Immers, het circus is dan als sneeuw voor de zon
verdwenen.

G. Poot, Leeuwarden

Besparing  De meeste energiebesparingsmaatregelen blijken niet te werken (Tel.
24/10), want 82 procent van de Nederlandse bevolking blijkt daar doof voor te
zijn, en geeft daar dan ook geen gevolg aan. Maar misschien is dit ook wel een
beetje terecht, want we weten met z'n allen één ding: de besparing die we
uiteindelijk met veel moeite en inspanning gerealiseerd hebben, wordt 'linksom
of rechtsom' de komende tijd toch door een aangepaste belastingmaatregel weer
uit onze beurs getoverd.

Mario Verhees, Asten

Ideaal  Typisch een voorbeeld van niet luisteren naar je eigen bevolking. Ik ben
geen fan van Henk Westbroek, maar ik vind hem wel de ideale kandidaat voor
burgemeester van Utrecht. Hij is een echte Utrechter en weet meer van de stad en
de problemen dan iedere andere kandidaat die zich heeft aangemeld. Het zal wel
weer een erebaantje worden voor een afgeserveerde politicus.

Aart Bijvoet

Graaien  Of het nu uit de partijkas, de daglozenkrantkas of de kas van de
hardwerkende burger is, de PvdA graait uit elke kas, als zij er zelf maar beter
van worden. Hoezo socialisten?

Hans Wink, Gorinchem

Diertjeslobby  Zoals overal wordt het binnenkort ook in Zwolle niet meer
mogelijk om als 'oudere' in een verzorgingstehuis te gaan wonen als je geen
zware gebreken hebt, want daar is geen geld meer voor. Maar  de 'amfibieën en
kleine zoogdieren' hebben het in Zwolle wel goed voor elkaar. Dankzij subsidie
van de provincie Overijssel kunnen zij vanaf 8 november veilig de Kranenburgweg
passeren! De diertjeslobby heeft overduidelijk geen flauw benul in welke tijd we
leven en kennelijk zijn er nog muntjes in overvloed. Nu nog de juiste
prioriteiten.

John Vullers, Zwolle

Dagverlichting  Vreemde zaak dat de Rijks Dienst Wegverkeer zijn goedkeuring
heeft gegeven aan het alleen aan de voorzijde van het voertuig te voeren
verlichting, van welk type dan ook. Een aanslag op de verkeersveiligheid met de
donkere dagen op komst. Ik denk dat ook de apk-regels veranderd moeten worden.

H.W. te Boekhorst, Lisse

Levensgevaarlijk  Wanneer de polderjihadisten zich aanmelden voor de oorlog in
Syrië is het een strafbaar feit, nu maar hopen dat de politici die onze vaders,
moeders en kinderen naar de niets helpende, maar levensgevaarlijke missies
sturen, ook vervolgd worden.

T. Bout, Meppel

Zinloos  Volgens onze regering is er nergens geld voor en zeker niet voor het
leger. Maar nu onze nationale ijdeltuit, de heer Koenders, in Mali zit, moet er
tot meerdere glorie van deze voormalige ontwikkelingssinterklaas een contingent
militairen naar dit onherbergzame land. Niet zonder risico dus met kans op doden
en verminkten, en waarvoor? Dit is een totaal zinloze missie,verzonnen door de
PvdA.

C. Schilt, Lopik

Lucht  Een briefschrijver heeft kreeften horen gillen toen ze werden gekookt
(WUZ 24/10). Wellicht kunnen we iets minder kortzichtig kijken en ons realiseren
dat een kreeft niet kan praten, gillen, lachen of huilen. Het zenuwstelsel van
een kreeft is simpelweg te primitief om deze emoties te kunnen uitdragen. Het is
zeer de vraag of het zover is ontwikkeld dat er een pijnsensatie wordt
waargenomen. De pieptoon tijdens het koken wordt veroorzaakt door het ontsnappen
van uitgezette verwarmde lucht van onder het pantser.

Jeroen Feldmann, Amstelveen

Ongelooflijk  Hoe is het mogelijk. De verdachte van de inbraak bij een Russische
diplomaat is gisteren al aangehouden. Er werd ook meteen dna gevonden en actie
ondernomen. Moet jij als gewone burger eens een woninginbraak melden met alle
gevolgen die daar bij horen, dan kom je voor een gesloten deur te staan of
beland je onder in de la. Ongelooflijk.

C.M. Koster, Beverwijk

LOAD-DATE: 25 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              25 of 176 DOCUMENTS



                                  De Telegraaf

                           24 oktober 2013 donderdag

Volop aanbiedingen, con  sument twijfelt;
'Afdingen levert forse korting op'

SECTION: Finance; Blz. 26

LENGTH: 645 woorden


Van onze verslaggevers AMSTERDAM   De hoop dat Nederlanders weer langzaam de
knip trekken voor een koelkast, tv of auto werd gisteren door het Centraal
Bureau voor de Statistiek (CBS) weer hard de grond ingeboord. Huishoudens gaven
afgelopen augustus 2% minder uit in vergelijking met een jaar geleden. Maar voor
het winkelend publiek is dit soort cijfers allang geen verrassing meer. Het
straatbeeld wordt meer dan ooit gedomineerd door de meest schreeuwerige
aanbiedingen.

Het fenomeen is duidelijk niet geboren uit luxe. Al ruim twee jaar achter elkaar
besteden consumenten elke maand minder dan ze een jaar eerder deden. Toegegeven,
het cijfer dat gisteren naar buiten kwam, stamt dus al uit augustus. En het
vertrouwen onder consumenten bleek vorige week nog wat verbeterd.

Een stijgend consumentenvertrouwen betekent echter niet direct dat de euro's
gaan rollen , zegt Paul te Grotenhuis van Inretail, de brancheorganisatie voor
de detailhandel.

De organisatie vertegenwoordigt onder andere ondernemers die keukens, badkamers,
meubelen, parket en slaapkamers verkopen.  We zien wel dat consumenten zich
serieuzer oriënteren op grote aankopen. De uitwerking daarvan moet nog volgen.

Om hun waar toch aan de man te krijgen, zetten winkeliers steeds vaker in op
fikse kortingen en 'deals'.  Ondernemers zijn creatief. Winkels die zich richten
op Jan Modaal zetten eerder in op korting, omdat de doelgroep daarnaar op zoek
is. Het hoge segment zal de consument juist lekker maken met extra's. Stel: een
klant is op zoek naar een designkeuken, en bereid om daar een flink bedrag voor
neer te leggen. Voor een ondernemer is het dan interessanter om de keuken gratis
te laten installeren. Dat soort combinaties zie je steeds vaker.

Hoe ver de aanbiedingendrift reikt, ondervond consument Bart Fanoy. Fanoy liet
het afgelopen jaar een huis bouwen in Loosdrecht, waarbij hij volop profiteerde
van de extreme kortingen op zowel dienstverlening als producten.  Van het
stucwerk tot een badkuip, in de loop van het jaar merkte ik dat werkelijk op
alles valt af te dingen , zegt Fanoy.  Een buitendouche die EUR 2200 kostte,
kreeg ik na onderhandelen mee voor EUR 1000. Veel verkopers willen van hun
voorraad af. De spullen   meubels, bruingoed, witgoed   hebben veel waarde. Maar
zolang die spullen in een magazijn staan, hebben ondernemers die waarde niet in
hun zak. Ze raken ze gewoon niet kwijt.

Kortingen zijn een ding, maar mensen moeten echt het gevoel krijgen dat ze meer
te besteden hebben , zegt een woordvoerder van de Consumentenbond.  In branches
als de dienstverlening, de auto- en meubelbranche, komt het bovendien vaak aan
op mondeling afdingen. Op die manier kun je gigantische kortingen afdwingen,
maar Nederlanders hebben er moeite mee.

Volgens econoom en filosoof Liesbeth Noordegraaf-Eelens (Erasmus Universiteit)
is vooral de nog altijd oplopende werkloosheid verraderlijk voor het vertrouwen.
Ontslagen staan veel dichter bij de burger dan 'de begroting voor Brussel op
orde krijgen'. En ze zetten een rem op de bestedingen, ook bij mensen die zelf
nog een goede baan hebben.

Noordegraaf-Eelens licht toe: Zolang werknemers om zich heen zien dat collega's
ineens hun baan verliezen, zullen ze blijven twijfelen over hun eigen positie.
Terwijl het voor vertrouwen juist helpt als mensen één toekomstscenario in hun
hoofd hebben.

Ze noemt een lichtpuntje.  Misschien worden burgers een beetje crisismoe. Dan
gaan ze proberen rust in hun hoofd te krijgen door negatieve berichten in de
media te negeren en te zoeken naar positief nieuws. Dit 'omzeilen' van de crisis
kan een bijdrage leveren aan een stabieler klimaat.

Vaak valt er met afdingen nog meer voordeel te behalen dan op de winkelruit
staat, maar veel Nederlanders hebben daar moeite mee.

LOAD-DATE: 24 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              26 of 176 DOCUMENTS



                                  De Telegraaf

                           24 oktober 2013 donderdag

Rabobank

SECTION: Binnenland; Blz. 3

LENGTH: 267 woorden


Het imago van onkreukbaarheid dat Rabobank zo graag uitstraalt, dreigt voorgoed
aan diggelen te worden geslagen nu de financiële reus uit Utrecht geconfronteerd
lijkt te worden met de op één na hoogste boete in het mondiale schandaal rond de
criminele manipulatie van rentetarieven.

Volgens de doorgaans goed ingevoerde Britse zakenkrant The Financial Times
krijgt Rabobank mogelijk een boete opgelegd van maar liefst 1 miljard dollar,
circa 725 miljoen euro. Een voormalige Rabobank-manager, die een sleutelrol in
de affaire zou hebben gespeeld, hangt in de VS en Groot-Brittannië
strafvervolging boven het hoofd.

De ophanden zijnde megaschikking met Amerikaanse en Britse autoriteiten maakt
duidelijk dat de rol van Rabobank in het schandaal veel groter is geweest dan
tot dusver werd aangenomen. De bank is in de VS ook al voor de rechter gesleept
door woedende beleggers.

Het gaat bij de rentefraude om de vaststelling van tarieven die banken elkaar
onderling in rekening brengen. De zogeheten Libor-rente, waarmee door bankiers
op grote schaal werd gesjoemeld, vormt wereldwijd de basis voor biljoenen
dollars aan contracten en transacties die ook gewone burgers raken.

Tussen 2007 en 2011 zijn de tarieven stelselmatig voor eigen gewin
gemanipuleerd. Door deze misdadige praktijken is het vertrouwen in de
integriteit van de banksector zeer ernstig beschadigd.

Voor Rabobank doemen tal van pijnlijke vragen op: wie waren van de fraude op de
hoogte? En wist de top ervan? Te lang doet Rabobank er nu het zwijgen toe; het
wordt tijd voor opheldering.

LOAD-DATE: 24 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              27 of 176 DOCUMENTS



                                  De Telegraaf

                            19 oktober 2013 zaterdag

Bezoek van thuisfront

SECTION: TVActueel; Blz. 33

LENGTH: 313 woorden


Medewerkers van verschillende goededoelenprojecten die steun krijgen van de
Postcode Loterij, zijn het middelpunt van Kanjers van goud . Zij krijgen niet
langer alleen bekende Nederlanders op bezoek, maar van een familielid of
vriend(in) die graag wil zien wat hun dierbare doet.

In de aflevering van vandaag reist presentatrice Renate Gerschtanowitz-Verbaan
samen met Renée Pompen naar Nepal, waar vriendin Lieke van der Wiel als
Unicef-specialist de verantwoordelijkheid heeft om het onderwijs in Zuid-Azië te
verbeteren.

Als ambassadeur heb ik meerdere reizen voor Unicef gemaakt, maar deze is de
positiefste , vertelt Renate Gerschtanowitz. Bracht zij afgelopen week haar
eigen kinderen nog naar een vrolijk schoolklasje met lichte muren en leuke
plaatjes aan de wand, tijdens haar reis door Nepal bezocht de presentatrice een
sombere school, waar 40 kleuters op een stuk zeil zitten.

Toen dacht ik: mijn hemel, ik zou hier mijn kinderen elke dag naartoe moeten
brengen. Dat moet beter kunnen. Een paar leuke plaatjes aan de muur maken al
zo'n groot verschil! Unicef besteedt gelukkig veel aandacht aan kindvriendelijk
onderwijs. Er moet nog veel gebeuren   ik wil niet zeggen dat alles rozengeur en
maneschijn is   maar er wordt hard aan gewerkt.

Tijdens deze reis heb ik de 17-jarige Bhagawoti ontmoet die op haar twaalfde is
gaan werken omdat haar vader dat niet meer kon. Dankzij Unicef krijgt zij alsnog
onderwijs en haalt binnenkort haar diploma. Bij ons is dat vanzelfsprekend, maar
ik heb enorme bewondering voor deze Nepalese.

De opzet van Kanjers van goud  om 'gewone' Nederlanders het verhaal laten
vertellen, is volgens Gerschtanowitz een goede zet.  Door juist onbekende mensen
aan het werk te laten zien en door iemand mee te nemen die net als de kijker
vragen heeft, krijg je een beeld van het goededoelenwerk.

LOAD-DATE: 18 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              28 of 176 DOCUMENTS



                                  De Telegraaf

                            18 oktober 2013 vrijdag

Lucian Freud:  obsessief tegendraads;
Journalist kreeg toegang tot mysterieuze kunstenaar

SECTION: Kunst; Blz. 15

LENGTH: 522 woorden


De Britse kunstenaar Lucian Freud (1922-2011) huurde regelmatig beroepsdieven in
om zijn eigen kunstwerken te laten stelen. Hij kon het niet verkroppen dat er
werk op de markt was dat niet meer aan zijn hoge standaard voldeed. Het ging om
schilderijen die hij cadeau had gedaan aan vrienden, die ze wilden gaan
verkopen. Dit vertelde Freud aan Geordie Greig, hoofdredacteur van The Mail on
Sunday , die het optekende in de biografie Ontbijten met Lucian .

Het kostte Greig twintig jaar om toegang te krijgen tot het teruggetrokken leven
van Lucian Freud, die geobsedeerd was door privacy. Jarenlang wist niemand waar
hij woonde. Hij stond niet eens ingeschreven bij de gemeente Londen. Maar Greig
kwam bij toeval aan zijn adres en begon hem brieven te schrijven. Op een goede
dag verzon hij een list: hij nodigde Freud uit om een recensie te schrijven over
een kunstboek met het werk van Stanley Spencer. Freud belde. Hij wilde het boek
zien en zei er meteen bij dat Spencers naakten totaal niet op de zijne lijken.
Spencer keek niet goed genoeg.

Dichtbij  De recensie kwam er nooit, maar het contact was geboren. De laatste
tien jaar van Freuds leven kwam Greig akelig dichtbij en werd hij bijna
wekelijks uitgenodigd voor een ontbijt in zijn favoriete zaak, Clarke's. Greig,
die al vanaf jonge leeftijd een bewonderaar is van Freuds werk, schetst een
compleet beeld van de mens én de kunstenaar Lucian. Die waren één. Freud wilde
alleen maar schilderen. Hij committeerde zich aan niets of niemand, alleen aan
de kunst. Regels kende hij niet. Hij at met zijn handen. In de liefde was hij al
even compromisloos: hij ging vreemd, verwekte overal kinderen, en brak harten
zonder ooit terug te kijken op de brokstukken. Zijn modellen waren mensen op wie
hij gesteld was. Hij liet ze vaak maanden poseren. Freud roeide graag tegen de
stroom in: toen de abstracte moderne kunst in zwang kwam, hield hij vast aan
zijn figuratieve stijl.

Het niet terugkijken zou te zijn terug te voeren op zijn Duitse wortels, en het
feit dat hij als 10-jarig Joods jongetje met zijn familie het land moest
ontvluchten. De Britse nationaliteit had hij volgens de overlevering te danken
aan zijn grootvader Sigmund Freud. Koningin Elizabeth wilde diens nazaten graag
opnemen. Freud bedankte haar daarvoor met een schilderij.

Sjofel  De kunstenaar vertoefde graag in hogere kringen, maar had ook
vriendschappen met de gewone man. Zelf liep hij er altijd sjofel bij, onder de
verf, en was hij onaangepast, maar door zijn ongekende charme was hij
onweerstaanbaar voor mannen en vrouwen. Hij hield van choqueren en ruzie zoeken
en viel op onmatige vrouwen.

Greig heeft verschillende theorieën over Freuds bindingsangst. De ene is dat hij
zich na een obsessieve verliefdheid voornam nooit meer van een geliefde te
houden dan omgekeerd. De andere is dat hij zich afzette tegen de beklemmende
genegenheid die zijn moeder voor hem koesterde. Deze Lucian was beslist voer
voor zijn opa Sigmund. Georgie Greig schreef een schitterende biografie met
unieke foto's en veel schilderijen, die worden toegelicht door diverse modellen.

LOAD-DATE: 18 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              29 of 176 DOCUMENTS



                                  De Telegraaf

                            16 oktober 2013 woensdag

Massasport;
Goedkoop bellen en  kort haar

SECTION: WatUZegt; Blz. 6

LENGTH: 558 woorden


Bezuinigen is topsport, al wordt het ook steeds meer volkssport. Het vergt veel
toewijding en ook inspanning, maar als je de smaak te pakken krijgt  Het loont
op den duur zeker en daar kun je veel plezier aan beleven. Gewone Nederlanders
zijn niet voor één (begrotings)gat te vangen. Wij kunnen best nog zuiniger,
zelfs al bezuinigen we op alles.

Bedolven ben ik onder uw besparingstips, enorm bedankt!

Eén belangrijke kniptip, zo niet de belangrijkste: hou alle uitgaven, hoe klein
ook, eens een paar maanden bij in een boekje, of op de pc, zodat je na verloop
van tijd precies kunt zien wát je wáár aan uitgeeft. 'Zodra dat inzichtelijk
wordt, komt besparen vanzelf', mailt mij Cathelijne Jeurissen.

'Veel bedrijven hebben de onhebbelijke gewoonte om nieuwe klanten te werven met
lagere tarieven dan die zij hun al bestaande klanten rekenen', merkte
Cathelijne. Is zij al klant bij zo'n bedrijf dan belt Cathelijne de
klantenservice: als trouwe klant wil zij dan óók de lagere prijs betalen.
Bedrijven willen hun vaste klanten niet kwijt en om ze te behouden, gaan zij
meestal wel op dergelijke verzoeken in. 'Soms is het even aandringen, maar
totnogtoe heb ik een slagingspercentage van honderd!'

Badwater  Nel de Roode heeft in de douche een emmer waarin ze het water opvangt
tót dat op temperatuur is om eronder te springen. Met die emmer spoelt ze dan
later de wc door. Gaat ze uitgebreid in bad, dan laat ze het badwater niet
weglopen, maar kan daar soms wel een week lang het toilet mee doorspoelen.

Truus Jonker vertrouwt mij toe dat zij al jarenlang de was doet op 30 graden, in
plaats van 60. Scheelt veel elektra, maar heeft ook een keerzijde: de leidingen
van haar wasmachine raakten erdoor verstopt met zeepresten. Daar zijn toch
oplosblokjes voor? Uit recent onderzoek bleken die van de Lidl het beste én het
goedkoopste! Ruud de Wolf probeerde prompt het politienummer, waar ik gisteren
mee kwam als alternatief voor het dure 0900-nummer. Het is natuurlijk van de
dwaze dat je in Nederland, waar zo ongeveer je hele inkomen naar allerlei
overheden gaat, een peperduur nummer moet bellen als je de politie wat te
vertellen hebt, of wilt vragen. Dáár moest vadertje Opstelten, die alles zo goed
weet, nou eens wat aan doen!

De pliesie heeft er al meteen weer een stokje voor gestoken dat mensen het
goedkope nummer bellen. 'Waar belt u vandaan?' vroeg de telefoniste aan meneer
De Wolf. 'Uit Lekkerkerk!' antwoordde die, waarna de verbinding werd verbroken
met de mededeling dat dit nummer is voor mensen die uit het buitenland bellen.
'Ben ik wéér teleurgesteld in de politie', laat meneer De Wolf mij weten. Hij is
niet de enige.

'Stop met roken en alcohol', mailt mij Astrid Roijen. Laat onze accijnsminister
het maar niet horen!

'Verspilling is zonde', zegt Heidi Nijhof haar oma zaliger na. Haar tip voor
zuinig gebruik van het mobieltje: stuur sms'jes en bel zo min mogelijk, zeker
vanuit het buitenland. Verder overweegt Heidi zich kort te laten knippen: 'Kost
minder water, shampoo en gel om het haar in bedwang te houden. Goed voor de knip
en voor het milieu, maar slecht voor de producenten en dus ook voor de
schatkist. Wie kan er nog wijs uit?'

Blijf me ze sturen, uw bespaartips: naar waturaakt@telegraaf.nl Dan kom ik er
volgende week op terug.

LOAD-DATE: 18 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              30 of 176 DOCUMENTS



                                  De Telegraaf

                            16 oktober 2013 woensdag

Huidige systeem is prima;
'De familie moet maar beslissen wat er na mijn dood gebeurt'

SECTION: WatUZegt; Blz. 6

LENGTH: 673 woorden


Iedereen verplicht donor, stuit op bezwaren van bijna twee derde van de stemmers
op De Stelling van de Dag, de dagelijkse nieuwsenquête van De Telegraaf. Het zou
een oplossing kunnen zijn voor het altijd schreeuwende tekort aan donororganen,
want nog niet eens de helft van de Nederlanders is geregistreerd als donor.

Allemaal laksheid. Stel het maar verplicht, dan hoeft niemand actie te
ondernemen , schrijft een voorstander van verplicht donorschap. Een ander:  Keer
het systeem om. Laat mensen bezwaar aantekenen, zo voorkom je vreselijke
situaties waarin nabestaanden moeten beslissen.

Dat vindt lang niet iedereen. De manier waarop het nu is geregeld   registreren
en daarbij ja of nee aangeven   krijgt veruit de meeste stemmen van de
deelnemers aan de enquête. Andere opties als verplichte registratie, of
verplicht donorschap, tenzij iemand daar bezwaar tegen heeft, zijn veel minder
populair. Terug naar het oude systeem met het donorcodicil wil bijna niemand.

Landelijk beeld  Van de stellingstemmers is veertig procent wel en zestig
procent niet geregistreerd, wat overeenkomt met het landelijke beeld. Van die
zestig procent zegt bijna de helft niet te hebben geregistreerd uit principiële
bezwaren. Een tiende van alle stemmers vindt dat de familie maar moet beslissen
over wat er na zijn dood moet gebeuren met de organen.

Van degenen die aangeven donor te willen zijn, is bijna niemand kieskeurig over
welke delen van het lichaam na zijn dood 'gebruikt' mogen worden.  Ze mogen
alles hebben , antwoordden bijna alle donoren. De meesten van hen vinden het dan
ook 'een mooie gedachte' dat na hun dood dankzij hen iemand nog kan blijven
voortleven.  We hebben in onze maatschappij toch al zo weinig voor elkaar over.
Dit is het minste wat je kunt doen, want je merkt er toch niets meer van , aldus
een van de respondenten.

Tegenstanders van verplichte registratie blijken vaak een diepgeworteld
wantrouwen te hebben tegen de medische stand.  Je moet je lichaam niet
toevertrouwen aan de staat, en ook niet aan doktoren , is een van de vele
opmerkingen hierover. Een aantal geeft aan bang te zijn door de arts vroegtijdig
een handje geholpen te worden, omdat die het orgaan nodig heeft. Iemand anders
is tegen omdat na het doneren van een orgaan  de vibratie van een van de organen
aardegebonden blijft. En dat belemmert je doorreis naar het hiernamaals.
Bovendien: twee karma's vermengen is niet goed.

Spotjes  Deze week is het Donorweek. Bekende Nederlanders als Irene Moors en Ali
B proberen gewone Nederlanders over te halen zich te laten registreren. Ook met
spotjes op televisie hopen de organisatoren van de week Nederlanders over de
streep te trekken. De vraag of dit een goede actie is, beantwoordt de helft van
de stemmers bevestigend en de andere helft ontkennend.  Met dat idiote spotje
maak je mensen juist tegen , schrijft een criticaster. Opvallend veel
respondenten hebben geen oordeel, waarschijnlijk omdat ze de actie gemist
hebben.

De 'oogst' van de Donorweek van vorig jaar was ongeveer 40.000 nieuwe
registraties. De vraag of dat aantal al die tijd en moeite waard is, verdeelt de
stemmers. Er zijn evenveel respondenten die het aantal van vorig jaar 'veel'
vinden als stemmers die 40.000 als 'weinig' beoordelen.

Het moet allemaal omdat er heel veel zieken op de wachtlijst staan voor een
nieuw hart, nieuwe longen of een nieuw stuk huid. Los van of dat ethisch wel
kan, ging de laatste vraag van De Stelling van de Dag over of degenen die geen
donor zijn wel een orgaan mogen ontvangen als ze ziek zijn. Ook deze vraag
verdeelt de stemmers zeer.

Sommigen willen zelfs over hun graf heen regeren.  Ik zou zelf willen bepalen
wie er van mij een orgaan mag hebben , zegt de een. Een ander:  Ik leef gezond,
stel dat mijn organen naar een of andere losbol gaan.

Martine de Vente

Vandaag is er weer een Stelling van de Dag. U kunt eraan meedoen van 11.00 tot
15.30 uur via www.telegraaf.nl en www.wuz.nl.

LOAD-DATE: 18 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              31 of 176 DOCUMENTS



                                  De Telegraaf

                            16 oktober 2013 woensdag

De Amsterdamse school niet simpel

SECTION: Woonkrant; Blz. 31

LENGTH: 660 woorden


Het enige waarvan ik weet dat het niet tijdloos is, is de tijd dat de mens op
deze aardkloot (zonder negatief te willen zijn) rond rommelt. Dat we daarbij
onnoemelijk veel voorwerpen maken die generaties later nog bijzonder worden
gevonden, maakt het rommelen minder erg en houdt mij in ieder geval van de
straat. Al een aantal columns staan steden, of wie daarin werkten, centraal in
mijn column. Deze keer onze hoofdstad als naamgever van de Amsterdamse school.

Laat ik met het simpelste beginnen. De Amsterdamse school is een stijlperiode in
de 20e eeuw. Maar daarmee is het simpele wel voorbij. Periodes die een algemeen
karakter hebben, dus herkenbaar zijn, volgen elkaar normaal gesproken op. Zijn
een reactie op de vorige, laten we maar zeggen.

In Nederland volgde als reactie op de Franse art nouveau en jugendstil, met zijn
luxe bijna overdadige decoratie, de Nieuwe Kunst met sobere, strakke vormen en
weinig decoratie. In Amsterdam, dat in die tijd enorm uitbreidde, zijn de
gebouwen van bijvoorbeeld Berlage een mooi voorbeeld van deze sobere manier van
met grondstoffen omgaan. Baksteen mocht ook aan de binnenzijde van het gebouw
worden gezien. Hout werd niet geverfd. Alles werd 'basic' gehouden.

Maar ik zei het al eerder: actie is reactie. Onder 'aanvoering' van de architect
Michel de Klerk ontwikkelde zich een minder sobere stijl: de Amsterdamse school.
Laat ik even proberen deze ontwikkeling te plaatsen in de tijd. In de jaren
10/20 van de vorige eeuw nam de sociale woningbouw een hoge vlucht. Huizen voor
de gewone mens met stromend water, (dag)licht en verwarming en met de nodige
verfraaiing in bouw en ornamenten. Tot dan onvoorstelbaar! Dat deze stijl een
eigen naam heeft gekregen, ook internationaal, is vreemd omdat de Amsterdamse
school volledig in de periode van de art deco viel, een stijl met heel veel
dezelfde kenmerken.

Architecten zoals De Klerk en Kramer ontwierpen niet alleen woningen, maar ook
interieurs. Waarbij het uitgangspunt dat de ontwerpen voor iedereen bereikbaar
moesten zijn nooit werd gerealiseerd. De door kleine zelfstandige meubelmakers,
klokkenmakers en juwelenmakers, vaak handmatig gemaakte voorwerpen, waren veel
te duur voor de gewone man. En dat is meteen de reden dat Amsterdamse
school-voorwerpen behalve mooi ook bijzonder waren en bleven. Zelfs voorwerpen
die niet zijn terug te brengen tot een bekende maker zijn waardevol. Zoals het
40 cm grote, handgedreven, koperen wandklokje van de foto. Zomaar 900 tot 1000
euro. Een stukje handwerk van rond 1920 dat in vrijwel ieder interieur past.

Je hebt stijlmakers en stijlvolgers. Al doe ik de ontwerpafdeling van de
glasfabriek Daum misschien tekort als ik hen een mooi voorbeeld van de
stijlvolgers noem. Jean Daum (1825-1885) stichtte de glasfabriek in 1878. Hij
had een buitengewoon gevoel voor wat de klant wilde en de capaciteiten om aan
die vraag te voldoen. Na zijn dood in 1885 volgden zijn zoons August en Antonin
hem op. Over het algemeen vindt men dat de fabriek in de jugendstilperiode zijn
mooiste siervoorwerpen maakte, waarbij Daum wereldfaam verwierf door het gebruik
van 'pâte de verre', een glaspasta die ontstond door gekleurd glas te vermalen,
daarna te verhitten en in mallen te gieten. Vaak werden in de nabewerking delen
van een voorwerp gepolijst of in reliëf gefreesd, met verbluffende resultaten.
In de Eerste Wereldoorlog deed de fabriek dienst als hospitaal. Tot de dag van
vandaag heeft Daum een keur aan glazen en kristallen voorwerpen gemaakt. De klok
(20 cm) uit de jaren 60 is een voorbeeld van hun tijdloze ontwerpen. Waarde 500
tot 600 euro.

De belangstelling voor deze rubriek is dermate groot, dat het helaas niet
mogelijk is iedereen individueel te antwoorden. Foto's met een duidelijke
omschrijving van bezittingen kunt u mailen naar: taxaties@telegraaf.nl of sturen
naar: De Telegraaf, rubriek Rommel of Rijkdom, Postbus 376, 1000 EB Amsterdam.

LOAD-DATE: 15 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              32 of 176 DOCUMENTS



                                  De Telegraaf

                            12 oktober 2013 zaterdag

Proper volkje;
Ergernissen

SECTION: Huishoudtips; Blz. 14

LENGTH: 358 woorden


Waar ergeren vooral vrouwen zich het meest aan in het huishouden? Uw antwoorden
(90% is afkomstig van dames) heb ik de afgelopen jaren verzameld en opgeslagen
in een aparte lijst op mijn computer. Vorige week opende ik deze map.

Op de eerste plaats   het zal geen verbazing wekken   staat een smerig toilet.
Annelies Noordzij vertelt:  Als het toilet vuil en goor is, dan weten wij
genoeg. Dan zijn in dat huis ook de koffiekopjes vies; eigenlijk alles.

Opvallend is ook dat het diverse lezers opvalt dat het in huizen van de hogere
inkomensgroepen vaak rommeliger is dan bij Jan Modaal. Niet zelden zijn dat
tweeverdieners die zeggen geen tijd voor de schoonmaak te hebben.

Anneke Lanenga mailt:  Dat is nooit anders geweest. Mijn oma, een eenvoudige
boerin, zei altijd: 'van boven bont en van onderen stront'.

Mevrouw Vogelzang mailt:  Het hoeft echt niet kraakhelder te zijn in huis, maar
wel cosmetisch schoon. Een beetje opruimen, een beetje stoffen, stoelen recht
zetten, geen rommel laten slingeren en natuurlijk een schone wc.

Heel wat lezers vinden het onzin dat tweeverdieners geen tijd meer voor het
huishouden zouden hebben. Mevrouw Walstra mailt:  Als ze een beetje minder
tweeten en Facebooken, is er tijd genoeg voor het huishouden.

Vooral onder de oudere lezers zijn heel wat mannen die hun leven lang vrijwel
niets aan het huishouden hebben gedaan. Meestal gaat het om alleenverdieners die
al die tijd door moeder de vrouw in de watten zijn gelegd. Na hun pensioen tonen
diverse mannen echter een enorme vitaliteit om mee te helpen. Soms wordt dat
gewaardeerd, maar vaak gaan de heren zich met allerlei zaken bemoeien. Dat wordt
niet op prijs gesteld.

Mevrouw Stellinga mailt:  Mijn man ging opeens met zijn vinger over richels en
dan kom je bij mij stof tegen. Of hij zei: 'Moet je niet achter de kast
stofzuigen?' Ik heb hem duidelijk gemaakt dat ik niet van plan ben om op mijn
63e als een huishoudslaafje door het leven te gaan. Ik word er ook gek van als
hij achter me staat terwijl ik aan het schoonmaken ben. Nu heeft-ie gelukkig een
nieuwe hobby: vissen.

LOAD-DATE: 11 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              33 of 176 DOCUMENTS



                                  De Telegraaf

                            11 oktober 2013 vrijdag

Rijke geschiedenis  van megaklussen

SECTION: Binnenland; Blz. 7

LENGTH: 345 woorden


Van een onzer verslaggevers  ROTTERDAM, vrijdag  Nederlandse bergingsbedrijven
hebben een rijke historie aan maritieme megaklussen. Aan dat rijtje kan volgend
jaar mogelijk dus weer een prestatie worden toegevoegd die   vanwege aard en
omvang en het beschikbaar materieel   alleen door 'Hollands Glorie' kan worden
uitgevoerd.

Hoogtepunten uit de bergingsgeschiedenis vertegenwoordigen namen die zelfs bij '
gewone burgers' over vele jaren in het geheugen zijn blijven hangen. Wie kent
niet de naam Koersk? Dat was de Russische kernonderzeeër die door een
samenwerking van de Nederlandse bergingsbedrijven Mammoet en Smit Internationale
onder moeilijke omstandigheden kon worden geborgen. Dat was in het jaar 2001.
Het gevaarte was een jaar eerder gezonken in de Barentszzee, waarbij 118
opvarenden om het leven kwamen.

Ook de naam van de Harald of Free Enterprise, de veerboot die België met het
Verenigd Koninkrijk verbond en bij het uitvaren kapseisde door openstaande
boegdeuren, is nog altijd niet vergeten. We schrijven 1987. Smit Internationale
uit Rotterdam leverde de bergingsprestatie.

Van meer recentere datum is de berging en het rechtzetten in 2005 door Mammoet
Salvage in de Golf van Mexico van een platform van oliemaatschappij BP na orkaan
Dennis. In 2009 wordt de berging voor de Britse kust van het gestrande
containerschip MSC Napoli door het Nederlandse bedrijf GR Marine tot een goed
einde gebracht.

Een jaar later vestigt wederom Mammoet Salvage de aandacht op zich, door de
berging in Chili van het onderzoeksschip De Cabo de Hornos. Een hevige
aardbeving was er de oorzaak van dat het vaartuig een dag eerder dan gepland
vanaf de werf in het water terechtkwam. Een tsunami slingerde het schip even
later weer honderden meters het land op. Daar moest Mammoet het ontmantelen.

Dichter bij huis was in 2011 de aandacht gericht op de Rijn, na het zinken in
deze belangrijke transportader voor de binnenvaart van het tankschip Waldorf. De
Loreleybocht was tijden geblokkeerd. Mammoet wist het gevaarte te verwijderen.

LOAD-DATE: 10 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              34 of 176 DOCUMENTS



                                  De Telegraaf

                            9 oktober 2013 woensdag

'Een nietszeggende uitspraak, die iedereen kan doen'

SECTION: WatUZegt; Blz. 6

LENGTH: 971 woorden


Klaas Knot is redelijk optimistisch over de Nederlandse economie en hij denkt
dat we nu uit de recessie zijn. Vooral de woorden 'redelijk' en 'denkt' geven
aan dat we hier een nietszeggende uitspraak hebben die iedere Nederlander kan
roepen. Duidelijk is dat we niet uit de recessie zijn, de economie niet op orde
is, er nog steeds mensen ontslagen worden en ons weer een lastenverzwaring te
wachten staat. Het plusje is nog steeds een grote min.

J.H. Posthumus, Veghel

Wissewasje  'Patiënt mijdt arts uit geldnood' (Tel. 08/10). De krant stelt het
zo negatief mogelijk voor. Onterecht! Is het hogere eigen risico niet bedoeld om
kritischer tegenover doktersbezoek te staan en niet voor ieder wissewasje te
gaan? Nu loopt het doktersbezoek terug. Het werkt. Goed nieuws.

Frits W. van Dijk,

Cranendonck

MOE-landers  In plaats van de Midden- en Oost-Europeanen die van plan zijn naar
Nederland te komen te ontmoedigen in hun voornemen en te zorgen dat de groep die
er nu al is en zonder werk niet groter wordt, is de wethouder van Amsterdam van
plan bij voorbaat oude c.q. leegstaande kantoorpanden om te bouwen tot woningen
voor deze groep. Let wel: zij worden pas in 2014 verwacht. De heer Ossel heeft
blijkbaar nog niet door dat er in Amsterdam genoeg gegadigden zijn die graag
tegen een betaalbare prijs willen wonen. Daarbij heeft Nederland al genoeg
mensen zonder werk. Eén ding wat goed aan het plan is: een deel van de werkloze
bouwvakkers heeft weer werk, mits ook de gemeente Amsterdam niet de
Oost-Europeaan dit werk laat doen. Ik word MOE van dit soort speeltjes van
politici.

Cath. Lanting

Vlerk  Poetin noemt de arrestatie van een Russisch diplomaat 'een grove
schending van het Verdrag van Wenen' en wil 'dat de schuldigen worden bestraft'.
'Onze reactie hangt af van de vervolgstappen van Nederland.' Wat een brutale
vlerk, want het uiteenslaan van de Gaypride is een schending van het Europese
verdrag van de Mensenrechten. Maar dat mag wel natuurlijk.

P. Uribe, Amsterdam

Afruimen  Wat fantastisch dat de politici in Almere zelf hun bordje, bestek en
glaasje voortaan moeten afruimen nadat ze gegeten hebben (Tel. 08/10). Zouden ze
hiervoor een cursus gevolgd hebben? Het zal wel even wennen voor ze zijn! Na
jaren te zijn gepamperd, nu zelfstandigheid. Bravo!

Liesbeth Kaandorp, Oostvoorne

Snipperakkoord  Het kabinet, waarvan VVD en PvdA op weg zijn om respectievelijk
middenmoter en kleintje te worden, sprokkelt bij 'de kleintjes' om tot een soort
snipperakkoord te komen. Tijd voor een degelijk zakenkabinet met visie, dat dan
de kiesdrempel fors kan verhogen.

H.A.F. van Hofwegen, Zwijndrecht

Roodhuiden  In Amerika is alles groter en dat blijkt maar weer uit het feit dat
president Obama het American footballteam 'Redskins' opriep tot een
naamsverandering. Dit omdat sommige indianen de naam 'Redskins' aanstootgevend
vinden. De ophef die we hier in Nederland ieder jaar weer hebben over Zwarte
Piet, valt dan voor Amerikaanse begrippen weer helemaal in het niet.

Rob Koelewijn, Sassenheim

Spijtig  Het is spijtig als de paarden waarop we hebben gewed ezels blijken te
zijn.

Willem van Bommel,Wommels

Miljardairs  Afrika telt vele miljardairs (Tel. 08/10). Dat komt mooi uit, dan
kunnen deze superrijken eindelijk zelf hulp (geld) geven en investeren in en aan
hun eigen land en inwoners. Waarschijnlijk zitten er bij die miljarden vele
miljoenen van ons. Hoeven we daar in ieder geval niets meer naar over te maken.
Kunnen we eindelijk het geld dat de regering heeft afgenomen, aan onze oudjes
teruggeven.

W.H. van Ottele, Berg en Dal

Belabberd  Als de Deutsche Bank de klanten van het mkb, die ze moesten overnemen
toen de ABN Amro weer een Nederlands bedrijf werd, maar ternauwernood kwijt kan
voor de kerst, dan geeft dat mijns inziens de belabberde kwaliteit van de
Nederlandse banken aan. Zelfs onder druk willen ze daar eigenlijk geen zaken mee
doen!

L. Kraaijenbrink, Ermelo

Ideologisch  De accijnsverhogingen op alcohol en brandstof hebben de mensen in
de oostelijke en zuidelijke provincies al over de grens gejaagd. Dat gaat nu ook
gebeuren met vliegtuigpassagiers door de invoering van de vliegtaks.
Werkgelegenheid is voor dit socialistische DDR-kabinet geen optie. Wat telt is
als het ideologisch maar in orde is.

J. Muijsers

Kampioenen  Het is heel fijn dat Epke WK-goud heeft gewonnen en dat het
uitgebreid in het nieuws is, maar de handboogschutters hebben ook een geweldige
prestatie geleverd en daar hoor en lees je heel weinig over. Mike Schloesser is
wereldkampioen geworden op het onderdeel compound; het Nederlandse
recurve-mannenteam heeft zilver en het compound-vrouwenteam ook zilver.
Geweldige prestatie!

Mevr. A. Buist, Strijen

Energiekosten  Op mijn jaarrekening van de energiekosten van Nuon bleek een
enorm percentage aan energiebelasting berekend te zijn. Op mijn nota stond 90%
energiebelasting op stroom en op gas 52%. Hier bovenop kwam nog eens 21% btw.
Dit zal in 2014 ongetwijfeld weer worden verhoogd. Hier hoor ik niemand over en
al helemaal de politiek niet.

N.P. Breuring, Krommenie

Vertrouwen   Welke politici zijn eigenlijk nog te vertrouwen? Ze vragen steeds
meer van de burgers. Pensioenen inleveren, langer doorwerken, verhogingen van
belastingen, vrijwilligerswerk. Te veel om op te noemen. Zelf zijn ze zeker niet
brandschoon. Je weet niet meer op wie je zou moeten stemmen. De gewone burger
wordt aan alle kanten gepakt, de mensen die ervoor verantwoordelijk zijn gaan
vrijuit. Dezelfde politici die van baan naar baan gaan, bedriegen de burger en
de kiezer.

Mevrouw Doldersum, Hoogeveen

LOAD-DATE: 8 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              35 of 176 DOCUMENTS



                                  De Telegraaf

                             4 oktober 2013 vrijdag

Lijsttrekkersrel  bij Haagse PvdA

SECTION: Binnenland; Blz. 11

LENGTH: 334 woorden


door Alexander Bakker  DEN HAAG, vrijdag  Binnen de PvdA is een ordinaire
machtsstrijd uitgebroken rond het lijsttrekkerschap in Den Haag. De vier
officiële kandidaten moeten van het partijbestuur het veld ruimen om plaats te
maken voor partijbons Jeltje van Nieuwenhoven (70). De prominent is uit pure
wanhoop naar voren geschoven bij gebrek aan 'bekende gezichten'.

De grootste politieke partij in de Haagse gemeenteraad zit al maanden in haar
maag met de vraag wie de kar moet trekken bij de verkiezingen in maart. De
landelijke top verwacht met een bekend gezicht de meeste stemmen binnen te
kunnen harken. Maar een poging om een prominent uit de Tweede Kamer te werven,
is jammerlijk mislukt. Tijdens de fractievergadering waarop het verzoek aan de
orde kwam, stak geen enkele parlementariër zijn hand op.

Omdat de zoektocht niets opleverde, slaat de PvdA een andere weg in door
politiek zwaargewicht Van Nieuwenhoven, de huidige fractievoorzitter, nog een
keer in te zetten. Zij zou zich volgens bronnen binnen de partij bewust niet
kandidaat hebben gesteld om geen interne verkiezingsstrijd te hoeven voeren. Dat
zou gevaarlijk zijn, omdat ze zich bij de Haagse achterban door haar nonchalante
houding over de cultuurpaleiscrisis en het vertrek van een raadslid niet echt
populair heeft gemaakt.

Tegenkandidaten  Zonder tegenkandidaten is zo'n verkiezing niet nodig. Het
partijbestuur en enkele raadsleden voeren daarom nu gigantische druk uit op de
vier officiële kandidaten om zich terug te trekken. Wethouder Rabin Baldewsingh
en raadslid Jos de Jong willen zich opofferen.

Marieke Bolle en cultuurpaleisdissident Gerard Verspuij piekeren daar niet over.
Laatstgenoemde lijkt de grote favoriet bij de leden. Verspuij ontpopt zich tot
een soort Haagse Hans Spekman met oog voor de gewone man. De partijtop moet
echter niet veel van hem hebben vanwege zijn stem tegen het omstreden
cultuurpaleis.

Jeltje van Nieuwenhoven

pure wanhoop

LOAD-DATE: 3 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              36 of 176 DOCUMENTS



                                  De Telegraaf

                            2 oktober 2013 woensdag

De ene na de andere streek

SECTION: WatUZegt; Blz. 6

LENGTH: 120 woorden


Zou de toegenomen verruwing niet het gevolg kunnen zijn van het gedrag van de
diverse academische beroepsgroepen en de beheerders van onze fondsen? Wij
betaalden als gewone burgers voor een groot deel hun opleiding in de verwachting
dat zij daarna goed voor ons zouden zorgen. We betaalden te goeder trouw en
argeloos onze premies vooraf. Die zorg en erkenning van onze ondersteuning en
ons vertrouwen blijven nu achterwege. We worden geconfronteerd met de ene na de
andere streek en krijgen zelfs de letterlijke schuld van het falen van de
bevoorrechte klasse op onze nek. Is het dan een wonder dat burgers hun woede
kwijt moeten en in het wilde weg beginnen te schelden op alles en iedereen?

A. Oppenheim, Bussum

LOAD-DATE: 1 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              37 of 176 DOCUMENTS



                                  De Telegraaf

                            2 oktober 2013 woensdag

Klas

SECTION: Binnenland; Blz. 3

LENGTH: 517 woorden


Op zich wel vermakelijk, dat wedstrijdje ultralinks doen, onder druk van de
peilingen, tussen de PvdA en de SP. Met dien verstande dat het van die laatste
club weinig kwaad kan omdat de SP in de oppositie zit en zal blijven.

De PvdA maakt deel uit van de regering en kan haar nivelleringsfeestje inderdaad
dus gewoon vieren door de hardwerkende Nederlander met steun van de
ruggengraatloze VVD structureel te bestelen.

Bij de SP, daarentegen, zullen de woorden gelukkig nooit kunnen worden omgezet
in daden, al hoop ik toch dat de partij van Emile Roemer altijd zal blijven
bestaan. Er moet wel iets te lachen overblijven.

Laatste SP-idee: afschaffing van het klassensysteem in de trein. Het verschil
tussen de eerste klas en tweede klas moet ongedaan worden gemaakt, zei Kamerlid
Farshad Bashir. Het is niet meer van deze tijd.

Geweldig toch?

Ik herinner me mijn bezoeken aan de DDR, aan Roemenië en aan al die andere
Oost-Europese landen voordat het IJzeren Gordijn met donderend geraas in elkaar
stortte. Alles was er grijs en grauw, alles was er lelijk, met name in de
hoofdsteden. Wat een chagrijn daar. Wat een ontevredenheid. Eén keer slechts
kraaide een inwoner van Oost-Berlijn in mijn directe nabijheid van plezier: toen
hij een rondje mocht rijden in mijn simpele, maar in zijn ogen extreem luxe Opel
Kadett, een uurtje eerder door mij door Checkpoint Charley geloodst.

Maar hé, iedereen was er gelijk!

Ze verdienden allemaal even weinig!

Telkens weer bevond ik mij in het Utopia van de SP!

Hoe van Nederland óók zo'n arbeidersparadijs te maken? Je moet ergens beginnen,
moet Farshad Bashir hebben gedacht. En vervolgens kwam hij met dit idee, dat in
de DDR van 1986   ik bevond mij er ter gelegenheid van het 25-jarig bestaan van
de Muur, ook al zo'n symbool van proletarische vrijheid   inderdaad tot de
werkelijkheid behoorde: er was geen klassensysteem in de trein waarin voornoemde
inwoner van Oost-Berlijn en ik samen naar een afgelegen heide reden die hij
veilig genoeg achtte om zijn onvrede over de leefomstandigheden in deze
socialistische heilstaat te spuien (overal elders wist hij zich immers
afgeluisterd).

Nu even naar oom Rob luisteren, beste Farshad.

Ik reis niet vaak met de trein. Maar áls ik met de trein reis, dan doe ik dat
eerste klas. En waarom doe ik dat (ik betaal er nota bene extra voor)? Om mezelf
het beetje privacy en comfort te verschaffen dat ik in de tweede klas mis, omdat
daar opvallend vaak onbeschofte, hufterige, luidruchtige figuren zitten van wie
ik helaas regelmatig het vermoeden heb dat zij SP-sympathieën koesteren.

Láát me dus!

O wacht, Farshad had helemaal geen tijd om te luisteren. Farshad had nog iets te
zeggen. Want dit is wat Farshad enkele uren later serieus uit zijn mond kreeg:
We zijn ook voor het afschaffen van de Eerste Kamer, maar daar zitten we óók in.
Het is dus niet zo dat als we iets willen afschaffen, dat we er dan zelf geen
gebruik meer van maken.

Farshad Bashir die een Honeckertje doet!

Onbetaalbaar!

LOAD-DATE: 1 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              38 of 176 DOCUMENTS



                                  De Telegraaf

                           27 september 2013 vrijdag

Museumstukken naar Rusland

SECTION: Rotterdam; Blz. 11

LENGTH: 203 woorden


Van onze Rotterdamse redactie  ROTTERDAM, vrijdag   Het Nieuwe Instituut in
Rotterdam heeft 200 stukken naar Rusland gestuurd voor een expositie over
Nederlandse naoorlogse architectuur. In De Hermitage in St.-Petersburg zijn de
foto's, tekeningen en maquettes binnenkort te bewonderen.

Het gaat om spullen uit de collectie van de Rotterdammers en moet een beeld
geven van hoe Nederland na de oorlog vorm kreeg. Belangrijk thema daarbij is de
maakbaarheid van de samenleving en het ontwerpen voor de 'gewone man',
kenmerkend voor de naoorlogse architectuur en stedenbouw in ons land.

De architectuur hier blijkt opmerkelijke overeenkomsten te hebben met Rusland,
ondanks de totaal verschillende politieke systemen. Dat komt vooral doordat
Nederlandse architecten, kunstenaars en intellectuelen in de jaren twintig en
dertig van de vorige eeuw veel contact hebben gehad met hun Russische collega's.
Dat kwam pas echt tot uiting in de wederopbouw.

Mecanoo  Onder andere werk van Johan Niegeman en Van den Broek en Bakema zal in
Rusland te zien zijn. Daarnaast zijn er ook creaties van een aantal hedendaagse
Nederlandse architectenbureaus naar St.-Petersburg gestuurd, zoals van MVRDV en
Mecanoo Architecten.

LOAD-DATE: 26 September 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              39 of 176 DOCUMENTS



                                  De Telegraaf

                           25 september 2013 woensdag

'Gewone werknemers krijgen geen kwijtschelding'

SECTION: WatUZegt; Blz. 6

LENGTH: 996 woorden


Tot mijn verbazing lees ik dat kleine ondernemers in de gemeente Assen, die door
de crisis niet meer verdienen dan bijstandsniveau, geen ozb en riool- en
afvalstoffenheffing meer hoeven te betalen (Tel. 24/9). Ik dacht dat mensen die
een onderneming beginnen, zich bewust zijn van het ondernemersrisico. Genoemde
ondernemers in Assen zullen in tijden van voorspoed winsten van minstens drie
keer het bijstandsniveau halen. Hoe zit het dan met de gemeentelijke lasten?
'Gewone' hardwerkende werknemers krijgen, ondanks de crisis, inflatie en ander
onheil, geen kwijtschelding van gemeentelijke lasten.

M.C. van Rheenen,

Voorthuizen

Klaverblad  Alle ondertunnelingen en verbredingen in Amstelveen ten spijt, maar
zolang er vanaf de A9 west naar de A4 zuid bij het knooppunt Badhoevedorp geen
fly-over komt, en het verkeer richting Schiphol via één rijstrook over een
klaverblad uit de jaren zestig moet rijden, blijven de files gewoon bestaan
hoor!

Richard Pastoor,

Los Angeles (USA)

Verbaasd  Er moet volgens de regering in Nederland EUR 6 miljard worden
bezuinigd. De oplossing? De burger gaat meer belasting betalen en de overheid
moet het zuiniger aandoen. En daarom verbaasde ik mij over twee artikelen (Tel.
24/9). Het eerste over de grootscheepse viering van de verjaardagen van de
Koninklijke Marine en de Koninklijke Landmacht en ten tweede het plan van de
gemeente Den Helder om een nieuw miljoenenkostend gemeentehuis te bouwen. Kan
het allemaal niet wat soberder? De minister moet aan dergelijke uitgaven eens
meer aandacht besteden in plaats van de burger steeds meer te belasten.

J. Brouwer,

Naarden

Techniek  Onze welvaart hebben we te danken aan ingenieurs, technici en
ambachtslieden. Niet aan economen, psychologen, sociologen, agogen, juristen.
Helaas kiezen te veel jongeren voor niet-technische beroepen en te weinig
jongeren voor technische beroepen. Dat verschijnsel doet zich niet alleen voor
in het wetenschappelijk onderwijs, maar ook in het vmbo, mbo en hbo. En Fugro is
nu al op zoek naar Italiaanse ingenieurs. Wat is er toch aan de hand met onze
Nederlandse mentaliteit dat we niet langer in staat zijn onze eigen boontjes te
doppen.

P. Kremer

Democratie  De huidige coalitie van VVD en PvdA zou bij nieuwe verkiezingen
minder dan dertig zetels halen. En dat is nu al maandenlang het geval. Per saldo
vertegenwoordigen die partijen dus al geruime tijd niet meer de meerderheid van
de bevolking. Is het dan niet democratisch om nieuwe verkiezingen uit te
schrijven? Maar blijkbaar is de politiek bang voor een echt democratisch proces
waarbij het volk zich kan uitspreken over belangrijke zaken...

Alex Hendriks,

Hoorn

Giftig  Het wasblokje zou te veel op een snoepje lijken (Tel. 24/9). Of vergeten
de ouders van jonge kinderen de vaak giftige schoonmaakmiddelen goed op te
ruimen op plekken waar kinderen er niet bij kunnen?

G. Marina, Oegstgeest

Slingers  Om de woorden van de heer Spekman, voorzitter PvdA, te gebruiken: het
is een feest om te zien dat de PvdA in de peiling nog maar tien zetels in de
Tweede Kamer heeft. Hang de slingers maar vast op!

Joop van Oosterhout

Verkeerd moment  Volgens dit kabinet moeten we van verzorgings- naar
participatiemaatschappij. Op zich een juiste beslissing, helaas op een verkeerd
moment en met een valse motivatie. Het is duidelijk dat het nu om een
bezuinigingsmaatregel gaat. Politieke partijen hebben het echte probleem
decennia laten liggen. Herhaaldelijk zijn de waarschuwingen over fraude van hoog
tot laag en zelfverrijking onder de tafel geschoven. Nu het uit de hand gelopen
is, gaat men het op het bordje leggen van mensen die altijd al hard werken,
onbezoldigd vrijwilligerswerk doen, zich netjes aan de wet houden, kort gezegd
de gewone burger.

Ed van Rijn, Jisp

Geheugenverlies  Scheidsrechter Bas Nijhuis zei na de voetbalwedstrijd dat hij
de klap van Schaars tegen Serero niet heeft gezien. Vermoedelijk had hij last
van kortetermijngeheugenverlies, want een paar dagen later herinnerde hij zich
ineens weer dat hij de klap wel heeft gezien. Scheidsrechters met
kortetermijngeheugenverlies dienen van de Nederlandse velden geweerd worden, te
beginnen bij Bas Nijhuis.

W.H. Campman,

Bodegraven

Voorbeeld  Het Zweedse woonwarenhuis Ikea is een waar voorbeeldbedrijf. Niks
overhead voor overbodige managers. Bij de 139.000 werknemers wereldwijd is
dienstbaarheid hun religie! (Tel. 21/9 ) Hier zou onze overheid in de leer
moeten gaan. Dan zou Nederland weer snel gezond zijn en aan de top staan.

W. Schippers

Huurwoning  Er gaan geluiden op om de hervormingen rond de WW en het
ontslagrecht naar voren te halen. Je hele leven heb je betaald voor de
WW-rechten en ze worden nu beperkt. Mensen met een eigen woning en met een
overwaarde komen in een gat terecht. Je moet eerst de overwaarde van je huis
opeten. Pas dan kom je in aanmerking voor een uitkering. Steeds meer mensen
zullen in de problemen komen. Je kunt in deze tijd beter een huurwoning hebben.
Dan word je wel geholpen.

Theo Hageman, Eindhoven

Veilig  Ik rijd op de snelweg A9 van Alkmaar naar Amsterdam. Tijdens de spits
zijn daar de spitsstroken geopend en is de maximum toegestane snelheid 100 km/u.
Vanwege de mist waren de spitsstroken echter dicht uit veiligheidsoverwegingen.
De maximum toegestane snelheid werd daarmee 130 km/u. Hoezo veilig?

Jeroen Bodewus, Den Helder

Profiteren  Deskundigen zeggen dat Nederland miljarden laat liggen wanneer het
schaliegas niet nu uit de grond wordt gehaald (Tel. 20/9). Kortzichtig gedacht.
Het gas loopt niet weg en over enkele decennia kan ons nageslacht er van
profiteren op het moment dat er meer kennis is over de winning en de gevaren
ervan. Directe winst kan blijvend verlies veroorzaken.

L.N. Krul,

Den Haag

LOAD-DATE: 24 September 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              40 of 176 DOCUMENTS



                                  De Telegraaf

                           25 september 2013 woensdag

Rotterdam wil leges bouwen 'bevriezen';
'Genoeg gespaard om tarieven in 2014 niet te verhogen'

SECTION: Rotterdam; Blz. 9

LENGTH: 498 woorden


door Eric de Brouwer ROTTERDAM, woensdag Rotterdam wil volgend jaar de bouwleges
'bevriezen'. Dat kondigt PvdA-wethouder Hamit Karakus (Vastgoed) aan in een
gesprek met De Telegraaf. Hij maakt het voornemen vandaag officieel bekend.

Omdat een buffer is opgebouwd om tegenvallers op te vangen, worden de bedragen
die burgers en projectontwikkelaars aan de gemeente moeten betalen voor het
behandelen van een bouw- of sloopvergunning in elk geval in 2014 niet verhoogd.

Volgens de wethouder is het mogelijk de tarieven ten minste een jaar op gelijk
niveau te houden, omdat de gemeente het werk probeert te doen met minder mensen
en omdat ze profijt heeft van het speciale fonds dat ze in het leven heeft
geroepen om tegenvallers op te vangen. In deze spaarpot zit een bedrag van 3,7
miljoen euro, dat vorig jaar 'over' was.

Risico  Hoewel voor dit jaar het risico bestaat dat er een tekort ontstaat van 5
miljoen euro als geplande bouwprojecten worden uitgesteld of niet doorgaan, ziet
Karakus kans om de tarieven in 2014 te bevriezen. Hoe de situatie in de jaren
daarna zal zijn, is nog onduidelijk.

We blijven afhankelijk van de bouwprojecten die starten. Overigens kan het nog
altijd zo zijn dat we ook dit jaar in de plus terechtkomen. We hebben nog een
aantal maanden voor de boeg , aldus de wethouder.

Hij stelt dat Rotterdam een gesloten, kostendekkend systeem heeft, waarbij de
burger niet betaalt voor de grote bouwprojecten in de stad.  Wij kiezen ervoor
om de leges betaalbaar te houden voor onze bewoners. De groten, de
projectontwikkelaars en andere marktpartijen, betalen dus voor de kleinen, de
burgers. Dat noemen we kruissubsidiëring.

Bij een project met een bouwsom van 1,1 miljoen euro betaalt een ontwikkelaar nu
50.378 euro aan leges. Dat is zo'n vijf procent van de totale bouwsom.

Daarmee behoort Rotterdam volgens een landelijke analyse http://(bouwleges.nl)
in deze categorie tot de duurste gemeenten van het land.

Dakkapel   Marktpartijen vinden dat zij in Rotterdam te hoge leges betalen, maar
dat is nou eenmaal de politieke keuze die wij hebben gemaakt. Anders wordt het
plaatsen van een dakkapel, om maar eens een voorbeeld te noemen, voor de gewone
man onbetaalbaar.

Zo betaalt een particulier die een dakkapel laat bouwen van maximaal 7700 euro
in Rotterdam nu 420 euro aan leges. Als er geen kruissubsidiëring zou zijn, dan
zou iemand 2500 euro kwijt zijn aan leges.

De gemeenteraad moet zich straks nog wel uitspreken over het voornemen van
Karakus. Eerder dit jaar kaartten Leefbaar Rotterdam, VVD en CDA de hoogte van
de leges in de Maasstad nog aan in schriftelijke vragen aan B en W. Dit omdat de
bouwsector volgens de partijen last ondervindt van de huidige tarieven.

Als de raad de tarieven voor de grote projecten wil verlagen, moet er geld
worden gehaald uit de algemene middelen. Dat zou in elk geval gezien ons
gesloten systeem niet mijn voorkeur hebben.

LOAD-DATE: 24 September 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              41 of 176 DOCUMENTS



                                  De Telegraaf

                           24 september 2013 dinsdag

Verstandig

SECTION: Binnenland; Blz. 3

LENGTH: 255 woorden


Politiek Den Haag maakt zich op voor enkele ongekend spannende
begrotingsdebatten. Daarbij zal het kabinet de komende weken niet alleen in de
Tweede Kamer, maar ook in de senaat een meerderheid moeten vinden voor zijn door
vriend en vijand bekritiseerde financiële beleid, dat ook volgend jaar banen
kost en de economische groei onnodig belemmert.

De giftige cocktail van lastenverzwaringen en nivellering zorgt ervoor dat
Nederland zich, in tegenstelling tot onze buurlanden, nog steeds in een recessie
bevindt. Volgend jaar bungelen we samen met landen als Spanje, Portugal en
Griekenland zelfs helemaal onderaan in de Europese groeilijstjes. Een
beschamende situatie, die zo snel mogelijk moet eindigen.

Het gisteren door het CDA gepresenteerde alternatief voor de miljoenennota is
daarbij alvast een goede aanzet. In plaats van de burger voor de crisis te laten
bloeden en hardwerkende Nederlanders een jaloeziebelasting op te leggen, kiest
de oppositiepartij voor de enige juiste weg: snijden in eigen overheidsvlees. Zo
blijken bij de zorg en de sociale zekerheid nog altijd miljarden te halen.

In tijden waar gezinnen al jaren krom liggen, is het niet te verkopen dat het
Rijk zelf ieder jaar maar meer blijft uitgeven. Hopelijk komt het kabinet tijdig
tot inkeer en wordt alsnog zaken gedaan met constructief meedenkende
oppositiepartijen, die geen spelletjes spelen en bereid zijn hun
verantwoordelijkheid te nemen. Met bovendien een voor de Nederlandse burger
beter financieel beleid tot gevolg.

LOAD-DATE: 23 September 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              42 of 176 DOCUMENTS



                                  De Telegraaf

                           21 september 2013 zaterdag

'Ideologie regeert en werkelijkheid moet wijken'

SECTION: WatUZegt; Blz. 2

LENGTH: 1043 woorden


Als de KLM uitsluitend met ruim dertig jaar oude toestellen zou vliegen, zouden
we er schande van spreken. Als onze luchtmacht na ruim dertig jaar een
vlootvernieuwing nodig heeft, staat heel de linkse politiek op haar kop. Waarom
hoor ik die zogenaamde arbeiderspartijen niet over de compensatieorders die je
met zo'n aanschaf moet bedingen? De F-16 heeft voor duizenden mensen werk en
technologie naar Nederland gebracht en een beetje regering kan dat ook bij de
JSF eisen. Maar nee, de ideologie regeert en de werkelijkheid, zoals de
werkloosheid en een NAVO-lidmaatschap met afspraken, moet daarvoor wijken.

F. Schreuder, Amstelveen

Wapen  De JSF is een geducht en veelzijdig wapen. Je kunt er zelfs het beste
kabinet mee uitschakelen.

J.A.M. Stenger, Voorschoten

Participeren  Het heeft een paar dagen geduurd, maar nu ben ik er achter.
Participatiemaatschappij is meer betalen en minder krijgen.

J. Kuijer, Velserbroek

Misbruik  Met de participatiesamenleving, overigens een pleonasme, gaan we
gestaag de richting op van 'vraag niet wat uw land voor u kan doen, maar wat u
voor uw land kunt doen'. Hier wordt de vaderlandsliefde misbruikt, gelijk
Napoleon deze misbruikte door zijn huurleger te vervangen door de invoering van
de dienstplicht, terwijl chronisch geldgebrek de ware reden was.

Wim Everwijn, Capelle a/d IJssel

Broek  Nu het kabinet vindt dat iedereen maar voor zichzelf moet zorgen ga ik
ervan uit dat alle geldelijke steun aan de failliete en sjoemelende EU-lidstaten
direct stopt. Iets wat Rutte al had verkondigd maar weer is vergeten, zoals
zoveel beloftes en toezeggingen  En als ik dan zelf mijn broek moet gaan
ophouden, wat ik als hardwerkende burger al jaren doe, dan heeft dit kabinet
mijn zuurverdiende extra centen niet meer nodig. Toch?

J. Elbersen, Veldhoven

Treinongeluk  Vakbondsbestuurder Roel Berghuis zegt in verband met de vervolging
van de machiniste die een treinongeluk veroorzaakte:  Niemand rijdt bewust door
rood.  Ook als het onbewust gebeurde, is het een grove nalatigheid, die zeker
bestraft moet worden. Vroeger op school zei een leerling dan:  Meester, ik heb
het niet expres gedaan.

M. van Roon, Bennekom

Schenking  De berichtgeving omtrent de belastingvrije schenking van ouders ten
behoeve van het vervroegd aflossen van de hypotheek van hun kinderen is niet
volledig. Navraag leert dat deze regeling uitsluitend geldt voor kinderen tot 40
jaar! Als je al wat ouder bent en ook nog zonder werk heb je vette pech. Je
kansen op arbeidsmarkt zijn vrijwel nihil en een regeling waarmee je jouw
hypotheekschuld sneller kan verminderen, geldt niet voor jou! Je bent blij
gemaakt met een heel grote, maar dode mus!

Monique van Heteren, Den Haag

Coentunnel  Volgens Rijkswaterstaat worden de vele ongevallen in de nieuwe
Coentunnel veroorzaakt door het feit dat men niet bekend is met de huidige
situatie. Als dit de oorzaak is, vraag ik mij af hoe deze automobilisten ooit op
andere routes in binnen- en buitenland kunnen rijden. Als veilig rijden alleen
kan op bekende routes, schort er iets aan de rijopleiding of aan de mentaliteit
in het verkeer.

J. Driessen, Nieuwveen

Inkrimpen  Noodzakelijke bezuinigingen bij de overheid zullen altijd weer
opnieuw getraineerd worden door lobbyisten en bureaucraten. Ondanks het feit dat
het aantal banen in de publieke (collectieve) sector niet in verhouding staat
tot het aantal banen in het bedrijfsleven, waarvan vele inmiddels zijn
gesneuveld door de voortdurende lastenverzwaringen. Daar de verzorgingsstaat
allang onbetaalbaar is geworden, rest de overheid niets anders dan fors in te
krimpen en de te ontslagen (semi)overheidswerknemers middels een
ontslagvergoeding te stimuleren zich om te scholen voor een baan in het
bedrijfsleven. De noodzakelijke overgang van verzorgingsstaat naar
participatiesamenleving heeft nog een lange weg te gaan.

Wil Botman

Delen  Omdat ik een politicus op tv heb horen zeggen dat het vanaf Utrecht zeer
lonend is in Duitsland en/of België autobrandstof te tanken en drank en
levensmiddelen in te slaan (natuurlijk óók voor de buren, want dat is de echte
mantelzorg) denk ik dat gezien al die faillissementen en de
nauwelijks-het-hoofd-boven-water-houdende ondernemers in de grensstreek, de zo
'brood'nodige bezuinigingen vooral gedragen zullen moeten worden door de
inwoners en de industrieën in de Randstad. Jammer! Eerlijk delen?

J.J. van Katwijk, Hendrik-Ido-Ambacht

Column  De column van Nausicaa Marbe was mij uit het hart gegrepen, met name
waar zij stelde dat naarmate de Staat minder zorg levert en meer aan de burgers
zelf overlaat de fiscale druk navenant zou moeten afnemen. Op den duur ontstaat
dan een samenleving naar Amerikaans model. Een andere methode die ik zou willen
aanbevelen, is de Griekse. Je laat je in drie jaar tijd de (fabelachtige)som van
240 miljard euro doneren, snijdt niet in eigen (overheids)vlees en laat de
trojka zeggen dat je prima op schema ligt met bezuinigingen. Problemen in één
klap opgelost en het kabinet-Rutte gaat de geschiedenisboeken in als het beste
van na de oorlog.

Folkert Stulp, Hoogkerk

Ballonnen  Een ballon is een symbool van de verbinding tussen hemel en aarde.
Deze week zijn er weer heel wat ballonnen de lucht ingegaan voor de twee
broertjes die door hun vader werden vermoord. Ik snap het argument van een lezer
(WUZ, 20/09) dat een ballon slecht is voor het milieu. Misschien is het een goed
alternatief om een vlieger op te laten met briefjes en tekeningen!

Ciel Leijendekkers, Oosterhout

Veiligheid  Nederland betaalt 1,5 miljoen euro mee aan de ontmanteling van de
chemische wapens in Syrië, want dat is volgens minister Timmermans van
Buitenlandse Zaken van groot belang voor de internationale veiligheid. En,
natuurlijk wil Nederland ook gastland zijn voor de Organisatie voor het Verbod
op Chemische Wapens . Aha, daarom gaan in het land van Gekke Henkie dus
duizenden banen bij Defensie verloren en wordt materieel voor een habbekrats
verkocht. De internationale veiligheid mag best wat kosten, nationale veiligheid
niet.

J.H. Dekker, Leusden

LOAD-DATE: 20 September 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              43 of 176 DOCUMENTS



                                  De Telegraaf

                           17 september 2013 dinsdag

'Niet verwonderlijk dat zorg onbetaalbaar wordt'

SECTION: WatUZegt; Blz. 6

LENGTH: 1013 woorden


Bij toeval wordt ontdekt, dat een interim-manager bij de zorginstelling voor
gehandicapten maar liefst voor één maand EUR 95.000 kan declareren en zijn
assistente EUR 35.000. Het is dus niet zo verwonderlijk dat onze zorg
onbetaalbaar wordt. De privatisering van de zorg is het stokpaardje geweest van
de VVD en dat heeft voor de achterban leuke baantjes opgeleverd.

Frans Wouterse, Fortuna (Sp)

Genoten  Mijn man en ik hebben genoten van de nieuwe serie 'De man met de
hamer'. Wat een prachtig acteerwerk van Jeroen en Martijn Krabbé. Maar het
allermooiste was dat er geen reclameblokken waren. Wat een verademing om gewoon
alles achter elkaar te kunnen volgen zonder die vervelende reclame. Ik hoop
oprecht dat we dit in de toekomst vaker mogen ervaren.

Vera Verschoor, Voorschoten

Niets  Ieder weldenkend mens heeft de maat genomen van dit falend kabinet.
Nederland wordt door de VVD en de PvdA grandioos kapot gemaakt. Tijdens de
laatste verkiezingen gaf Rutte aan dat de PvdA in de regering de doodsteek voor
de Nederlandse economie en werkgelegenheid was. Dat hij daar nu leiding
aangeeft, is des te triester. Hij is medeverantwoordelijk voor de grandioze
puinhoop. Het was niets, het is niets en het wordt niets.

F. Dullens, Heerlen

Voedselbank  Hoe lang gaat dit kabinet nog door met uitkleden van de gewone
burger. De top dekt zich goed in, bezorgt zich een goede baan of strijkt
wachtgeld op. Om nog maar te zwijgen van bonussen en declaraties. Zit dit
kabinet er voor zichzelf of voor het landsbelang? Voor het geval het kabinet
valt: de voedselbank vraagt nog veel vrijwilligers.

Mevrouw Doldersum,

Hoogeveen

Suikertaks  Paul van der Velpen, hoofd van de Amsterdamse GGD, pleit voor een
suikertaks of een wettelijke beperking van de hoeveelheid suiker die aan onze
voedingsmiddelen wordt toegevoegd (Tel. 16/9). Suiker werkt verslavend en de
voedingsmiddelenindustrie maakt daar handig misbruik van. Ik geef zijn
voorstellen weinig kans want de voedingsmiddelenindustrie heeft te veel
(politieke) invloed zodat harde maatregelen het nooit zullen halen. Om dezelfde
reden kunnen zij ons nog steeds vergiftigen met de vele E-nummers, hormonen,
antibiotica en andere troep die zij (laten) toevoegen aan ons eten.

M. Griffioen, Amsterdam

Waarom  Toen het ons goed ging, riep niemand: waarom gebeurt mij dit? Nu het
slechter gaat, roept de halve wereld: waarom gebeurt mij dit? Het is slechts de
keerzijde van dezelfde medaille. En het verhaal van de zeven vette en zeven
magere jaren is ook al vele eeuwen oud, dus waarom zijn we zo verbaasd, zo
overvallen, zo boos en zo verloren? Achter de wolken schijnt de zon. Dus... weg
met het gesomber.

Nannet van der Ham

Roemer  Er zijn twee partijen waarmee niemand anders wil regeren, de zogenaamde
ultralinkse SP en de zogenaamde ultrarechtse PVV. Deze twee partijen hebben
echter verbazingwekkend veel standpunten met elkaar gemeen. Denk alleen maar
eens hoe ze beide denken over ouderen die zorg nodig hebben en hun kritiekpunten
op het huidige beleid. Als Roemer nou eens niet zo PVV-foob was, dan konden ze
deze regering samen aanpakken en laten vallen, want dat is hard nodig.

G. den Uil, Almere

In slaap  De meeste plannen van de coalitie die vandaag bekend zouden worden
gemaakt, zijn inmiddels alweer uitgelekt. De coalitie probeert ons in slaap te
sussen met een gemiddeld koopkrachtverlies van 0,5% terwijl iedereen weet dat de
gemiddelde Nederlander niet bestaat. Zo blijken de gepensioneerden er wederom
beduidend meer op achteruit te gaan. Gemiddeld 1,5%, maar ook uitschieters tot
rond de 6% of meer. Het was dus niet geheel toevallig dat een ambtelijke
werkgroep onlangs een onderzoek voor het voetlicht toverde dat aantoonde dat
ouderen rijk zijn. De beide partijen in de coalitie doen hun naamgeving al lang
geen eer meer aan. De VVD staat eerder voor Volkspartij voor Verval en Droefenis
die gegijzeld wordt door een stelletje nivelleringsfetisjisten van de Partij van
de Afgunst.

B. de Mars, Groningen

Crimineel  Nu ik weet wat het kabinet voor ons in petto heeft de aankomende
periode, doe ik er denk ik goed aan om crimineel te worden. Dan word je door
deze overheid tenminste in de watten gelegd.

Frans de Boer,

Zeist

Muziek  De directeur van de GGD in Amsterdam wil dat de regering een suikertaks
gaat invoeren om het gebruik van suiker te ontmoedigen. Dit zal de regering als
muziek in de oren klinken, Het invoeren van de peper- en paprikataks zal dan
slechts een kwestie van tijd zijn.

Ruud Buddenberg,

Bovenkarspel

Naïef  Wat een naïviteit van Henk Nijboer van de PvdA. Zijn reactie dat de
koopkracht weliswaar daalt maar minder hard (Tel. 16/9) bevestigt dat hij geen
enkel notie heeft van de impact. Sterker nog, hij heeft geen oplossing om het
falend beleid ook maar enigszins te corrigeren. Hij blijft bij vaststellen en
constateren. Dat heeft heel Nederland al voor hem gedaan. Op duur betaalde
papegaaigeluiden zitten de burgers niet te wachten. Kom met creatieve
oplossingen waarvoor draagvlak bestaat.

B. Huisman, Oosterbeek

Goed bestuur  De crisis wordt niet alleen veroorzaakt door het uitgavenpatroon
van de overheid. Er is ook een andere oorzaak zoals het verkeerde bestuursmodel.
Omdat dat foute bestuursmodel ook wordt aangehangen door de andere politieke
partijen is er een andere partij nodig. Daarom is in oprichting de Partij voor
Goed Bestuur. Een partij van burgers voor burgers.

M. Schenkels, Tilburg

Op de schop  Het is de hoogste tijd dat ons politiek bestel drastisch op de
schop gaat. Er is een overdaad aan partijen en Kamerleden en er is een
omslachtige en tijdrovende vergadercultuur. Het kan allemaal efficiënter en
goedkoper. Ook in de verschillende bestuurslagen kan fors worden gesaneerd.
Korte lijnen en zakelijke benaderingen spreken. Reorganisatie schaadt geenszins
het democratische gedachtegoed.

J. de Wit, Amstelveen

LOAD-DATE: 16 September 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              44 of 176 DOCUMENTS



                                  De Telegraaf

                           16 september 2013 maandag

Hogere bestuurskunde

SECTION: Sport; Blz. 19

LENGTH: 532 woorden


Het Internationaal Olympisch Comité heeft deze week in Buenos Aires een groot
aantal belangrijke beslissingen genomen. Wat betreft ons land trad koning
Willem-Alexander af als IOC-lid en werd benoemd tot erelid. Verder werd Camiel
Eurlings, ex-minister en nu president-commissaris van KLM, tot lid gekozen. Het
werd als een groot succes voor de Nederlandse sportwereld beschouwd, maar
voorlopig blijven er voor de gewone sportliefhebber meer vragen dan antwoorden.

Koning Willem-Alexander zei in een interview na de benoeming als erelid dat de
Olympische Spelen van 2028 in Nederland een afgesloten hoofdstuk zijn. Het doet
nog steeds pijn, vooral omdat de politiek dit in een handomdraai besliste.

In 2009 conformeerde de regering zich aan de poging om de Spelen van 2028 naar
Nederland te krijgen. Het is triest, dat een langetermijnproject zo gemakkelijk
afgeblazen kan worden. Dat houdt dus in, dat er nooit voor een lange tijd
gepland en afspraken gemaakt kunnen worden. Het is inderdaad te merken aan het
huidige hapsnapbeleid.

Waarom niet gewacht tot 2016, want dan zou er pas een wezenlijke beslissing
genomen moeten worden? Tot die tijd zou het traject relatief zeer weinig kosten.
Bovendien worden bestuurders en politici eens gedwongen om zeer ver vooruit te
kijken. Regeren is vooruit zien?

Camiel Eurlings was in 2012 voorzitter van Olympisch Vuur, de organisatie die de
Spelen in ons land mogelijk moesten maken. Zonder slag of stoot heeft hij zich
gewonnen gegeven. Hij verliet geruisloos het zinkende schip, zijn bemanning in
vertwijfeling achterlatend. De man heeft geen enkele affiniteit met de sport in
Nederland, al zegt hijzelf anders.

Eurlings is door Hein Verbruggen en de toenmalige kroonprins Willem-Alexander,
beiden ereleden van het IOC, overgehaald. Oorspronkelijk tegen zijn zin, zo
beweert hij. Het is angstwekkend dat twee mensen zo gemakkelijk macht krijgen of
hebben, zowel ten aanzien van Eurlings als van de internationale sportwereld.

In dit soort situaties wordt eerst een kandidaat gekozen en dan pas zijn
profielschets gemaakt. De KLM-topman voldeed dus precies aan de profielschets.
André Bolhuis, de 66-jarige voorzitter van het NOC*NSF, aasde ook op de
IOC-functie. Hij zegt nu plotseling volkomen achter de keuze van Eurlings te
staan. Hijzelf zou   naar eigen zeggen   te oud zijn voor die functie. Nu blijkt
echter, dat niet zijn leeftijd een struikelblok was, maar zijn profielschets

Ook is het heel vreemd, dat Willem-Alexander met Hein Verbruggen in zee is
gegaan. Als ex-voorzitter van de Internationale Wielerunie werd en wordt deze
voortdurend door talloze mensen van corruptie beschuldigd. Hijzelf ontkent,
natuurlijk. In elk geval is hij niet van onbesproken gedrag. In een dergelijk
geval hoort iemand van het koningshuis geen enkele risico te nemen, dan geldt
het nadeel van de twijfel. Heeft de inlichtingendienst gefaald of is het gewoon
een beetje dom?

Er zijn over de benoeming van Eurlings nog veel meer vragen, teveel om een krant
mee te vullen. Achterkamertjespolitiek, lobbyen, onduidelijke (eigen)belangen,
manipulaties, alles is uit de hoge hoed getoverd. Voor een gewone burger niet te
begrijpen. Eurlings heeft er geen enkele moeite mee.

LOAD-DATE: 15 September 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              45 of 176 DOCUMENTS



                                  De Telegraaf

                           14 september 2013 zaterdag

'Nederland gaat naar de haaien';
GEERT WILDERS rekent aan vooravond Prinsjesdag snoeihard af met Rutte en Buma

SECTION: Pagina; Blz. 5

LENGTH: 1753 woorden


DEN HAAG, zaterdag  Ik ben een gewone jongen uit Venlo. Ik heb geen kapsones,
een geweldig mooi vak, en mag ervoor knokken om het land beter te maken. Dat
hoop ik nog vele jaren te doen.

Het moge duidelijk zijn: Geert Wilders heeft er zin in. Hij heeft zojuist
Abraham gezien, maar voelt zich absoluut geen vijftiger. In zijn werkkamer in de
Tweede Kamer trakteert hij op gebak en oogt fitter, gebruind van de
zomervakantie en tien kilo lichter.  Ik ben gestopt met roken en sport een paar
keer per week. Dan ga ik fietsen of hardlopen, in zo'n vipruimte van een
sportschool. Ik ben ook wel eens door het gewone gedeelte gelopen, maar daar
kreeg ik meteen verwensingen naar mijn hoofd geslingerd van Marokkaanse
aanwezigen. In die aparte ruimte is het beter: daar is het rustig en zijn alleen
wat zakenmensen en vrouwen met veel goud.

Zo goed als de PVV-leider zich voelt, zo goed gaat het ook met zijn partij.
Peilingen zijn dagkoersen, maar het is toch prettiger om de grootste te zijn,
dan virtueel op sterven na dood. Wilders ziet de populariteit als een beloning
voor de hervonden rust in zijn partij, na jaren van interne ruzies en
schandalen.  We hebben in tegenstelling tot voorbije jaren een goede, stabiele
fractie en geen intern gedoe. De sfeer is prima.

Doet de PVV het zo goed, of het kabinet het zo slecht?   Allebei. Wat zich
wreekt is dat twee partijen, VVD en PvdA, die zo verschillend zijn ten opzichte
van elkaar samen in een regering zitten. Iedereen moet water bij de wijn doen,
wij hebben dat ook gedaan als gedoogpartner, maar ik heb nog nooit meegemaakt
dat een politicus iedere belofte die is gedaan, breekt zoals premier Rutte nu
doet. Dat leidt tot volstrekt onbegrip bij de mensen. Rutte maakt Nederland
kapot.

De VVD-leider zegt het land in crisistijd er juist bovenop te willen helpen.
Hij belast de burger, hij bezuinigt niet waar-ie moet bezuinigen, zoals op
ontwikkelingshulp, de EU, of op subsidies voor windmolens. Economen van links
tot rechts vinden ook dat het land op deze manier kapot gaat. Rutte leert niet
van zijn fouten. Hij gaat door, als een autist, op een fout ingeslagen weg.

Dat zijn harde woorden aan het adres van een man met wie u vorig jaar nog zaken
deed.   Zeker, maar het gaat mij niet om de man.

Pardon? Als u Rutte een autist noemt, heeft u het niet over het instituut
minister-president.   Maar hij gedraagt zich toch ook als een politiek autist,
door de lasten te verzwaren, ondanks alle adviezen om dat niet te doen? Rutte
houdt eraan vast. Waarom? Omdat het begrotingstekort van Brussel omlaag moet en
hij ooit heeft beloofd dat te doen. Alles moet wijken om dat doel te halen.
Rutte wil koste wat kost in het Torentje blijven. Niemand gelooft nog dat hij
het in het landsbelang doet, behalve Rutte zelf. Wat de premier ook allemaal
vertelde in die H.J. Schoo-lezing in Amsterdam. Veel praten, niets zeggen. Het
was net Fidel Castro. Die heb ik ooit wel eens in Havana zien spreken, en toen
ik met mijn vrouw ergens ging eten en later terugkwam, was-ie nog bezig. En
ondertussen maar nivelleren en de belasting verhogen. Maar wat in Havana niet
werkt, werkt in Den Haag ook niet.

Heeft de PVV hieraan niet bijgedragen door de vorige coalitie als gedoogpartner
de rug toe te keren?   Ik denk dat heel veel Nederlanders nu zien dat we dat om
de goede reden hebben gedaan. Wij hebben ook compromissen gesloten, maar toen
vorig jaar in het Catshuis bleek dat de drieprocentgrens voor het
begrotingstekort alleen maar gehaald kon worden door hervormingen   lees: het
land kapot bezuinigen en de belasting te verhogen   toen hebben we gezegd, dat
doen we niet.

Nu wordt de drieprocentnorm alsnog losgelaten   Ja, dat is opvallend. Nederland
loopt achteraan in Europa. De economische groei die voor volgend jaar voorspeld
werd, zal ook verdwijnen als sneeuw voor de zon. Let maar op, als volgende week
de nieuwe ramingen komen.

CDA-leider Buma noemt Nederland de zieke man van Europa. Mee eens?   Buma is de
man die Nederland ziek heeft gemaakt. Hij heeft een enorm pak boter op zijn
hoofd. Het CDA heeft met het voorjaarsakkoord getekend voor de grootste
lastenverzwaring in de laatste honderd jaar. Dus Buma is een van de virussen die
Nederland ziek heeft gemaakt. Hij is alle geloofwaardigheid, althans op dat
punt, kwijt. Het is een raadsel dat hij ermee weg komt.

U oordeelt erg hard over uw voormalige partners Buma en Rutte. Wilt u in
toekomst nog wel zaken doen met VVD en CDA als deze mannen de leiders zijn.
Daar gaat het nou niet over.

Toch stellen we de vraag.   Zeker kan ik met die heren zaken doen, maar niet met
een beleid van belastingverhogingen. Dan zeg ik: daar is de deur!

We moeten denken aan uw breekpunt uit de campagne van 2010: 65 blijft 65. Dat
ging over de pensioenleeftijd. Daags na de verkiezingen liet de PVV dat
breekpunt als een baksteen vallen.   Daarom zeg ik ook: wij zijn bereid
concessies te doen. Maar niet wat betreft belastingverhogingen. Wij gaan voor
belastingverlaging, waardoor je door meer groei en banen uiteindelijk minder
hoeft te bezuinigen. Wij hebben dat neergelegd in een pamflet, met de kop
'Bedankt Mark'. Onder Rutte is Nederland naar de haaien aan het gaan.

Wat is de boodschap van dat pamflet?   Het is een pleidooi voor
belastingverlaging. Als je bezuinigt op de miljardenuitgaven die naar het
buitenland gaan, ontwikkelingshulp, de EU, dan kan je de btw verlagen, het
tekort terugdringen, investeren in wegen en zorg.

Deze plannen moeten al per 2014 ingaan. Uw politieke tegenstanders zullen zeggen
dat kan helemaal niet want ons land zit contractueel vast aan allerlei
internationale afspraken.   Dan breken we die maar! Alles kan! Nederland moet
dat geld hebben en niet Afrika.

Als dit pamflet zou worden uitgevoerd, wat gebeurt er dan met het
begrotingstekort?   Het tekort zal in 2014 minder dalen dan bij het kabinet,
want wij nemen die extra bezuinigingen van 6 miljard niet. Dat geef ik eerlijk
toe. Maar op termijn zal het tekort bij ons ook fors dalen. Als we de lasten
niet verlichten, gaat ons hele bedrijfsleven naar de knoppen. Dan gaan mensen
massaal tanken in België en boodschappen doen in Duitsland. Nederland heeft de
hoogste belasting op benzine van de hele wereld! Daarom vindt de PVV ook dat de
btw en accijnzen altijd minimaal een procent lager moet zijn dan in omringende
landen. Nederland moet meer concurrerend worden.

Klinkt leuk en aardig, maar hoe gaat u die verlaging financieren?   Het is te
betalen. Vooral door te korten op subsidies, de EU en door te korten op
ontwikkelingshulp.

Linkse critici zullen zeggen: daar heb je de xenofobe PVV weer, die Nederland
wil verstoppen achter de dijken.   Iedereen in Europa is ons geld aan het
tellen. De Grieken, de Portugezen, de Spanjaarden, de Cyprioten, via leningen of
garanties. Inmiddels ook de Duitsers en de Belgen, omdat mensen daar gaan tanken
en boodschappen doen. Ons geld! De Afrikanen zijn ons geld aan het tellen. Vier
miljard per jaar geven we weg. Bijna heel Europa en Afrika is ons geld aan het
tellen. Dat moet stoppen. Het geld moet hier besteed. Door de belastingen te
verlagen, voor de hardwerkende burger, voor het midden- en kleinbedrijf.

Dit plan klinkt wellicht menig kiezer als muziek in de oren, alleen: er zijn
voorlopig geen algemene verkiezingen. U bent één van de bekende stuurlui aan
wal.   Iedere dag dat het kabinet er nog zit, is slecht voor het land. Ik
betwijfel ook of ze blijven zitten. Kabinetten vallen vaak vanwege verziekte
sferen. Je ziet en hoort dat het aan alle kanten rommelt. Maar los daarvan vind
ik dat een oppositiepartij iedere dag moet knokken tegen een beleid dat niet
goed is. Daarom snap ik ook niets van SP-leider Roemer, die best met het kabinet
wil praten over delen van het beleid die hij sympathiek vindt. Oppositie is
oppositie.

Moet een oppositiepartij ook niet inhoudelijk naar zaken kijken en waar mogelijk
verantwoordelijkheid nemen, zoals de SP zegt te willen doen?   Pfff, en
tegelijkertijd gaat de SP volgende week demonstreren. Lekkere boodschap. Ik kan
dat niet rijmen. Ik ga niet een kabinet dat een land kapot maakt met een kruimel
helpen.

Laten we het over de PVV hebben. Gaat het echt beter met de partij of weten
jullie het beter binnenskamers te houden?   Wat denkt u nou dat u daar voor
antwoord op krijgt? Nou, vooruit, natuurlijk zijn wij het niet over alles intern
eens. Maar dan stemmen we en dan trek ik ook wel eens aan het kortste eind. Een
voorbeeld? Kan ik zo niet direct noemen. Maar ik ben geen alleenheerser.

Hoe is de reactie in de fractie geweest op uw Europese tour langs partijen als
het Front National in Frankrijk en de Oostenrijkse FPÖ , die in verband worden
gebracht met neonazistische sympathieën?   Ik heb dat bewust van tevoren in de
fractie besproken, twee keer. Iedereen heeft daar kunnen zeggen wat-ie wilde. Ik
heb uitgelegd dat we dat initiatief moeten nemen om straks in Europa een blok te
kunnen vormen dat kritisch tegen Europa is en kritisch tegen migratie. Iedereen
in de fractie is enthousiast.

Maar de PVV is pro-Israël. Dat staat haaks op het gedachtegoed binnen
bijvoorbeeld de FPÖ.   Daarom ben ik ook naar die partijen gegaan. Wij hebben
ons in het verleden laten gijzelen door de pers. Als ik naar Frankrijk ging,
werden er verschrikkelijke dingen over mij geschreven, en als Le Pen naar ons
land kwam, hetzelfde. Dus je was eigenlijk bang voor elkaar terwijl je elkaar
nooit had ontmoet. Ik wilde zelf zien wat voor vlees ik in de kuip heb. Ik heb
over alles gesproken, over Israël, over neonazisme. Ik heb me ervan vergewist
dat van rechts-extremisme bij die partijen geen sprake is. Natuurlijk zei
mevrouw Le Pen: 'Ik heb de interne verkiezingen gewonnen van iemand die de oude
lijn van mijn vader wilde voorzetten. Maar de partij heeft voor mij gekozen.'
Haar koers wordt zelfs door rabbijnen gesteund. Uiteraard zijn er racistische,
antisemitische partijen in Europa, zoals de British National Party. Daar zal ik
in geen honderd jaar in de buurt komen.

Heeft u geen problemen gekregen met partijfinanciers uit Joods-conservatieve
hoek?   Ik heb geen financiers uit Joodse hoek die hier, eh  Dat is een
sprookjesverhaal. Ik heb geen financiers uit een specifieke etnische of
religieuze hoek. Ik ben ook nooit met koffers vol geld uit Amerika gekomen. Als
ik al eens geld kreeg, waren het meestal tientjes en een enkele keer een groot
bedrag. Volgend jaar wordt dat allemaal transparant, als we inzicht moeten geven
in de partijfinanciering. Dan zal blijken dat we de armste partij zijn van
Nederland.

LOAD-DATE: 13 September 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              46 of 176 DOCUMENTS



                                  De Telegraaf

                           13 september 2013 vrijdag

'Laat commissie bestaan uit studenten met frisse kijk'

SECTION: WatUZegt; Blz. 6

LENGTH: 981 woorden


Het rapport Halsema wordt een 'open deur' genoemd. Dat verbaast mij niets. Wat
mij wel verbaast is dat nog steeds oud-politici voor veel geld rapporten maken
met aanbevelingen die al menigmaal in de rubrieken ingezonden brieven zoals in
de WUZ, aan de orde zijn geweest. Laat zo'n commissie in het vervolg bestaan uit
onafhankelijke jonge studenten met frisse kijk. Er worden miljoenen mee bespaard
en het resultaat is vaak beter. De praktijk is dat 99% van rapporten gemaakt
door 'oude rotten' in een diepe la verdwijnt en uiteindelijk bij het oud papier.

Ed van Rijn,  Jisp

FNV  De FNV gaat met looneisen komen (Tel12/9). Die zullen zelfs aan de forse
kant zijn. Den Haag heeft gekozen voor de EU, straks ook samen met landen als
Roemenië en Bulgarije. Er is vrijheid van werken in alle landen. In
laatstgenoemde landen verdient men ongeveer een tiende van de hier geldende
lonen. Dus als we hier de lonen halveren en daar vervijfvoudigen zijn we in
evenwicht.

R.H. Schuijt, Huizen

Bureaudenkers  Boodschappen doen in België en Duitsland is goedkoper. Bij iedere
accijnsverhoging in Nederland zal dit toenemen. Buiten het boodschappen doen in
Duitsland en België zijn er ook nog de uitgestelde aankopen en reparaties.
Overwinteraars kopen hun kleding en medicamenten massaal in landen als Spanje en
Portugal. Ook reparaties en onderhoud aan auto's gebeurt in deze landen. Grotere
reparaties zijn twee derde goedkoper dan in Nederland. Onze regering heeft geen
enkel besef van marktmechanisme. 1% van 0 brengt niets op. We hebben te maken
met onbekwame bureaudenkers zonder enig besef van de werkelijkheid.

Jan Gulinck,

Lelystad

Regeren  Regeren is vooruitzien. Ons kabinet vult dat anders in. Regeren is
vooruitschuiven.

G.L. Smith, Wouw

Begrip  Ik heb er alle begrip voor dat het kabinet is gestopt met praten. Ook
voor wie vindt dat de voorgestelde bezuinigingen te snel en te diep gaan, moet
toch toegeven dat besparingen bittere noodzaak zijn. Maar iedereen wijst elke
vorm van minderen volstrekt af zonder met alternatieven te komen. Nu het FNV
weer, dat haar kans schoon ziet zijn afnemend bestaansrecht nieuw leven in te
blazen. Geen nullijn voor ambtenaren! Iedere dag verliezen honderden mensen hun
baan, iedereen weet dat juist de overheid nog steeds veel te dik is aangekleed,
maar het FNV gaat forse looneisen op tafel leggen! En wederom zonder enige visie
over hoe we dan wél uit de problemen gaan komen.

E. Voort,

Spijkenisse

Goed nieuws  Er zijn enorme ondergrondse waterbassins ontdekt in zowel Namibië
als in Kenia. Voor vele tientallen jaren vers en fris drinkwater. Eindelijk eens
goed nieuws.

A.S. Bangma, Bolsward

Greenpeace  Diederik Samsom heeft in vroegere jaren zijn opleiding genoten bij
Greenpeace en brengt het geleerde nu in praktijk in de politiek. Dit blijkt uit
het feit dat Greenpeace deze week alle leden een nota heeft gestuurd met een
verhoging van de contributie van deze organisatie met 20% zonder dat deze mensen
hiervan op de hoogte werden gesteld. Met dergelijke foefjes worden alle
Nederlanders geconfronteerd nu Diederik politieke invloed heeft in ons land.

D. Vogelaar, Middenmeer

Mansveld  Onbegrijpelijk dat staatssecretaris Mansveld het in haar hoofd haalt
om uitgerekend in deze tijd, waarin alle hardwerkende Nederlanders aan het
infuus liggen, met een extra verhoging had willen komen van accijnzen op
brandstof. Het interesseert de staatssecretaris blijkbaar niets dat een groot
deel van het volk moeite heeft om rond te komen. Ik vind dit een voorbeeld van
misbruik maken van haar positie.

Ton Schavemaker, Lisse

Noodklok  Een aluminiumbedrijf in Oost-Groningen staat door de hoge
energieprijzen op omvallen en het luidt de noodklok. De kans is inderdaad groot
dat vele grootverbruikers van energie in Europa het loodje zullen leggen. De
baas van het grootste staalbedrijf Arcelormittal vertelde onlangs op CNN dat
zijn meest moderne bedrijf in Europa geen of nauwelijks winst kan maken dankzij
de hoge energiekosten. Deze zijn in Europa driemaal zo hoog als elders. Europa
prijst zich uit de markt. Schone energie klinkt leuk voor parlementariërs, maar
minder leuk voor de werknemers die daardoor ontslagen worden.

J.F. Holtrop,

Spanje

Duitsland  Er is geld nodig om een aluminiumfabriek in Delfzijl van de ondergang
te redden, evenals de pomphouders in de grensstreek. Is het misschien een idee
om onze oostelijke provincies bij Duitsland te voegen. Bijkomend voordeel voor
de mensen die in het westen wonen, is dan dat ze niet meer zover hoeven te
rijden om goedkoop te kunnen tanken.

Lukas Vredeveld, Horssen

Ambtenaren  Onze regering bestaat uit 'politiek verantwoordelijken'. Ambtenaren
bepalen het beleid. Na de verkiezingen blijven deze ambtenaren gewoon doen wat
zij altijd al deden: doorgaan met de meest stupide vormen van beleid lanceren.
Het zou wenselijk zijn om na de verkiezingen ook de topambtenaren op de diverse
ministeries te vervangen. Alleen op deze manier zal een schijndemocratie weer
een echte democratie kunnen worden.

F. Sombogaard,

IJmuiden

Trots  In het nieuws wist men vol trots te melden dat het aantal faillissementen
dit jaar niet lager was dan in de maand augustus. Kunst. Hoe minder bedrijven er
over blijven des te minder er op de fles gaan.

L. van der Schoot,

Hilversum

Strafkamp  Het artikel (Tel. 12/9) over de vakantiedetentie van criminele
jongeren die een grensrechter hebben doodgetrapt, roept verontwaardiging op. De
jongens beweren genotmiddelen tot hun beschikking te hebben en seks te hebben
met vrouwelijke bewakers. Voormalig crimefighter Teeven lijkt het moeilijk te
vinden iets aan deze misstanden te doen. Eén suggestie: richt voor zware
delinquenten strafkampen in. Leg de criminelen voor de duur van hun detentie een
leven op, dat gebaseerd is op orde, tucht, zware lichamelijke arbeid, regelmaat
en soberheid. Dat hoeft toch niet zo moeilijk te zijn? Een straf moet ook als
straf worden ervaren.

C.J. Dekker, Urk

LOAD-DATE: 12 September 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              47 of 176 DOCUMENTS



                                  De Telegraaf

                           13 september 2013 vrijdag

Familiedrama bij Bale

SECTION: Sport; Blz. 18

LENGTH: 186 woorden


MADRID   Gareth Bale heeft gisteren voor het eerst de hand geschud met Cristiano
Ronaldo en ook voor het eerst met Real Madrid getraind. De superster moet na
zijn transfer van 100 miljoen euro snel gaan acclimatiseren om de grote
verwachtingen waar te gaan maken bij de Koninklijke. Maar de ontwikkelingen in
zijn privéleven helpen hem weinig om een makkelijke start te krijgen.

Bale hoopte met zijn vriendin Emma en zijn dochtertje Alba naar Madrid te
verhuizen, maar zijn partner vindt het moeilijk om haar moeder achter te laten
in Engeland. De schoonvader van Bale, Martin Rhys-Jones (49) is namelijk door de
Spaanse justitie uitgeleverd aan de Verenigde Staten wegens een enorme fraude
met aandelen in Amerika.

Bale betaalt nu zijn beste vriend om een half jaar bij hem te wonen.

Rhys-Jones zit al enkele maanden in een Amerikaanse cel en hoort in januari of
hij voor maximaal 30 jaar achter de tralies blijft. Daardoor is er sprake van
een waar familiedrama. Terwijl Bale miljoenen gaat verdienen, zou zijn
schoonvader duizenden hardwerkende burgers in Amerika hun centen hebben
afgetroggeld onder valse voorwendselen.

LOAD-DATE: 12 September 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              48 of 176 DOCUMENTS



                                  De Telegraaf

                          12 september 2013 donderdag

'Extra verhoging bizar plan'

SECTION: Binnenland; Blz. 7

LENGTH: 303 woorden


door Gijsbert Termaat  AMSTERDAM, donderdag  Verbijstering maakte gisteren
plaats voor opluchting bij brancheorganisatie Bovag, toen bleek dat het kabinet
de brandstofaccijnzen niet nog eens extra verhoogt.  De bond van onder meer
autohandelaren en garagehouders zegt  met verbijstering kennis genomen  te
hebben van een advies aan staatssecretaris Mansveld (Milieu) om de accijnzen op
benzine en diesel met een halve cent per liter op te schroeven, om zo de
accijnzen op biobrandstoffen te kunnen verlagen.

Het is bizar om nu te pleiten voor accijnsverhogingen,  zegt Bovag-directeur
Koos Burgman.  Dat kan de BV Nederland er nu echt niet bij hebben. Dit was het
plan van iemand die volledig het zicht op de werkelijkheid heeft verloren. Op
deze manier jaag je iedereen de grens over om daar zijn geld uit te geven.

Burgman kan niet geloven dat er door milieustaatssecretaris Mansveld serieus is
nagedacht over het plan, dat door staatsecretaris Weekers (Financiën) direct
werd getackeld.

Dit was uitgedraaid op een ordinaire lastenverhoging voor de gewone man , stelt
hij.  Biobrandstof is nog maar mondjesmaat beschikbaar zijn, en zomaar even
overstappen op een auto met biobrandstof is ook niet te doen.

Nu al mist de schatkist jaarlijks circa 1,2 miljard euro aan btw en accijns
omdat Nederlanders in groten getale over de grens tanken , vervolgt Burgman.
Die brandstofvlucht zou dan alleen maar groter worden. Let wel, per 1 januari
wordt de jaarlijkse inflatiecorrectie uitgevoerd. Bovendien hebben VVD en PvdA
in het regeerakkoord al afgesproken dat op die datum de accijns voor diesel
wordt verhoogd met 3 cent per liter en die op lpg met 7 cent.

Daar hebben we veel moeite mee en we gaan binnenkort dan ook actievoeren om ook
dat terug te laten draaien.

LOAD-DATE: 11 September 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              49 of 176 DOCUMENTS



                                  De Telegraaf

                           7 september 2013 zaterdag

'De doorsnee VVD'er moet hem behoorlijk knijpen'

SECTION: WatUZegt; Blz. 2

LENGTH: 1002 woorden


De doorsnee VVD'er moet hem behoorlijk knijpen nu het kabinet voornemens is om
de heffingskorting in rap tempo af te bouwen voor (gezins)inkomens vanaf 55.000
bruto. Tel daarbovenop andere bezuinigingen, nivelleringen en verhoging van
eigen bijdragen, dan wordt de rekening zwaar neergelegd bij de mensen met een
dergelijk inkomen. Lagere inkomens worden via allerlei toeslagen gecompenseerd
en komen daarmee in een relatief riante positie te verkeren! Zwaar betwijfeld
kan worden of de voorstellen van dit kabinet een economische prikkel zijn.

J. Kramer, Den Haag

Nivelleringsangst  'Nivelleringsangst bij VVD-achterban.' Deze lieden die zich
nu zo druk maken om een paar tientjes, zullen dan zeker ook wel woest zijn om de
al jaren gevoerde inkomenspolitiek middels de subsidie hypotheekrenteaftrek.
Toch? Daardoor vindt er al jaren een nivellering plaats. Vreemd dat je daar zo
bitter weinig van hoort. Zou dat soms in hun voordeel uitvallen?

Gerard Groters, Amstelveen

Gifgas  Men hoort iedereen heel erg zijn best doen om aan te tonen dat er
chemische wapens zijn gebruikt, maar de hamvraag blijft nog open. Wie heeft ze
gebruikt?

Guus Westra

Wildgroei  Er is de afgelopen veertig jaar een absurde wildgroei ontstaan aan
uitkeringen, toeslagen en subsidies, waartegenover ter compensatie een nog veel
groter en ondoorzichtig oerwoud aan belastingheffingen is gecreëerd. Afschaffing
in ruil voor een beter en overzichtelijk belastingklimaat heft tevens de
kapitaalverslindende bureaucratie op en bespaart de staatskas vele miljarden
meer dan de tot nu toe opgelegde onnozele bezuinigingsmaatregelen, die de
staatsschuld alleen maar doen toe- in plaats van afnemen.

Wil Botman, Andijk

Kinderbijslag  Momenteel wordt de kinderbijslag in veel gevallen gebruikt voor
de aanschaf van goederen en zaken die niets met het kind te maken hebben. Om nog
maar te zwijgen van de grote sommen geld die de grens over gaan. Waarom wordt
die kinderbijslag niet afgeschaft en vervangen door bijvoorbeeld gratis zwemles,
gratis schoolboeken, gratis openbaar vervoer, etc. of in ieder geval een grote
korting daarop?

Jos Klerk, Hoorn

Ajaxstraat  Als je je als Rotterdammer zo opwindt over de Ajaxstraat ben je zeer
waarschijnlijk niet op de hoogte van de Griekse mythologie. Geeft niet.
Misschien is het een schrale troost om te weten, dat er in Amsterdam een
Rotterdammerbrug te vinden is, niet zo ver van het Haarlemmerplein.

J. van Roon, Rotterdam

Weg  Om tegemoet te komen aan alle partijen, verander de naam van Ajaxstraat in
Ajaxweg.

Lammert Kooi, Leeuwarden

Respect  Graag wil ik mijn respect betuigen voor de dame die namens het KWF bij
ons in Eemnes aan de deur kwam collecteren. Ze had veel negatieve teksten
ontvangen, maar stond bij mij toch uiterst positief haar verhaal te doen! Daar
ikzelf door goede medicijnen van kanker genezen ben, heb ik graag een extraatje
in de bus gestopt. Dit zijn de echte vrijwilligers!

Hans Vlaming, Eemnes

Flirt  De flirt met D66 is mislukt, omdat de partij, zoals altijd bij de
regeringsvorming, extreem hoge eisen stelt. Dat de VVD het toch probeerde snap
ik enerzijds wel, want de hardwerkende arbeider wordt kapot genivelleerd door de
PvdA. Alles wat de invloed van die partij vermindert is welkom zou je denken.
Maar anderzijds vraag ik me af wat het had opgeleverd. D66 heeft soms
standpunten die nog linkser zijn dan die van de PvdA en is ook nog eens
pro-Europa, dus pro gemeenschapsgeld pompen in landen waar corruptie en luiheid
hoogtij vieren. Tot een echte verbetering zou het volgens mij niet geleid
hebben.

M. Nahhas, Amsterdam

Samir A.  De voor terrorisme veroordeelde Samir A. is op een geheime locatie
vrijgelaten en mag, in het belang van de openbare veiligheid, van het OM niet
emigreren naar de Verenigde Arabische Emiraten. Kan het OM mij dat even
uitleggen, want volgens mij is het juist in het belang van de openbare
veiligheid dat deze terrorist vertrekt uit Nederland. Of ziet de gewone burger
het weer verkeerd?

G. Rijlaarsdam, Rijssenhout

ANWB  Die donkere snelwegen zijn een ramp, zeker voor ouderen. Wat mij tegenvalt
is dat onze belangenorganisatie, de ANWB, waar ik als automobilist al bijna
vijftig jaar lid van ben, geen actie hiertegen onderneemt. Ik roep de ANWB
hierbij dan ook op alsnog een handtekeningenactie te organiseren tegen het
verhogen van de onveiligheid op de weg door het doven van de verlichting.

Eu Wha Yang, Vlaardingen

Dief  Als Jan met de pet een brood gapt heet hij een dief. Als een
goedverdienende burgemeester jat door te frauderen dan heeft hij 'onhandig
gedeclareerd'. Hooguit wordt hij met het verhullende woord fraudeur aangeduid.
Dit soort van onderscheid hoort thuis in landen met klassenjustitie. Ook worden
de 'grootgappers' verhoudingsgewijs veel milder gestraft dan de 'kleingappers'.
De moslims hebben daar een gezegde voor: 'Hoe kleiner de dief, des te scherper
de beul.'

J. van Rhoode, Amsterdam

Mijn droom  Het Nationaal Comité Inhuldiging heeft ter gelegenheid van de
abdicatie van prinses Beatrix en de troonopvolging van koning Willem-Alexander
het boek 'Mijn droom voor ons land' uitgebracht. Helaas was ik te laat met mijn
inzending: een mooie droom voor ons land is het per direct aftreden van het
afbraak- en nivelleringskabinet Rutte II.

S.P. Boltjes, Lieshout

Nivelleren  Het best bewaarde geheim van Den Haag! Rutte en Samsom gaan bij de
volgende verkiezingen als duo-lijsttrekkers voor de PvdA de meerderheid proberen
te halen.

Theo Joren, Haarlem

Nada  Afgelopen week heb ik naar alle fractieleden van zowel de VVD als de PvdA
een e-mail gestuurd met een aantal vragen n.a.v. de voorgenomen bezuinigingen.
Weet u hoeveel reacties ik heb ontvangen? Juist ja: nul, nada, niets. Zó ver
staat de politiek in Den Haag dus van de kiezers af!

Frans de Boer

LOAD-DATE: 6 September 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              50 of 176 DOCUMENTS



                                  De Telegraaf

                           7 september 2013 zaterdag

Pijnlijk

SECTION: Binnenland; Blz. 3

LENGTH: 225 woorden


De onthulling in deze krant over de gesprekken in achterkamertjes over mogelijke
uitbreiding van de huidige VVD/PvdA-coalitie zegt genoeg over het politieke
gespartel in Den Haag. Sommigen lijken met de handen in het haar te zitten als
het gaat om de voorgenomen lastenverzwaringen en de hervormingsvoorstellen,
waarvoor geen meerderheid is te vinden in de senaat.

Het is zeker geen teken van daadkracht, maar een van twijfel en onzekerheid als
in de schaduw van het Binnenhof de coalitie amechtig steun zoekt. Ook de
demontage van deze nieuwe tijdbom moest professioneel gebeuren, om nog grotere
schade aan de samenwerking tussen sociaaldemocraten en liberalen te voorkomen.

In de praktijk kan de zomerflirt met D66 een belangrijk moment markeren in de
nog korte geschiedenis van het kabinet. Want met Prinsjesdag in het vooruitzicht
en een hete politieke herfst in het najaar is het draagvlak van dit kabinet
uiterst beperkt.

PvdA-leider Samsom wordt politiek geïnspireerd door het akelige nivelleren,
opgejaagd door de SP, en VVD-leider Rutte lijkt ziel en zaligheid te hebben
verkocht aan zijn PvdA-vrienden. Daarbij helpt het niet dat ondertussen de
nivelleringstrein van dit kabinet gewoon doordendert. Hardwerkende burgers met
een goed inkomen gaan de prijs hiervoor betalen. Premier Rutte staat met zijn
mond vol tanden.

LOAD-DATE: 6 September 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              51 of 176 DOCUMENTS



                                  De Telegraaf

                           7 september 2013 zaterdag

Gevecht om tv-kijker;
Amerikaanse internetzender Netflix komt naar Nederland

SECTION: Reportage; Blz. 7

LENGTH: 1486 woorden


De Amerikaanse abonneezender Netflix start deze maand nog in Nederland. Het
bedrijf, gehuisvest in het Californische technologiecentrum Silicon Valley,
biedt de gebruikers via internet voor een vast maandbedrag onbeperkt toegang tot
duizenden films en series. De tijd zal leren of het in Nederland net zo'n succes
wordt als in de VS, of dat Netflix niet meer blijkt dan een zoveelste aanbieder
van bewegend beeld. De Telegraaf nam een kijkje op het hoofdkantoor in Los
Gatos.                              Op het eerste gezicht oogt Los Gatos als een
doorsnee slaperig stadje. Een tweede blik leert echter dat dit helemaal geen
Smalltown USA  is zoals we deze kennen uit talloze tv-series. Er zijn haast meer
schoonheidssalons dan winkels; dealers van Bentley en Lamborghini liggen
tegenover elkaar. We bevinden ons overduidelijk niet in het armste deel van de
Verenigde Staten.

In de regio zitten tal van bedrijven die het afgelopen decennium explosief zijn
gegroeid: Google, Apple, eBay, Intel, Facebook en Netflix. Die laatste naam is
in Nederland wellicht iets minder bekend, maar als het aan grondlegger en ceo
Reed Hastings ligt, verandert dat snel. Nederland is het 41e land waar de
aanbieder van films en tv-series voet aan de grond zet en het einde van de
internationale opmars is nog niet in zicht.

Ik ben erover verbijsterd dat we al in veertig landen zitten. We groeien hard in
Zuid-Amerika en Canada en nu ligt onze focus op Europa , vertelt Hastings.  Het
gaat plotseling veel sneller dan we hadden verwacht, door de enorme toename van
internettoegang, de opkomst van smartphones en de nieuwe generatie televisies.

Laten we eens beginnen met wat 'de gewone man' van Netflix vindt: de kelner die
het ontbijt verzorgt in ons hotel. Enerzijds is hij er trots op dat Netflix
vanuit 'zijn' Los Gatos de wereld verovert. Natuurlijk is ook hij klant, want
die $7,99 per maand heb je er zo uit  klinkt het bijna Hollands. Maar, geeft hij
toe, hij is wel een beetje uitgekeken op het huidige aanbod.  Daar wordt
gelukkig aan gewerkt , haast hij zich te zeggen, wellicht uit vrees zijn vaste
Netflix-gasten voor het hoofd te stoten.

Popcornmachine  Rijdend door Los Gatos passeren we diverse vestigingen van
Netflix. Bij de ingang van het hoofdkantoor springt meteen de popcornmachine in
het oog. Elke middag maakt de receptioniste popcorn voor het hele bedrijf. In
het gebouw hangt een sfeer van 'vrijheid, blijheid'. Vaste werktijden kennen ze
hier niet, her en der zitten mensen achter een laptop, gestrest lijkt niemand.
Wie wat te eten of te drinken wil, kan op elk moment van de dag iets van zijn
gading vinden in de kantine   gratis. De professionele Italiaanse
espressomachine is een cadeautje van baas Hastings zelf: hij is gek op goeie
koffie.

Op het hoofdkantoor wordt onder meer bekeken welke content in de afzonderlijke
landen beschikbaar komt. Verder is er een sectie die ervoor zorgt dat Netflix op
zoveel mogelijk apparaten beschikbaar is, van telefoons tot gameconsoles, van
iPad tot de nieuwste tv's. We horen dat het bedrijf vaak al in een vroeg stadium
door aanbieders van apparatuur wordt benaderd. Marketingtechnisch handig voor
beide partijen en ook onderdeel van de kwaliteitsbewaking. Niet iedereen mag
zomaar een Netflix-app installeren, alles wordt eerst uitgebreid getest.

Ook andere afdelingen zijn hier gehuisvest. Het team dat onderzoek doet naar de
gebruikersvoorkeuren telt alleen al 200 man. Zij monitoren continu elk
Netflix-onderdeel, van de vormgeving van de afspeelknop tot de ideale lengte van
programmabeschrijvingen. Een andere tak probeert voortdurend de personalisatie
van Netflix te verbeteren. Via een beoordelingssysteem door kijkers en
ingewikkelde algoritmen wordt berekend welke andere programma's aan zouden
kunnen sluiten bij de wensen van de individuele abonnee. Die voorkeuren komen
vervolgens terug in het startscherm, dat zo bij elk gebruikersprofiel er anders
uitziet.

Reed Hastings noemt Nederland een fantastische markt voor Netflix, omdat
nagenoeg iedereen internet heeft.  Je ziet overal smartphones, iPads, het is een
echte internetgemeenschap, met een brede interesse in tv-programma's en films
van over de hele wereld. En dat past prima bij ons, want wij bieden alles, van
Hollywoodfilms tot Japanse animatie.

De brede interesse en technische mogelijkheden in ons land hebben er
tegelijkertijd toe geleid dat er op grote schaal illegaal wordt gedownload,
erkent ook Hastings.  Er zijn mensen die nooit zullen betalen en die worden ook
geen abonnee van Netflix; dat gaan wij niet veranderen. Maar er zijn genoeg
kijkers die voor goede kwaliteit best een beetje over hebben. In Canada
bijvoorbeeld is het illegaal downloaden gehalveerd sinds onze komst.

Telefonie  Volgens Hastings verandert ons kijkgedrag de komende jaren
ingrijpend:  Het gaat hoe dan ook sterk richting on demand via internet.
Vergelijk het met telefonie. Ik werkte in 1996 voor een bedrijf waarvan het
Europese hoofdkantoor in Amsterdam stond. Ik herinner me nog goed hoe
ingewikkeld het toen was om een extra lijn voor een fax te regelen. Nu heeft
iedereen een mobiel. Goed, sommigen hebben nog steeds een vaste telefoonlijn en
sommigen zullen ook straks nog op de reguliere wijze tv kijken, maar alle
providers gaan deze kant op. Ook RTL, ook HBO, het is niet alleen Netflix, hoor.

Ted Sarandos is chief content officer  bij Netflix en verantwoordelijk voor de
inhoud. Over het aanbod van het Nederlandse Netflix wil hij tot de nog steeds
geheim gehouden begindatum nog niets zeggen.  Omdat we tot het allerlaatste
moment in onderhandeling zijn met diverse aanbieders.  Wel geeft hij aan dat het
wenselijk is dat Netflix voor zo'n 15 procent uit lokale programma's bestaat.
En ervaringen in andere landen leren ons dat dan ook de internationale
belangstelling voor deze series en films groeit.

Sarandos verwacht niet dat het hedendaagse, 'ouderwetse' tv-kijken helemaal
verdwijnt.  Nieuws, sport en shows zoals talentenjachten en reality willen
kijkers toch direct zien. Maar ik denk dat wij nog een flink deel kunnen
afsnoepen van de tijd die mensen nu voor de televisie zitten, omdat wij een
beter model bieden voor het bekijken van 'scripted content' zoals series en
films. Veel programma's die nu op tv zijn, trekken kijkers omdat ze dan worden
uitgezonden, niet omdat mensen ze per se op dat moment willen zien.  De kritiek,
zoals de eerdergenoemde kelner die ook uitte, dat het Netflix-aanbod beperkt is,
poetst hij weg met een marketingslogan:  We zijn het continu aan het verbeteren,
je abonneert je op iets dat haast elke dag beter wordt.

Sarandos benadrukt dat Netflix ook zelf series maakt.  Hoogstaand drama, zoals
House of Cards , Lilyhammer , Hemlock Grove , Orange is the new Black  en een
nieuwe serie van Arrested Development . Die producties worden eerst in zijn
geheel opgenomen en vervolgens komt het meteen in een keer beschikbaar.
Gebruikers kunnen zo een complete reeks achter elkaar bekijken.

Op hoeveel Nederlandse klanten Netflix rekent, wil Reed Hastings niet zeggen.
Wij zijn niet van de korte termijn, daarom maken we onze verwachtingen niet
publiek. In de Verenigde Staten, waar we ook dvd's aanbieden, hebben we na
vijftien jaar 30 miljoen van de 110 miljoen huishoudens aan ons weten te binden.
Zeg maar een kleine dertig procent en we groeien nog steeds. Maar het is
moeilijk te voorspellen op welke termijn we zo'n aandeel halen in andere landen.
Dat kan zeven jaar zijn, maar ook twaalf.  Het antwoord op de vraag wie tot de
doelgroep behoort, is simpel:  Iedereen die internet heeft.

Tegenwoordig is Netflix een succesverhaal, maar dat ging niet zonder slag of
stoot. Hastings:  Toen wij in 1997 in Amerika begonnen met het verzenden van
series en films op dvd, dachten we dat binnen vijf jaar de helft van onze
klanten via internet zou kijken. Maar in 2002 was het nul. Okay, fout, maar in
2007 is het vast wel de helft. Maar ook in 2007: niks. Opnieuw zeiden we 'maar
over vijf jaar...' Tja, en in 2012 keek in de Verenigde Staten opeens tachtig
procent via internet. Het duurde langer dan we hadden gedacht, maar toen het
eenmaal aansloeg ging het ook echt hard. Wij hebben er wel altijd al in geloofd.
Ons bedrijf heet niet voor niets Netflix in plaats van 'dvd's via de post'...

Rest de vraag of ook de Nederlandse kijkers bereid zijn om te gaan betalen voor
Netflix, dat vermoedelijk rond de acht euro per maand gaat kosten. Wij zijn
immers al aardig 'verwend': kabelaars en andere providers bieden vrij complete
pakketten aan en er zijn verschillende platforms waarop gemiste programma's
bekeken kunnen worden.  Ik geloof dat ook de Nederlanders de voordelen gaan
zien. De eerste maand van Netflix is gratis en daarna kan je per maand opzeggen.
Probeer het gewoon, zou ik zeggen , zegt Hastings vol overtuiging.

LOAD-DATE: 6 September 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              52 of 176 DOCUMENTS



                                  De Telegraaf

                            6 september 2013 vrijdag

'Nationale tuigaanpak en het keurmerk tuigland'

SECTION: WatUZegt; Blz. 6

LENGTH: 985 woorden


Kunnen we in het verlengde van het tuigdorp ook niet de nationale tuigaanpak
invoeren? Voor burgemeesters die te veel declareren, bestuurders die ondanks
wangedrag toch beloond worden en ga zo maar door. En daarbovenop wellicht het
keurmerk Tuigland. Speciaal bedoeld voor Europese landen die hun verplichtingen
niet nakomen.

Alex Boerbooms,

Breskens

Nood  'Watercowboys' helpen mensen in nood op het water en vragen er vervolgens
geld voor (Tel 5/9). Deze zogenaamde helpers zijn het woord 'watercowboys' niet
eens waardig. Het gaat om mensen in nood en daar mag geen winstbejag uit worden
gehaald. Zulke bedrijven moeten verboden en heel zwaar beboet worden.

Joe van den Heuvel

Brandje  Ik hoop dat mevrouw Den Hertog, die zo graag de naam van de Ajaxstraat
in Rotterdam veranderd wil hebben, nooit te maken krijgt met een brandje. Ze
maakt dan namelijk een grote kans, dat die brand geblust gaat worden met een
brandblusser van het merk Ajax.

Chris Gerhardt, Ridderkerk

Geheim wapen  Welk geheim wapen hebben Rutte en Samsom nog achter de hand voor
de derde dinsdag van deze maand? Of maken ze zich er heel eenvoudig van af en
zal koning Willem-Alexander kunnen beginnen met:  Hedenmorgen heb ik het ontslag
van het kabinet aanvaard. Zij zag geen mogelijkheden meer om het ingeburgerde
systeem van ik een beetje meer dan jij te stoppen. Zij was doof voor diens
achterban en heeft te veel imagoschade opgelopen. Ze gaat genieten van de riante
wachtgeldregeling.

J.A. Bossink,

Oldenzaal

Duivels dilemma  Moet Amerika nu wel of niet met represailles komen om Syrië te
straffen? Het is heus wel zeker dat er gifgas gebruikt is. Waarom duurt het zo
lang voordat er wat gebeurt? Van uitstel komt afstel, luidt het spreekwoord en
dat mag niet gebeuren, want deze vreselijke actie, waarbij een groot aantal
onschuldige mensen de dood vond, mag niet worden gedoogd.

P.J. Deeleman,

Alphen aan den Rijn

Open kaart  Volgens de voormalige commandant der strijdkrachten Dick Berlijn
moeten de Amerikanen open kaart spelen en met keiharde bewijzen komen dat de
Syrische regering met chemische wapens dood en verderf hebben gezaaid. Zo'n
'keihard' bewijs door Colin Powell (VS) inzake massavernietigingswapens in Irak
bleek achteraf een leugen. Volgens Obama zijn de aanstaande militaire acties
tegen Syrië niet bedoeld om Assad te verdrijven, maar de acties zullen zonder
meer vernietigend zijn. Waarom geen totale blokkade van alle havens, grensposten
en het luchtverkeer op Damascus?

Willem Heijster,

Breda

Voorbeeld  Bezuinigen, lees lastenverzwaring en nivellering, staat bij de PvdA
hoog in het vaandel. Minister Plasterk geeft het goede voorbeeld. Hij bezuinigt
sinds kort op scheerzeep en mesjes.

L.A. van Druten,

Uden

Snelle jongens  Het regeerakkoord werd in sneltreinvaart gesloten. Dat is niet
erg. Je kunt het immers altijd weer herschrijven. Maar de indruk van knoeiboel
blijft hangen. En steeds indringender.

R. Schulte, Helvoirt

Hoogleraar  Natuurlijk moet de hufterige hoogleraar sociale psychologie Roos
Vonk bij het bestuur van de universiteit op het matje komen. Dat lijkt me toch
het minste. Ontslag zou gezien haar verzonnen studie over vleeseters die
huftiger zouden zijn, logischer zijn. Ze is meer dan over de schreef gegaan met
haar asociale houding ten opzichte van minister Kamp. Als een hoogleraar al
zulke onfatsoenlijke taal bezigt, wat verwacht ze dan van de gewone man of
vrouw? Een beter voorbeeld van verhuftering kun je niet geven. Misschien kan ze
een cursus fatsoen volgen.

Gerard Rood,

Bovenkarspel

Overduidelijk  De hooggeleerde vrouwe Vonk is een vleeseetster.

R.H. Henstra, Woerden

Ruimhartig  En natuurlijk is het weer de PvdA die, bij monde van Kamerlid May,
pleit voor een ruimhartige toelating van Syrische vluchtelingen. En ik weet nu
al dat elke partij, maar ook individu, die daar anders overdenkt, door diezelfde
partij zal worden weggezet als racistisch en vreemdelingvijandig. Opnieuw wil de
PvdA niet inzien dat dit landje vol is, stikvol.

Rob Joustra, Assen

Kapitein  Peter Kapitein, de inmiddels opgestapte voorzitter van Inspire2Live,
keert fulltime terug bij De Nederlandsche Bank. Wat Kapitein gaat doen, kon de
woordvoerder van DNB nog niet vertellen (Tel 5/9). Kapitein was sinds 2009 door
DNB drie dagen per week vrijgesteld om heel dikke declaraties te kunnen
uitkeren. De geldpot van Inspire2Live leek bodemloos te zijn door de stortingen
van DNB zelf en KWF. Het sprookje is over, maar Kapitein mag gewoon weer
fulltime aan de slag bij DNB alsof er niets gebeurd is. En over die
tienduizenden euro's die DNB doneerde hebben we het gewoon niet meer.

Niels J. Kooijman, Amstelveen

Toelage  Kinderbijslag moet blijven zoals het is. Waar ik wel bezwaar tegen heb
zijn de uit de pan gerezen toeslagen voor kinderopvang. Toen ik ging werken was
de opvang mijn probleem en niet dat van de werkgever of de regering. Indien
nodig zou een toelage voor alleenstaande ouders een overweging zijn.

Mevr. Kremer,

Purmerend

Vrije dag  Met verbazing heb ik kennisgenomen van het voornemen van de regering
om de Bapo-regeling voor oudere leerkrachten af te schaffen. Een medewerker van
het ministerie wist zelfs meesmuilend te melden dat de oudere leerkrachten `hun
hengels nu wel in kunnen gaan pakken' (Tel. 5/9). De afgelopen jaren heb ik mijn
zogenaamde 'vrije' dag gebruikt om vrijwilligerswerk te doen in het
verzorgingshuis van mijn ouders. Op deze wijze werd het mogelijk om oudere, vaak
eenzame, bewoners die vrijwel nooit bezoek kregen een fijne dag te bezorgen. De
Bapo-dag kan dus ook een zinvolle en sociale bijdrage leveren aan onze
samenleving.

J.H. Atema, Utrecht

LOAD-DATE: 5 September 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              53 of 176 DOCUMENTS



                                  De Telegraaf

                           5 september 2013 donderdag

'Linksom of rechtsom: de burger betaalt het gelag'

SECTION: WatUZegt; Blz. 6

LENGTH: 980 woorden


Van het huidige kabinet-Rutte 2 springen twee 'speerpunten van beleid' naar
voren. Liberaal: de burger wordt aan zijn lot overgelaten. Rood: de burger wordt
geplukt. Dus linksom of rechtsom: de burger betaalt het gelag.

R. Strikwerda, Meppel

Waanwereld  Nederland is een land waar het woord uitkering bijna een scheldwoord
is, waar mensen knokken om een baan te behouden, dan wel te krijgen, en waar
anderhalf miljoen mensen mantel- en vrijwilligerswerk leveren. En dan komt onze
premier met een speech waarin hij de Nederlanders verwijt te zeer op de overheid
te leunen. De Mar(k)xisten leefden in een waanwereld, maar onze premier ook.

O. Reich, Amsterdam

Nivelleren  Als er nu verkiezingen gehouden worden, komt de PvdA volgens de
peilingen op 12 zetels. Een verlies van 26. Toch zou dat binnen de rode kringen
geen reden mogen zijn om te treuren. Immers, de zetels van die grote, welvarende
PvdA gaan naar partijen die veel minder zetels hadden. Dat noemen ze nou eerlijk
delen, Diederik. En nivelleren is inderdaad een feest, Hans.

Richard Bovelander, Zwanenburg

Regeren  Het kabinet-Rutte wordt door de economische situatie gedwongen om
impopulaire maatregelen te nemen. Dat leidt onmiddellijk tot dramatische
gevolgen in de peilingen. Het is onbegrijpelijk dat de kiezer niet begrijpt dat
de tering naar de nering gezet dient te worden om de staatsschuld niet nog
verder te laten oplopen. Daarom dient er echt stevig bespaard te worden op
gezondheidszorg, onderwijs, subsidies, kunst etc. Niet leuk maar het is niet
anders. Het is te hopen dat de regering niet sneuvelt in het najaar want nieuwe
verkiezingen en de ongetwijfeld moeizame vorming van een nieuw kabinet zullen de
positie van Nederland internationaal niet verbeteren. Hopelijk zegeviert het
gezonde verstand en niet de partijpolitiek!

Theo C.A. Hoogland, Heerhugowaard

Nathouden  Goed idee van minister Asscher om de kinderbijslag op de schop te
nemen. Op 1 januari 1941 werd de eerste Kinderbijslagwet voor Loontrekkende (zo
heette dat toen) van kracht. Als de minister de toentertijd geldende voorwaarden
weer zou gaan invoeren, zijn we in één klap van ons begrotingstekort van 6
miljard euro af. Maar zover zal de minister wel niet durven te gaan. Het blijft
pappen en nathouden.

Hans Boon, Wormerveer

Afrekenen  Jammer dat veel mensen erop hameren om bij de
gemeenteraadsverkiezingen af te rekenen met de regeringspartijen, terwijl in
veel gemeentes de VVD, PvdA en andere partijen goed werk verrichten. Als je wil
afrekenen met de regeringspartijen, doe je dat met de landelijke verkiezingen en
laat je een goed bestuurde gemeente niet opdraaien voor de landelijke politiek.

Kees Baarends, Goes

Ajax  Hoe hypocriet ben je als Rotterdammer om tegen de Ajaxstraat te zijn,
terwijl je toch dankzij Johan Cruijff ooit weer eens kampioen bent geworden.

Bert Breukers, Hoogeveen

Babyboomers  Als babyboomer heb je een vlekje, je draagt niks meer bij en kost
alleen maar. Toen onze kinderen jong waren, had je geen gratis kinderopvang,
moest je zelf de schoolboeken betalen en was de kinderbijslag niet zo
ingewikkeld. En had je een kind met een verstandelijke beperking, dan moest je
zelf het vervoer regelen en was er niet een rugzakje!

N. Willemse, Uithoorn

Pensioenfonds  De financiële positie van de pensioenfondsen voldoet nog niet aan
de gestelde wettelijke dekkingsgraad. Het is dan ook zeer opmerkelijk dat het
kabinet met een voorstel komt om een greep in de opbouw van de reserves te doen.
Terecht dat de fondsen op het standpunt staan om te kiezen voor hun deelnemers
door de reservepositie op te bouwen. Toegeven aan het voorstel van het kabinet
leidt onherroepelijk tot verdere verlaging van pensioenen. Ook op dit gebied
worden we via de achterdeur door het kabinet gepakt!

S. Garretsen, Arnhem

Skimmen  Skimmen is na dit jaar verleden tijd. Criminelen hebben dus nog een
maand of wat de tijd om na te denken hoe ze volgend jaar onze bankrekeningen
kunnen gaan leegzuigen. En hoe lang zou het dan weer duren voor de banken dáár
weer iets op gevonden hebben?

Martin de Klark, Nieuwveen

Kinderbijslag  Het kabinet kort op kinderbijslag. Is het gezin niet de groep die
als consument het meeste koopt en daarmee de economie draaiende moet houden?

Sylvia van Kuiken, Lunteren

Zelfredzaam  Rutte vindt dat Nederlanders meer 'zelfredzaam' moeten worden. Laat
hij deze boodschap ook eens aan de Zuid- en Oost-Europeanen geven. Zijn onze
problemen in één klap opgelost.

Marjolein Thijmen, Rotterdam

Controle  Het valt mij op dat het Rijk sinds de privatisering van allerlei
instanties de controle volkomen is kwijtgeraakt. Ieder van deze instanties heeft
een 'eigen vermogen' opgebouwd die bij elkaar opgeteld de complete staatsschuld
in één klap kunnen dekken. Hoog tijd dat het Rijk zijn verantwoordelijkheid weer
neemt en al deze private en semioverheidsinstanties weer onder toezicht brengt.
Het is een vloek dat allerlei instanties maar spelletjes kunnen spelen op de
financiële markt en als het fout gaat de rekening bij de burger kunnen leggen.

Jean Bonfrere, Wijk bij Duurstede

Feestje  Nu je als hardwerkende burger bezig bent de crisis te overwinnen, ook
voor de Nederlandse welvaart, met als beloning bijna 1 procent
koopkrachtverlies, en je als uitkeringsgerechtigde er 0,5 procent bij krijgt,
even een vraag aan Den Haag: wanneer is dit feestje afgelopen? En het
vriendelijke verzoek mij de volgende keer niet meer uit te nodigen

J. Elbersen, Veldhoven

Naam  Kan mevrouw Den Hertog uit Rotterdam, die de naam van de Ajaxstraat wil
veranderen, haar eigen naam dan ook niet gelijk wijzigen? Zij is vast niet van
adel.

R. Janssen, Beverwijk

LOAD-DATE: 4 September 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              54 of 176 DOCUMENTS



                                  De Telegraaf

                            30 augustus 2013 vrijdag

Veel nieuws bij publieken;
'De zware klappen komen nog'

SECTION: RTV; Blz. 2

LENGTH: 312 woorden


Naast veel vertrouwde programma's brengen de publieke omroepen het komende
tv-seizoen   ondanks de bezuinigingen   71 nieuwe titels, zo bleek gisteren
tijdens de najaarspresentatie van de NPO.  In 2014 wordt 19 miljoen euro
bezuinigd, de zware klappen komen in de jaren erna. Dat proberen wij deels op te
vangen met langere series en meer aankoop. Uiteindelijk zal ook het totale
aantal programmatitels afnemen , zegt een NPO-woordvoerster.

Voor Nederland 1 maakt Joris Linssen het nieuwe Joris United . Daarin herenigt
hij vluchtelingen met familieleden die zij nooit meer dachten terug te zien. In
de voetsporen van Alleman  gaat over gewone Nederlanders en ligt in het
verlengde van de klassieker Alleman  van Bert Haanstra.

De nieuwe wildernis  wordt neergezet als 'de grootste natuurfilm uit de
Nederlandse geschiedenis', gedraaid rond de Oostvaardersplassen. Mosselmannen
is een documentaireserie over de inwoners van Yerseke. Leontien van Moorsel
volgt jonge meiden tijdens hun gevecht tegen anorexia in Tot op het bot . Theo
Maassen sluit 2013 af met zijn eerste oudejaarsconference op tv.

Bandidos  volgt straatjongens die voor galg en rad opgroeien. Nederland in 7
overstromingen  staat stil bij de eeuwige strijd tegen het water. En in het
kader van de viering van 200 jaar Koninkrijk der Nederlanden belicht Drie
koningen van Oranje  de betekenis van Willem I, II en III.

André Kuipers kijkt op Nederland 3 naar de kwetsbare plekken van onze planeet in
André op aarde . Leo Blokhuis maakt een film over het ontstaan van disco. In de
dramaserie Smeris  vertolken Jeroen van Koningsbrugge en Dennis van de Ven de
rol van twee bijzondere dienders; Thomas Acda en Peter Heerschop spelen in de
comedy Jeuk .

De jongere kijkers worden bediend met een juniorversie van Nederland van boven ,
de dramareeks Zusjes , het wetenschapsprogramma Full proof  en Wickie de Viking
.

LOAD-DATE: 29 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              55 of 176 DOCUMENTS



                                  De Telegraaf

                            30 augustus 2013 vrijdag

'Fiscaal klimaat kent ook schaduwkanten';
CPB kritisch over brievenbusfirma's

SECTION: Finance; Blz. 21

LENGTH: 593 woorden


AMSTERDAM   Nederland is geen belastingparadijs, maar fungeert meer als
doorsluisland voor internationale geldstromen. Dat zegt het Centraal Planbureau
(CPB) in een onderzoek naar de rol van investeringen in Nederland. Toch heeft
het adviesorgaan kritiek op ons fiscale klimaat. Zo wordt niet alleen de
bijdrage van brievenbusfirma's aan onze economie overschat. Het beleid om zoveel
mogelijk bedrijven aan te trekken werkt ook hogere lasten voor de gewone man in
de hand.

Ons land heeft de afgelopen decennia meer dan negentig belastingverdragen
gesloten met andere landen. Die zijn oorspronkelijk bedoeld om te voorkomen dat
bedrijven die in het buitenland investeren dubbele belasting betalen. Volgens
het CPB leidt elk belastingverdrag gemiddeld tot zo'n 20% meer investeringen
tussen de twee landen die erbij betrokken zijn.

Het gaat dan om investeringen die echt blijven plakken in de economie. Zoals het
openen van een fabriek of een kantoor in een ander land. Waardoor er extra banen
gecreëerd worden en de Staat extra belastinginkomsten vangt. Volgens het CPB
komt dit soort investeringen niet direct na het sluiten van een verdrag van de
grond, maar pas na een paar jaar.

Het CPB constateert in zijn onderzoek dat het uitgebreide Nederlandse
verdragennetwerk echter ook voor een grote stroom aan investeringen heeft
gezorgd van en naar ons land die niet blijft plakken. Ze lopen via
postbusfirma's die nauwelijks winst rapporteren in Nederland, de binnenkomende
gelden worden weer doorgesluisd. Bedrijven maken zo gebruik van ons
verdragennetwerk én gunstige fiscale regels, waardoor ze hun belastingdruk flink
omlaag kunnen brengen. Ook zijn er goede afspraken te maken met de
Belastingdienst.

Zo bracht Google in 2011 bijna EUR 6 miljard over vanuit Ierland. Daar kwamen de
niet-Amerikaanse winsten van de internetgigant samen vanwege de lage Ierse
vennootschapsbelasting. Om vervolgens via Nederland te belanden in Bermuda,
omdat daar nauwelijks winstbelasting wordt geheven. Het CPB zegt dat ons land in
dit soort constructies fungeert als doorsluisland, terwijl Bermuda het 'echte'
belastingparadijs vormt.

De afgelopen jaren is er volop gediscussieerd over de bijdrage van
brievenbusbedrijven en hun adviseurs (de trustsector) aan de Nederlandse
economie. Een recent onderzoek van Stichting Economisch Onderzoek (SEO) kwam op
een bijdrage van EUR 3 tot EUR 3,4 miljard op jaarbasis, inclusief
belastinginkomsten. In de fiscale wereld en het kabinet werd dit geluid met
gejuich ontvangen. Maar het CPB noemt dit 'weinig' in vergelijking met de grote
financiële stromen die via brievenbusfirma's door ons land lopen. Ook is de
welvaartswinst veel kleiner dan de veronderstelde EUR 3 tot EUR 3,4 miljard.

Bovendien wijst CPB-onderzoeker Arjan Lejour erop dat concurrentie tussen landen
om maar zoveel mogelijk bedrijven aan te trekken en te behouden een schadelijke
kant heeft.  EU-landen hebben hun winstbelasting steeds verlaagd, maar zo
stroomt er minder geld in de staatskas. Om voorzieningen als onderwijs en zorg
op peil te houden, ontkomen ze niet aan hogere belastingen op consumptie en
loon.  In ons land zijn de btw en de assurantiebelasting fors gestegen.

Lejour raadt eenzijdige aanpassingen van het fiscale regime in Nederland af. Als
een land maatregelen neemt tegen een, overigens legale, praktijk als
belastingontwijking dan worden bedrijfswinsten gewoon via een ander land
doorgesluisd. Een internationale aanpak, zoals die van de OESO, is logischer.
Al moet nog blijken of landen onderling bindende en effectieve afspraken kunnen
maken.

LOAD-DATE: 29 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              56 of 176 DOCUMENTS



                                  De Telegraaf

                           29 augustus 2013 donderdag

Miljoenentransfer belachelijk;
'Het internationale voetbal is totaal verziekt door het grote geld'

SECTION: WatUZegt; Blz. 6

LENGTH: 571 woorden


Mogen stervoetballers miljoenen verdienen? Veruit de meeste deelnemers aan de
Stelling van de Dag menen van niet. Zeker gezien de crisis in Spanje vindt de
overgrote meerderheid het geen pas hebben dat voetbalclub Real Madrid 99 miljoen
euro wil neertellen voor Gareth Bale.

De middenvelder, afkomstig uit Wales, speelt nu nog bij het Londense Tottenham
Hotspur. De club zou naar verluidt geld moeten lenen van de Spaanse Bankia. En
deze bank moet met overheidssteun overeind gehouden worden. Spanje klopte onder
meer hiervoor aan bij het Europese noodfonds.

Is Gareth Bale die 99 miljoen euro wel waard? Is het echt zo'n geweldige
voetballer? Nul procent (!) van de respondenten zegt 'ja' op deze vraag. Ook
denkt echt niemand dat de Welshman beter zal gaan spelen door zijn salaris van
EUR 360.000 per week, een bedrag waar Jan Modaal tien jaar voor moet werken.

Marktprincipe  De meeste stemmers vinden het 'belachelijk', 'krankzinnig' en
'van God los' dat de 24-jarige Bale zo veel moet verdienen. Eén persoon echter
vindt de hoge salarissen van voetballers wel terecht, omdat het leven van een
professionele voetballer niet zo heel lang is. Een ander:  Zo is het nou
eenmaal. Topmensen worden gewoon volgens het marktprincipe betaald.

Miljoenen mensen genieten van het topvoetbal. Zouden om die reden deze
exorbitante bedragen wel zijn geoorloofd? was een andere vraag. Bijna iedere
deelnemer beantwoordde deze met 'nee'. En ook een meerderheid onderschrijft de
bewering:  Door absurde bedragen als 99 miljoen euro ga ik voetbal minder leuk
vinden.

Een fan suggereert dat het publiek gewoon maar moet wegblijven als clubs dit
soort absurde bedragen betalen voor spelers.  Voetbal is van volkssport tot
supercommercieel superkapitalisme verworden. Hele meutes graaiers halen hier hun
krankzinnige winsten vandaan , zo is een andere stellige reactie. Sommigen
vinden dat door de dure transfers een kaartje voor een voetbalwedstrijd
onbetaalbaar is geworden voor de 'gewone man'.

Slechts enkelen zijn er laconiek over:  Ze doen maar, zolang voetbalclubs niet
overeind worden gehouden met overheidssteun.  Een ander vult daarop aan:  Fans
betalen middels toegangskaartjes en televisieabonnementen. Maar het moet
natuurlijk niet gebeuren dat straks banken gaan omvallen door toedoen van
voetbalclubs.

Flink wat respondenten vinden dan ook dat er regels moeten komen voor het kopen
en verkopen van voetbalspelers. De een vindt dat er een plafond ingesteld moet
worden van 10 miljoen, een ander suggereert voetballers te betalen volgens de
balkenendenorm.

Budgetten  Een kleine meerderheid denkt dat door de enorme bedragen die omgaan
in het internationale voetbal, Nederlandse clubs er helemaal niet meer aan te
pas komen in de Europese arena. Nederlandse clubs hebben namelijk nou eenmaal
niet van die miljoenenbudgetten voor spelers.

Ten slotte de vraag welke club er dan vandoor gaat met de belangrijkste Europese
prijs, het winnen van de Champions League. Bij deze vraag zetten veruit de
meesten hun kaarten op Bayern München, de winnaar van vorig jaar. Een stemmer
merkt op dat de Duitsers ook nog eens   in tegenstelling tot vele andere
topclubs   geen torenhoge schulden hebben. Real Madrid, de beoogde club van
Gareth Bale, heeft slechts 1 procent van de stemmers op zijn hand.

Martine de Vente

Vandaag is er weer een Stelling van de Dag. U kunt er aan meedoen van 11.00 tot
15.30 uur via www.wuz.nl en http://www.telegraaf.nl.

LOAD-DATE: 28 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              57 of 176 DOCUMENTS



                                  De Telegraaf

                           29 augustus 2013 donderdag

Beloningsnorm splijt Belgische regering;
Top staatsbedrijven verdient miljoenen

SECTION: Finance; Blz. 26

LENGTH: 622 woorden


BRUSSEL   België is in de ban van een discussie over de beperking van de
torenhoge salarissen van de toplieden van overheidsbedrijven. De zeeën gaan zo
hoog dat zelfs het kabinet er verdeeld over is. Een Di Rupo-norm, waarin een
topman bij een overheidsbedrijf niet meer mag verdienen dan de Belgische
premier, die ruim200.000 verdient, zo ver wil de Belgische regering niet gaan.
Over een bedrag van290.000 dat als beoogde maximumsalaris de ronde doet, is al
heisa genoeg.

Zo heeft de voorman van Bpost, Johnny Thijs, goed voor EUR 1,1 miljoen bruto per
jaar, al in de krant laten weten dat hij best wil inleveren maar dat hij het
voor EUR 290.000 niet doet.

Kern van alle ophef is een voorstel van de socialistische minister Jean-Pascal
Labille (Overheidsbedrijven) om de riante salarissen van de toplieden van een
aantal ondernemingen waarin de Belgische staat geheel of gedeeltelijk
participeert, te verlagen.

De bedoeling is dat de verschillen met de gewone werknemers kleiner worden.

Het gaat om een rechtvaardige beloning , zegt de woordvoerster van de minister.
Ze wijst erop dat overheidsbedrijven door de belastingbetaler worden betaald en
een maatschappelijk nut dienen. Dan gaat het dus niet aan dat de top
buitensporige salarissen verdient.  Bovendien is het nu  crisis, dus we moeten
de tering naar de nering zetten.

De kwestie draait met name om NMBS, de Belgische spoorwegen die een volledig in
handen van de staat zijn, en om de beursgenoteerde ondernemingen Belgacom en
Bpost. In deze laatste twee concerns heeft de Belgische staat een
meerderheidsbelang. De NMBS-top, waarvan het kabinet ook moet besluiten over
benoemingen, verdient tussen de vier en vijf ton. De ceo's van Belgacom en
Bpost, Didier Bellens en Johnny Thijs, toucheren respectievelijk EUR 2,5 miljoen
en EUR 1,1 miljoen bruto per jaar.

In de nationale discussie in België wordt in de media steeds het bedrag van EUR
290.000 bruto per jaar genoemd dat een topman of -vrouw van een overheidsbedrijf
maximaal zou mogen verdienen. Dit bedrag komt echter uit een oud voorstel van de
voorganger van minister Labille en is inmiddels van tafel. Het kabinet moet
dezer dagen met een nieuw voorstel komen, maar is hopeloos verdeeld.

Nadat Bpost-ceo Johnny Thijs, over de verlenging van wiens termijn het kabinet
ook moet besluiten, vorige week de kat de bel aan had gebonden, buitelden voor-
en tegenstanders van de dwarsliggende ceo in de media over elkaar heen. Volgens
vakbondsman Rudy de Leeuw mogen overheidsmanagers geen cent meer krijgen dan EUR
290.000 bruto.  De hele loondiscussie getuigt van een ongelooflijke minachting
voor de gewone burger , aldus De Leeuw.  Blijkbaar kan België nog altijd geen
afstand nemen van de graaicultuur.

Medestanders van Thijs, onder wie de liberale vicepremier Alexander De Croo,
wijzen echter op de enorme verdienste van de topman van Bpost. Tegenstanders
brengen hier echter tegenin dat Bpost, dat onlangs naar de beurs ging, met
32.000 werknemers wel 10.000 mensen minder heeft dan in 2002. Aan het verdeelde
kabinet om deze heikele kwestie dezer dagen tot een goed einde te brengen.
Minister De Croo heeft al met aftreden gedreigd als de salarissen te ver naar
beneden gaan. Een compromis waaraan schijnt te worden gewerkt, houdt in dat
topmanagers van beursgenoteerde overheidsbedrijven meer mogen verdienen dan EUR
290.000 bruto. Dat zou dan gelden voor Johnny Thijs van Bpost en zijn collega
Didiers Bellens van Belgacom, die nog een contract heeft tot 2015. Gemikt wordt
op twintig keer het 'mediaanloon' van het bedrijf. Dat zou betekenen dat Johnny
ThijsEUR 700.000 mag verdienen.

De Belgische premier Di Rupo (links) verdient ruim twee ton. Zijn collega Rutte
moet het doen met EUR 144.000. FOTO: Serge Ligtenberg

LOAD-DATE: 28 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              58 of 176 DOCUMENTS



                                  De Telegraaf

                           28 augustus 2013 woensdag

'Nog een bespaartip: zet camera's op de snelweg uit'

SECTION: WatUZegt; Blz. 6

LENGTH: 979 woorden


Rijkswaterstaat staat voor veiligheid op de weg, zou je denken. Door
wildtunnels, viaducten en hekwerken wil men het wild beschermen tegen het
verkeer, maar automobilisten zijn vogelvrij in de avond. Door gedeeltelijk het
licht op de snelwegen uit te doen, bespaart men 5 miljoen euro op jaarbasis, ik
noem dat spekschieten. Door een groot bedrag te noemen, proberen zij de burger
te overtuigen van de noodzaak om te bezuinigen. Het gevolg hiervan, meer
ongelukken, neemt men op de koop toe! Een goede tip: zet de camera's op de
snelweg in de avond uit, dat bespaart ook energie. En ongelukken door te hard
rijden in de avond, jammer dan!

F. van Berkel, Tilburg

Hypocriet  Wat hypocriet van John Kerry om de gifgasaanval in Syrië 'moreel
obsceen' te noemen. Is vrouwen en kinderen vermoorden met drones dan niet
'moreel obsceen'? Is de huidige vorm van oorlog voeren en het politieke spel er
omheen ook niet 'moreel obsceen'?

H. van Zutphen, Zutphen

Wespennest  De VS stellen bewijzen te hebben dat Assad achter de gifgasaanval in
Syrië zit. Dat hebben we eerder gehoord over de massavernietigingswapens van
Irak. Alle geheime diensten spraken elkaar en vooral die van de VS na. Van een
opeenstapeling van bewijzen was toen en is ook nu geen sprake. Het inzetten van
bommen, hoe geavanceerd ook, is altijd vol risico's en de vraag is of dat middel
wel effectief zal zijn en de dictator niet juist zal sterken. Ook is er het
gevaar van grote repercussies voor bijvoorbeeld Israël. Een no-flyzone met
economische maatregelen en een aanklacht bij het ICC wegens misdaden tegen de
mensheid is wellicht de betere optie.

Alec Balledux, Aerdenhout

Paard  Het huidige kabinetsbeleid doet mij sterk denken aan die boer die vond
dat zijn paard zoveel at. Hij dacht, ik geef hem iedere dag iets minder voer,
dat merkt hij toch niet. Dat ging lang goed, tot het paard op een dag dood in de
stal lag. En de boer was nog wel door al zijn buren gewaarschuwd!

M.A. Kouffeld, Utrecht

Onbehoorlijk  Alpe d'HuZes-voorzitter Johan van der Waal 'gaat ervan uit dat
Coen van Veenendaal over 2012 geen geld meer heeft gedeclareerd'. Dat getuigt
van een onbehoorlijk inzicht in de financiële zaken van de stichting en geeft
ook aan dat de vinger niet echt strak aan de pols wordt gehouden. Het ziet er
naar uit dat de stichting zelf ook behoorlijk wat te verwijten valt. Dag
reputatie!

Richard Bergsma, Hilversum

Strijkstok  Als het klopt dat de stichting Alpe d'HuZes in de loop der jaren 100
miljoen euro bijeen heeft gecollecteerd, dan mag er ook weleens gecontroleerd
worden waar al dat geld aan is besteed. Hoeveel strijkstokken zitten er bij al
die 'onderzoekers'? Zonder controle heb je nu eenmaal overal graaiers, dat moet
iedereen nu toch wel weten.

A.W. De Haas, Niedorp

Transfer  In een tijd dat iedereen de recessie voelt, gaat Real Madrid over tot
aankoop van een voetballer voor een bedrag van 100 miljoen euro. De club kan dit
geld slechts betalen omdat men goede connecties heeft met de Spaanse banken. Dit
zijn dezelfde banken die met de ondergang bedreigd werden en door Europees
belastinggeld gered worden. Niemand fluit deze banken terug. Ook Brussel slaapt.
Het geeft alleen maar aan dat de Europese Unie niets voorstelt. Het wordt tijd
dat ons land eruit stapt en de EU haar eigen boontjes laat doppen. Meebetalen
aan een voetbaltransfer is toch het laatste wat men van een gewone burger kan
vragen.

G.P. Klarenbeek, Hilversum

Bestuurderspartij  Als ondernemer stem ik al ruim veertig jaar op de VVD. Maar
mijn krachtige bestuurderspartij is onder Rutte verworden tot het schoothondje
van de PvdA en Brussel. De 6 miljard bezuinigingen (lees lastenverzwaringen)
zullen vrijwel zeker worden afgewenteld op de hardwerkende Nederlander en mensen
met enig bezit. Afpakken en nivelleren is immers een feest volgens de PvdA.
Doodsbang is de coalitie voor nieuwe verkiezingen of een referendum over de EU.
Wilders zou dan zomaar eens kunnen afstevenen op een overweldigende meerderheid
in de Tweede Kamer. Het merendeel van de Nederlanders is sinterklaas Rutte, de
nivelleringspartij PvdA en de open grenzen meer dan zat.

Jan Vermunt, Roosendaal

Donker  Waar Rutte en consorten al heel lang hun ogen gesloten hadden voor de
situatie in Nederland, doen ze nu ook per september 's nachts het licht uit. En
nu maar hopen dat ze daarna onmiddellijk naar huis gaan zodat ze ons geen
'overlast' meer kunnen bezorgen!

Dick van der Wal, Zierikzee

Bankiers  Een paar glanzende schoenen is van levensbelang voor bankiers, lees ik
in de krant. Het lijkt mij veel belangrijker dat bankiers schone handen hebben.

V.d. Pijpekamp, Soest

Interventie  Europa schreeuwt van de daken dat er moet worden ingegrepen. Maar
zal Amerika samen met de Engelsen wederom voorop gaan lopen in Syrië net als bij
andere oorlogen? Timmermans zorgt wel voor de achterhoede met een onderzeeër. Is
minder gevaarlijk, dan roestige met mos begroeide Leopardtanks in de vuurlinie
te laten rollen. Een voordeel is wel dat de huidige staat van deze tanks voor
een uitstekende camouflage zorgt. Maar voordat deze tanks weer operationeel
zouden zijn, zal een mogelijke oorlog voorbij zijn. Ach, heb je toch laten
blijken van goede wil te zijn.

G. Franken, Alphen aan den Rijn

Oorlog  Bemoei je niet met Syrië. Het is een wespennest. Een oorlog beginnen is
gemakkelijk, maar beëindigen is veel moeilijker. Assad is een bruut, maar de
nieuwe leiders zullen erger zijn.

D. Soesbergen, Gouda

Veiligheid  Jarenlang worden automobilisten door Haagse regels geterroriseerd en
dat alles in de naam van veiligheid. Te pas en te onpas worden
snelheidsbelemmerende drempels en flitspalen geplaatst en dat allemaal omdat de
weg veiliger moet worden. Nou hebben deze Einsteins verzonnen om 's nachts de
verlichting uit te doen omdat ze dan EUR 5 miljoen besparen. Nu hoor ik opeens
niemand meer vanuit Den Haag over veiligheid!

Niels van de Wetering, Badhoevedorp

LOAD-DATE: 27 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              59 of 176 DOCUMENTS



                                  De Telegraaf

                            26 augustus 2013 maandag

Halsstarrig

SECTION: Binnenland; Blz. 3

LENGTH: 219 woorden


Het lijkt erop dat premier Rutte zijn plannen om de lasten voor werkende burgers
te verzwaren halsstarrig doorvoert. De minister-president kiest dan niet alleen
voor een confrontatie met de oppositie in de Tweede en vooral ook in de Eerste
Kamer maar hij kiest ook voor een confrontatie met de samenleving.

Na vijf crisisjaren snakt iedereen naar het einde. Vooral hardwerkende burgers
zijn het zat. In een brede laag van politici, wetenschappers, ondernemers en
andere deskundigen leeft de overtuiging dat nieuwe lastenverzwaringen de
doodsteek zijn voor het nakende herstel. Waarom snijdt de overheid niet in eigen
vlees om de zes miljard euro te besparen in plaats van de rekening neer te
leggen bij zzp'ers, ondernemers, werknemers en ouderen?

Rutte en zijn politieke vriend PvdA'er Samsom kiezen echter ervoor
eendimensionaal oude afspraken uit het regeerakkoord uit te voeren. Nivelleren
en banenverlies zijn het resultaat van het PvdA-gedram, terwijl het
consumentenvertrouwen opnieuw een knauw krijgt.

Samsom en Rutte die op het gebied van geloofwaardigheid om allerlei redenen een
kardinaal probleem hebben, kunnen niet anders dan op hun schreden terugkeren.
Met de gemeenteraadsverkiezingen in aantocht zullen de achterbannen van deze
politici zich gaan roeren als de plannen niet drastisch worden aangepast.

LOAD-DATE: 25 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              60 of 176 DOCUMENTS



                                  De Telegraaf

                           24 augustus 2013 zaterdag

Hemel op aarde

SECTION: Wetenschap; Blz. 4

LENGTH: 490 woorden


In de nieuwe film Elysium (met onder meer Matt Damon en Jody Foster) is de
mensheid in het jaar 2154 extreem verdeeld: terwijl de aarde veranderd is in één
verschrikkelijke krottenwijk, hebben de rijken zich teruggetrokken in een
kosmisch paradijs, een enorm ruimtestation dat hoog boven de povere planeet
wentelt. Daar bestaat geen armoede, geen oorlogen, geen ziekte.

Sommigen menen anno 2013 die tendens al te zien: steeds meer geld in handen van
een kleine groep die zich achter hekken verschanst, terwijl de overgrote
meerderheid moet knokken voor een menswaardig bestaan. Zal het ooit zover komen
als in Elysium wordt afgeschilderd?

Op dit moment wonen er zes miljard mensen op de aarde en zes erbuiten. In het
International Space Station. In het ISS is het leven weliswaar interessant, maar
geen lolletje, er wordt hard gewerkt door ruimtevaarders uit de hele wereld en
de gewichtloosheid maakt het er niet gezonder op. Maar  dit is een bescheiden
begin: de droom van comfortabel leven buiten de aarde is nog geen werkelijkheid.

Het is al een oud idee. Eind negentiende eeuw voorzag de dove Russische
wiskundeleraar Konstantin Tsiolkovsky al een internationaal ruimtestation. Daar
werkten een Rus, een Amerikaan, een Engelsman, een Duitser, een Italiaan en een
Fransman eendrachtig samen. Net zoals in het ISS. Maar met één belangrijk
verschil: Tsiolkosky's ruimtestation had de vorm van een reusachtig wiel dat
langzaam draaide en zo zijn bewoners kunstmatig zwaartekracht verschafte.

De Duitser Hermann Oberth nam het ruimtestationidee over en gaf het door aan
zijn leerling Wernher von Braun, die later V-2-raketten bouwde én Amerika's
maanraket Saturnus-5.

Midden jaren zeventig kwamen de Amerikaanse hoogleraar Gerard O'Neill en NASA
met nog verleidelijkere visioenen: enorme nederzettingen in de ruimte, compleet
met groene parken, blauwe meren en een ideaal klimaat. Ruimtekolonies! Roterende
werelden met kunstmatige zwaartekracht, voor duizenden of tienduizenden
idealistische pioniers. Schoon, mooi, alles werkend op de energie van de zon.

Zover is het nog lang niet. Maar over een jaar of twee zullen gewone burgers al
korte sprongen naar de rand van de ruimte kunnen maken voor 80.000 euro. Ook
weer iets voor de rijken! Wacht even. Op dit punt is een vergelijking met de
luchtvaart de moeite waard. Eind jaren dertig kon je voor het eerst als
passagier over de oceaan vliegen en dat kostte toen zo'n 750 dollar. Het
gemiddelde jaarsalaris in de VS was toen 1500 dollar. Een ticket kostte dus een
half jaarsalaris. Maar dat ticket kost nu nog even veel, terwijl de salarissen
minstens twintig keer zo hoog zijn. Dus wat blijkt, in het begin kunnen alleen
de rijken zich iets veroorloven, maar later volgt de grote massa.

Laten we hopen dat het in de ruimtevaart ook zo zal gaan. En dat we
tegelijkertijd zo slim zullen zijn om ook onze goede aarde in ere te houden. Een
hemel in de ruimte is prima, maar een hemel op aarde is beter.

LOAD-DATE: 23 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              61 of 176 DOCUMENTS



                                  De Telegraaf

                           22 augustus 2013 donderdag

Uitgelachen

SECTION: DenHaag; Blz. 9

LENGTH: 519 woorden


Heeft Den Haag iets met Rotterdam? Omgekeerd misschien? Nu wij in de
vakantieweken een pagina delen, zoeken onze columnisten raakvlakken en
verschillen.

Bovenste beste Sander,

Je kent mijn vrolijke inborst en om dus maar meteen te antwoorden op jouw vraag
of er in Den Haag nog wat te lachen valt: je kunt hier gieren van de lach, zéker
zolang je zelf niet het slachtoffer bent van de kostbare capriolen van ons
bestuur. Maar de makke met dat kwistige stadsbestuur is dat wij in Den Haag
allemáál slachtoffer zijn! Dat elk van ons door die feestneuzen steeds harder in
de portemonnee wordt geraakt, uitgerekend nu we dankzij deze potverteerders
economisch in de put zijn beland.

Ordinaire plunderaars zijn 't.

Ons Haagse gemeentebestuur   en als ik jouw column van vorige week goed lees dan
is het in Rotterdam niet anders   heeft een veel te groot ambtenarenleger, leeft
al járenlang boven z'n stand, houdt de huishoudknip niet goed in de gaten en
besteedt ons geld vooral aan onzin, aan zogenaamd 'leuke dingen'. Dingen waarvan
je je ernstig moet afvragen of het wel een overheidstaak is om er
gemeenschapsgeld in te steken.

Omdat ze van gekkigheid niet meer weten hoe ze bezig moeten blijven, bemoeit de
ambtenarij zich met werkelijk álles. Zet met mooi weer vooral geen stoel buiten,
want nog voordat je kunt gaan zitten, staat er al een treiterambtenaar naast om
het te verbieden. Alsof Den Haag hún eigendom is! Onze wethouder van economie,
jawel, vliegt intussen onbekommerd de hele wereld over, businessclass uiteraard,
voornamelijk om onze belangen in China te behartigen. In China! Heeft nog nooit
iets anders opgeleverd dan kapitale declaraties. Deze volgevreten
kaviaarwethouder van de Haagse zakenbelangen   zat laatst klem in de draaideur
van het stadhuis   heet in onze stad dan ook rode Kool, maar het gewone volk op
de Haagse groentemarkt pruimt hem niet meer!

Overal overheid: landelijk heeft die al méér dan de helft van onze economie in
handen. Maar omdat Den Haag ook onze nationale controle- en regelkamer huisvest,
schat ik dat percentage hier op dik tachtig.

Dergelijke waanzin is onhoudbaar.

Jaarlijks voor honderdduizenden euro's aan recepties en duistere
borrelonderonsjes. Die moeten wíj betalen, maar wij mogen niet weten wie er
komen! Je moet maar lef hebben in een tijd dat inwoners nog slechts met de
grootste moeite de eindjes aan elkaar kunnen knopen. Ik hoorde dat er door boze
burgers nu al wordt gewerkt aan een ánti-PvdA-campagne voor de
gemeenteraadsverkiezingen van volgend jaar. Briljant, laat ons maar tijdig weten
op wie wij in elk geval níét moeten stemmen!

Heel veel Hagenaars zijn de laatste maanden totaal afgeknapt op de lokale
politiek, vooral door de manier waarop het bestuur, PvdA-wethouder Norder
voorop, ons in crisistijd een nieuw feestpaleis van zo'n slordige 200 miljoen
door de strot wil drukken. Bevolkingsonderzoek wijst telkens uit: de Hagenaars
willen zo'n dure cultuurtempel niet.

Dus, mijn beste Sander in Rotterdam, als je mij vraagt of er in Den Haag nog wat
te lachen valt: éérst worden wij hier uitgeknepen en daarna door onze
'vertegenwoordigers' uitgelachen!

LOAD-DATE: 21 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              62 of 176 DOCUMENTS



                                  De Telegraaf

                           22 augustus 2013 donderdag

China kijkt uit naar proces van de eeuw;
Van corruptie verdachte politicus Bo Xilai is eigenlijk al veroordeeld

SECTION: Advertentie; Blz. 12

LENGTH: 495 woorden


Van onze correspondent  JINAN, donderdag  De hoofdrolspeler in het grootste
schandaal in China van de laatste vier decennia staat vandaag voor het eerst
voor de rechter. Bijna anderhalf jaar nadat Bo Xilai werd opgepakt moet hij
verantwoording afleggen voor corruptie, verduistering en machtsmisbruik. Er
wordt al gesproken over de rechtszaak van de eeuw. Waarbij ernstig wordt
betwijfeld of de populaire en charismatische politicus een eerlijk proces
krijgt.

De veiligheidsmaatregelen rond de 'volksrechtbank' van Jinan, de hoofdstad van
de oostelijke provincie Shandong, waren gisteren al fors. Het megaproces tegen
Bo moet zonder problemen verlopen, al is het maar omdat de meeste leiders van de
Communistische Partij blij zullen zijn als er definitief is afgerekend met de
man die als ernstige bedreiging wordt gezien van het huidige bewind.

Populair  De linkse politicus was een rijzende ster in de Chinese partij en
velen zagen hem zelfs als toekomstig leider van het land. Bo, ten tijde van zijn
val de leider van de provincie Chongqing, was ook bijzonder populair bij het
gewone volk, omdat hij de corruptie en maffia keihard aanpakte en daarbij
niemand ontzag.

Hij ontpopte zich als een moderne opvolger van Mao Zedong en dweepte met zijn
rode boekje. Het verhaal gaat dat hij het uit zijn hoofd kende en zijn
ondergeschikten verplichtte er dagelijks uit te lezen. Bepaald niet de visie van
de meeste politici, die China juist willen voortstuwen in de wereldeconomie en
vastberaden zijn Amerika van de troon te stoten, al geniet Bo zeker ook veel
steun van gelijkgestemde hooggeplaatste partijleden.

Zijn val kwam de meeste partijbonzen niettemin bepaald niet slecht uit. En dat
hij daarbij ook nog eens wist van de moord op de Britse zakenman Neil Heywood,
vergiftigd door zijn vrouw Gu Kailai die eerder al levenslang kreeg, was zelfs
een geschenk uit de hemel.

Om nog maar te zwijgen over de publieke roddels dat de 'playboy' zijn echtgenote
met honderden vrouwen bedroog, onder wie de grootste sterren van het land.

De nieuwe president Xi Jinping liet bij zijn aantreden ook al weten niets en
niemand ontziend de corruptie in China te bestrijden.  En dan niet alleen de
vliegen, maar ook de tijgers , waarschuwde hij daarbij. Bo kan dan ook een forse
straf tegemoet zien. Goed voor het imago van Xi en de partij, en een politieke
vijand geëlimineerd. Opmerkelijk was ook dat er normaal stevig wordt
gecensureerd op internet als een politicus door het slijk wordt gehaald, maar
over Bo bleef zelfs de meest vuige roddel ongemoeid.

Voor de rechtbank protesteerden gisteren al groepjes mensen, omdat het proces
volgens hen bij voorbaat al oneerlijk zou zijn. Enkelen van hen, borden dragend
met teksten als 'Bo werkt voor het volk', werden al snel afgevoerd. Wat Bo zelf
gaat zeggen is de grote vraag. Er wordt beweerd dat hij schuld zal bekennen, al
kan dat ook zijn omdat hij daarmee   net als zijn vrouw eerder   de doodstraf
ontloopt en 'slechts' levenslang krijgt.

LOAD-DATE: 21 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              63 of 176 DOCUMENTS



                                  De Telegraaf

                            19 augustus 2013 maandag

Armoede

SECTION: RTV; Blz. 2

LENGTH: 266 woorden


Met weemoed denken we af en toe terug aan die goede oude komkommertijd. De tijd
dat Journaals en actualiteitenrubrieken de stemming peilden op een verregende
camping, omdat het slechte zomerweer het enige onderwerp was dat de kijker zou
kunnen boeien. Deze zomer geeft het weer weinig reden tot klagen en staat de
komkommertijd toepasselijk in het teken van de crisis.

Zo zagen we zaterdagavond een thema-uitzending van EenVandaag over armoede. Het
programma zette de keiharde feiten en cijfers op een rijtje. Huishoudens met
kinderen onder de achttien jaar behoren nu tot de risicogroep; één op de negen
kinderen groeit op in armoede en er is een groep die door EenVandaag werd
omgedoopt tot de `Nieuwe Armen': Jan Modaal en Jan Bovenmodaal doen steeds vaker
een beroep op de schuldhulpverlening en moeten hun huis met verlies verkopen.
Zo'n 1,1 miljoen Nederlanders kunnen niet rondkomen; bijna de helft verwacht de
rest van hun leven arm te blijven.

Later op de avond zagen we in Nieuwsuur hoe presentatrice Mariëlle Tweebeeke
hoogstpersoonlijk naar Gorinchem afreisde om te zien hoe deze gemeente omgaat
met de crisis. De komende weken zullen we onder het kopje `Gemeenten In
Crisistijd' op de hoogte worden gehouden van het economische wel en wee van
Gorinchem, dat model staat voor alle gemeenten in ons land.

Overigens gaf 68% van de ondervraagden in EenVandaag aan de armoede in Nederland
een serieus probleem te vinden. Dat zagen we terug in de kijkcijfers. EenVandaag
en Nieuwsuur noteerden respectievelijk 815.000 en 778.000 kijkers. En dat is
bepaald geen slechte score, in komkommertijd.

LOAD-DATE: 18 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              64 of 176 DOCUMENTS



                                  De Telegraaf

                           15 augustus 2013 donderdag

'Naar de afgrond geholpen door incompetentie'

SECTION: WatUZegt; Blz. 6

LENGTH: 981 woorden


Iedereen met boerenverstand had kunnen voorspellen dat miljarden pompen in
'prachtwijken' water naar de zee dragen zou zijn. Het strooien met belastinggeld
is zelden de goede oplossing. Helaas is inzicht in eigen falen iets wat politici
volkomen vreemd is. Als zij na herhaaldelijk blunderen uit de politiek zijn
gestapt, duiken ze als duiveltjes uit een doosje weer op in een andere
goedbetaalde functie. Ook schaamte is hun volkomen vreemd. Wat zonde dat ons
eens zo mooie land jaren lang vanuit Den Haag naar de afgrond wordt geholpen
door incompetentie op vele gebieden.

Marijke Schmid, Lansingerland

EU-alert   Meer dan honderd ambtenaren van de EU zijn de afgelopen vier jaar
bestraft voor zaken als fraude, afwezigheid en intimidatie (Tel. 14/08).
Weinigen zijn echter ontslagen. Een van die weinigen kreeg de zak vanwege een
'langdurige en ongeautoriseerde afwezigheid van twee jaar'. In de dierentuin
mist men een afwezige aap al na twee uur.

Wilma Beskers, Borculo

Onbegrijpelijk  Regelmatig verneem ik rechterlijke uitspraken waar ik met mijn (
Jan met de) pet niet bij kan. Vooral omdat ik de boetes voor vandalen, dieven en
ander schorriemorrie niet in verhouding vind staan ten opzichte van de (meeste)
verkeersboetes. Zo 'kost' een winkeldiefstal 151 euro, maar als ik mijn apk te
laat laat uitvoeren kost me dat 160 euro. Bezwaar maken in dat laatste geval is
ook kansloos, maar in het eerste geval helpt een grote mond en/of een zielig
verhaal de boete te verminderen, zo is aangetoond. Bij mij komt de vraag op: als
we als Nederlanders geacht worden de wet te kennen, waarom is de handhaving
daarvan dan vaak zo onbegrijpelijk?

C. Bruil, Waalre

Particratie  Er bestaat geen democratie binnen een particratie, mensen die wij
via onze politieke partijen delegeren, zullen nimmer voldoen. Volgens Zwitsers
model beslissen grotendeels burgers in veel kleine gemeenten en zijn het
onbetaalde eervolle mensen die de burger vertegenwoordigen. In Nederland kunnen
de wensen van burgers op een zelfde manier kenbaar gemaakt worden, als we maar
willen!

R. Röell, Middenmeer

Bloedbank  Men maakt zich druk over de gang van zaken bij Sanquin. Ik ben in
2008 gestopt met bloed geven omdat ik het niet normaal vind wat daar gebeurt.
Dit is niet de enige instelling die zich zo misdraagt, denk aan
woningcoöperaties, energieleveranciers, rijk, provincies, gemeente, ministeries
etc. We worden door iedereen bedonderd.

Gideon Kuijt, Katwijk aan Zee

Overbevolking  Belgen doen 't beter (Tel. 14/08). Kleine geheugenopfrisser:
aantal inwoners van België in 1960: 9 miljoen. In 2013: 12 miljoen. Aantal
inwoners van Nederland in 1960: 12 miljoen, in 2013: 17 miljoen. Onze politici
hebben kennelijk nog niet door wat overbevolking betekent voor een (klein) land.

A. Brouwers, Rijswijk

Uilskuiken  Staatsbosbeheer wil de oehoe die leeft bij het Lauwersmeer vangen om
hem dan weer uit te zetten in een oud bos. Dit omdat een oehoe volgens
Staatsbosbeheer daar beter gedijt. Maar als dat zo zou zijn, zou de oehoe daar
zelf wel heen vliegen. Een oehoe is geen uilskuiken, Staatsbosbeheerders met dit
soort argumenten wel.

Rob Koelewijn, Sassenheim

Circus  Dat het kabinet ons land kapot bezuinigt, is wel duidelijk. Daar heb je
geen Belgische econoom voor nodig. Dat ziet een blind paard nog. Daarnaast lopen
er in Den Haag alleen nog ezels rond. Kortom, Nederland is verworden tot een
groot circus.

J. Elbersen, Veldhoven

Vaarbewijs  Als houder van een vaar-/zeilschool zie ik dagelijks de nieuwe
cursisten komen, met en zonder vaarbewijs. Verschil is er niet. Zij hebben geen
idee over werking van de motor en bediening, knopen, aanleggen, schroefwerking
enz. Toch kost het maar drie dagen om alles verantwoord te beheersen. Het wordt
tijd dat ook de praktijk wordt bijgebracht.

C. Lagemaat

Nalatig  Wij leerden vroeger dat je van andermans spullen afbleef. Maar ik
begrijp nu dat niet die Roemeense kunstdieven in de fout zijn gegaan, maar de
Kunsthal, want die is nalatig geweest. Dus die fiets had je maar binnen moeten
zetten. En die auto ook. En waarom moest je pasjes en geld op zak hebben? En ook
nog een mobieltje bij je? Dat is wel heel erg nalatig. Ik begrijp best dat
advocaten van alles proberen om hun cliënten bij te staan, maar hoe diep ben je
nu eigenlijk gezonken als dit je verdediging is.

R. Schulte, Helvoirt

Veiligheid  De eerste én meest noodzakelijke maatregel om de veiligheid van
fietsers te vergroten (Tel. 14/08) is het gelijktrekken van de voorrangsregels
voor fietsers (en auto's) op álle rotondes in Nederland!

Greetje v.d. Luit, Bergschenhoek

Sirenes   Jaren geleden moest het goed werkende en zeer goed hoorbare
mechanische systeem van het luchtalarm vervangen worden door kostbare
elektronische luidsprekers. Dit omdat die beter hoorbaar zouden zijn en
bovendien omdat fouten gecontroleerd konden worden vanuit de centrale meldkamer.
Uit het artikel (Tel. 13/08) blijkt dit dus een aperte leugen te zijn geweest.
Want men blijkt nog steeds afhankelijk van meldingen van burgers en dus geen
elektronische controle. Overigens hoor ik in het centrum van Enschede geen enkel
alarm, veel te zacht bij gesloten ramen en deuren!

Loet Aalders, Enschede

Beschamend  Met verbijstering las ik dat de 'doodschoppers' meenden
vrijgesproken te moeten worden. Het is beschamend en diep triest dat bij
doodslag door meerdere personen gemeend wordt dat niet het schoppen, slaan en
trappen de doodsoorzaak is, maar dat het slachtoffer een zeldzame aandoening zou
kunnen hebben. Feit is dat ze met acht 'schoppers' één persoon te lijf zijn
gegaan. Een schande voor onze rechtspraak en voor Nederland dat een reden van
overlijden bij het slachtoffer wordt gezocht.

Sandra Tamerus, Wassenaar

Graaien  Bezuinigen?  Alle plannen en ideeën zijn simpelweg graaien in de beurs
van de burger. Bezuinigen doet de overheid niet, want ze geven niet minder geld
uit, maar stelen het van de burgers.

M. de Jager, Bussum

LOAD-DATE: 14 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              65 of 176 DOCUMENTS



                                  De Telegraaf

                            3 augustus 2013 zaterdag

Melkkoe gemeenten;
Forensenbelasting

SECTION: OverGeld; Blz. 16

LENGTH: 520 woorden


Een vakantiehuisje kopen in eigen land, wie droomt daar niet van? Maar eigenaren
van een tweede woning kunnen zich lelijk verkijken op de forensenbelasting. Die
taks wordt door sommige gemeenten als melkkoe gebruikt om de begroting sluitend
te krijgen.

Bijna vier op de tien gemeenten heffen forensenbelasting en halen er dit jaar
circa EUR 28 miljoen mee op. De heffing wordt opgelegd aan personen die meer dan
negentig dagen per jaar een gemeubileerde woning of stacaravan tot hun
beschikking hebben in die betreffende gemeente, maar er niet staan ingeschreven
omdat zij hun hoofdverblijf elders hebben. De forensentaks komt bovenop de
OZB-aanslag, afvalstoffenheffing en waterschapslasten die eigenaren van een
vakantiehuisje eveneens moeten betalen in hun gastgemeente.

De forensenbelasting is een vast bedrag of wordt berekend op basis van de
WOZ-waarde van het tweede huis. Opvallend is dat er grote verschillen bestaan.
Terwijl Nunspeet (EUR 177,25 per jaar) en Castricum (EUR 198,90) een relatief
lage forensenbelasting hanteren, kan die in Zandvoort (EUR 1463,10), Epe (EUR
1688) en Noordwijk (EUR 2110,95) vele malen hoger uitvallen. De Noord-Hollandse
gemeente Bergen kent zelfs geen maximumbedrag en brengt jaarlijks EUR 5 aan
forensentaks per EUR 1000 aan WOZ-waarde in rekening.

De forensenbelasting is een gemakkelijke manier voor gemeenten om geld binnen te
halen. De eigen inwoners worden er namelijk niet door geraakt , zegt Marike
Rosier van Recron, de vereniging van recreatieondernemers. Zij hebben veel last
van de stijgende lokale lasten.

Ook Piet Breedijk kan er als bezitter van een recreatiewoning in Egmond
(gemeente Bergen) over meepraten. Volgens hem is de forensenbelasting in deze
gemeente sinds 2004 met tientallen procenten verhoogd.  Zulke stijgingen zijn in
mijn optiek gewoon ordinaire diefstal van hardwerkende burgers. Bergen is
typisch zo'n gemeente waar met geld wordt gesmeten. De forensen zijn daar de
dupe van.

Het is Breedijk ook een doorn in het oog dat sommige gemeenten niet alleen
forensenbelasting heffen, maar ook toeristenbelasting in rekening brengen als de
vakantiewoning wordt verhuurd.  Stel dat ik mijn tweede huis voor 200 dagen
verhuur. Dan ontvangt de gemeente circa EUR 750 aan toeristenbelasting en word
ik ook nog eens aangeslagen voor de forensenbelasting. Dat is dus dubbel heffen!

Breedijk wil met zijn uitspraken niet alleen kopers van een tweede woning
waarschuwen, maar hoopt ook dat de landelijke politiek ingrijpt. Want volgens
hem kunnen gemeenten niet omgaan met de vrijheid om zelf de hoogte van de
forensenbelasting te mogen vaststellen.  Vooral voor gepensioneerden zijn deze
tarieven bijna niet meer op te brengen.

Een formeel bezwaar indienen heeft weinig zin, want veel gemeenten wijzen dat
vrijwel standaard af. Burgers die hun vakantiewoning grote delen van het jaar
verhuren, kunnen in de overeenkomst met het verhuurbemiddelingsbedrijf wel laten
vastleggen dat zij minder dan negentig dagen per jaar gebruik van hun eigen
huisje mogen maken. In dat geval is er geen forensenbelasting verschuldigd, zo
heeft het gerechtshof in Den Haag bepaald.

LOAD-DATE: 2 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              66 of 176 DOCUMENTS



                                  De Telegraaf

                            3 augustus 2013 zaterdag

Doof

SECTION: Binnenland; Blz. 3

LENGTH: 203 woorden


De berichten van Nederlandse winkeliers en producenten die hun klanten zien
weglopen naar België en Duitsland vanwege de lagere belastingen en accijnzen
aldaar, zijn meer dan schrijnend. Het loont behoorlijk om in de auto te stappen
en de boodschappen te doen bij onze buren. Het gaat daarbij om meer dan alleen
drank, sigaretten en benzine. Door de laatste btw-verhoging van het
kabinet-Rutte werd dit gedrag alleen maar verder aangewakkerd en is het
financieel voordeel voldoende voor een omweg.

Het is nooit te laat om te leren van de eigen fouten. Als het kabinet blijft
zitten in de nok van de ivoren toren en niet luistert naar de gedupeerde
ondernemers, die toch al moeite hebben om het hoofd boven water te houden, dan
zijn de gevolgen dramatisch. Behalve dat dit rechtstreeks de werkgelegenheid
aantast, zal ook het voorzieningenniveau in de grensstreek fors dalen:
winkeliers houden het gewoon niet vol en sluiten de deuren.

Premier Rutte en minister Kamp (Economische Zaken) houden zich doof voor het
alarmsignaal dat inmiddels is afgegeven door de Nederlandse ondernemers.
Politici, die zeggen dat ze staan voor de hardwerkende Nederlanders die de
ruggengraat vormen van de economie, verloochenen hun achterban.

LOAD-DATE: 2 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              67 of 176 DOCUMENTS



                                  De Telegraaf

                           1 augustus 2013 donderdag

'Niets aan te doen in het ons-dekt-ons-systeem'

SECTION: WatUZegt; Blz. 6

LENGTH: 941 woorden


Jackpot voor ex-politietop en weer is er niets aan te doen in het
ons-dekt-ons-systeem. Dwalen en betalen. De burger die zich al blauw betaalt, is
weer de dupe. Ook zonder politie zie je steeds meer blauw op straat.

T. Ruiten, Urk

Miskleunen  Hoe komt het dat dit land naar de knoppen gaat? De oorzaak zijn
miskleunende, zakkenvullende bestuurders, bankdirecteuren, directeuren van
woningcorporaties, zorgdirecteuren, ministers, commissarissen, managers. Ik zal
er nog wel een paar vergeten zijn. Het ergste is dat ze allemaal ingedekt worden
door vriendjespolitiek. Wat kun je eraan doen? Dat valt van de politiek niet te
verwachten.

Harry Breevoort, Overberg

Zinloos  Vredesonderhandelingen in het Midden-Oosten zijn volgens mij zinloos.
Als de Palestijnse Arabieren vandaag hun wapens neerleggen is er morgen vrede.
Maar als Israël vandaag de wapens zou neerleggen dan is er morgen geen Israël
meer.

Bert Panhuise, Leeuwarden

Bavianen   Ik denk dat de bavianen uit dierentuin Emmen (Tel.31/07) van
islamitische afkomst zijn en nu ramadan houden.

Janny Baar, Harlingen

Spiegels  Ik begrijp dat bavianen heel erg kunnen schrikken van hun eigen
spiegelbeeld en dan in paniek een weekje in een boom gaan zitten nadenken. Is
het een idee om grote spiegels neer te zetten in de ingang naar de Tweede Kamer?
Wellicht schrikken de Kamerleden dan zo, dat ze eens rustig gaan zitten nadenken
waar ze nu eigenlijk mee bezig zijn. Mocht dit goed werken, dan ook toepassen
bij het ministersoverleg.

E. van Gelderen, Laren

Niet schadelijk  De brief 'Straling' (WUZ31/07) slaat de plank mis. Hier wordt
beweerd dat elektromagnetische straling schadelijk is. Elektromagnetische
straling kan slecht voor je zijn wanneer dit ioniserende straling is. Maar bij
mobiele telefoons wordt gebruikgemaakt van laag energetische straling. Laag
energetische straling kan hooguit de huid verwarmen, wat haast niet waarneembaar
is. En wat de kinderen betreft, ga gezellig een bordspel spelen, daar heeft u
gelijk in. Tot slot heb ik een vraag aan alle lezers, hoe vaak bent u eigenlijk
ziek geworden van telefoneren?

René van Westen, Volendam

Alternatief  Er is maar één alternatief voor olie of aardgas en dat is
kernenergie. Brandschoon en goedkoop op de langere termijn. Windmolens is een
wassenneusverhaal, zij zijn afschuwelijk en tevens duur. Zonnepanelen zijn goed
voor landen met veel zon, niet voor Nederland. Taak voor de geleerden is een
oplossing te vinden voor het restafval. Het probleem hier is dat te veel linkse
idealisten iets te zeggen hebben gekregen en roepen dat de aarde doodgaat.
Onzinverhalen.

G. Petalas, Spijkenisse

Verschil  Edwin de Roy van Zuydewijn hoorde een straf tegen zich eisen van 240
uur werkstraf en 4 maanden voorwaardelijk. Zijn vergrijp, een factuur vervalst
ter waarde van 108.000 euro. De eis hiervoor komt dus neer op 450 euro per uur.
Zowaar een koninklijk uurloon, toch? Als Jan Modaal (20 euro per uur) zoiets
flikt, zou hij omgerekend voor dit bedrag circa 5400 uur werkstraf krijgen.
Verschil moet er zijn!

W. de Brouwer, Venlo

Rijk  Steeds weer lees ik dat Nederland zo rijk is en steeds meer lees ik hoe
bejaarden in de zomer 'creperen' in tehuizen omdat airco ontbreekt. Zijn wij
rijk? Nee, we zijn een derdewereldland. Schande!

A. Houtman, Haarlem

Kangoeroes  Helemaal eens ben ik het met dhr. Nijhoff, die geen kangoeroes meer
mag houden (Tel.31/07). Ik kweek al 30 jaar Australische parkieten, met veel
plezier en er zijn zelfs soorten bij die in Australië met uitsterven worden
bedreigd. Als onze mooie hobby ons wordt afgenomen, kunnen ze er
verzorgingshuizen bijbouwen, want er is voor ons, ouderen, geen mooiere
ontspanning.

Jannie Nijssen, Nieuwe Tonge

Gezond  Drie leuke, gezonde meiden hebben het erover (Tel.31/07) dat hun
bovenarmen te veel flubberen en dat ze zich naakt voor hun partner ongemakkelijk
voelen. Laten deze dames eens een dag vrijwilligerswerk doen bij de Daniël den
Hoed kliniek of bij het Antoni van Leeuwenhoek Ziekenhuis. Ik denk dat ze dan
niet meer denken aan hun gezonde 'lichaamsproblemen'.

Teunis Klop, Someren

Controleren  'Nederland is geen rechtsstaat meer, maar een controlestaat' , zei
een deelnemer aan de Stelling van de Dag (WUZ31/07). Nederland is echter wel een
rechtsstaat, die helaas veel en streng moet controleren in ons aller belang.

Simon Luxen, Lisse

Boete  Hans Teeuwen steekt een sigaret op tijdens een tv-programma. De Voedsel-
en Warenautoriteit deelt een boete uit, tot mijn verbazing aan de VPRO.
Nederland is een gek land. Waarom krijgt Hans Teeuwen niet zelf de boete? Hij is
immers degene die rookt op een plek waar dit niet mag? Doen we dit op het
gemeentehuis, dan gaat de rekening ook niet naar de burgemeester.

Wim Duteweerd

Klimaat   De briefschrijver die stelt dat het klimaat al duizenden jaren
verandert (WUZ30/07), heeft gelijk. Maar het verandert niet in zo'n korte tijd
als op het moment. Door luchtvervuiling en overbevolking verandert het klimaat
zo snel, dat de ecosystemen te kort tijd hebben om zich aan te passen. Wij
hebben nog nooit een regering met visie gehad. Dat is pas kapitaalvernietiging.

H.A.W.M. Muilman

Winterjas  Als je dementerend zonder familie bent, is dan helemaal niemand
beslissingsbevoegd? Wordt daar niemand voor aangewezen (desnoods via de
rechter)? Neemt dan ook niemand beslissingen bij ziekte, operaties e.d.? Bij 30
°C of meer in een wintertrui  Nederland 2013?

Mevr. J. de Jong, Amsterdam

Kluisjes  Dieven hebben vrij spel als strandbezoekers gaan zwemmen. Ik heb nooit
begrepen waarom er bij een druk strand geen voorzieningen zijn als kluisjes.
Voor badgasten lijkt dat een extra service waarvoor ze zeker willen betalen.

Harry Bergers, Roosendaal

LOAD-DATE: 31 July 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              68 of 176 DOCUMENTS



                                  De Telegraaf

                              30 juli 2013 dinsdag

'Politie kan zo langzamerhand bij de Belastingdienst'

SECTION: WatUZegt; Blz. 6

LENGTH: 977 woorden


Met grote ergernis heb ik gelezen over het in beslag nemen van fietstaxi's met
permanente trapondersteuning (Tel. 29/07). Misschien is het verstandig om het
politieapparaat langzamerhand onder de Belastingdienst onder te brengen. Immers,
waar geld voor de Staat valt te halen, staat de politie met man en macht paraat.
Voor politietaken echter die de burger van de politie verwacht, is veelal geen
tijd en mankracht aanwezig.

A.F. Donker, Noordwijk

Paspoort  In 2016 vraagt de KNSB of ze alstublieft gebruik mogen maken van het
gerenoveerde Thialf stadion, ze willen er graag voor betalen. Doekle Terpstra
zal er niet bij zijn, die heeft in 2013 zijn Friese paspoort al moeten
inleveren.

Jan Kramer, Bolsward

Geen zin  Honderdvijftig uitgeprocedeerde asielzoekers die in een kraakpand
verblijven, worden met rust gelaten in Amsterdam. Ze kunnen niet uitgezet worden
omdat ze geen zin hebben daaraan mee te werken. Lijkt me leuk, boetes etc. niet
te hoeven betalen omdat je er geen zin in hebt.

C. Boeziek, Hoofddorp

Winkeldiefstal  'Proef aanpak winkeldiefstal faalt volkomen' (Tel.29/07).
Criminelen lachen zich een kriek als ze Ivo Opstelten  weer eens een nieuw
anticriminaliteitsplan horen presenteren. Het zoveelste plan dat tot mislukken
is gedoemd, zolang de straffen beperkt blijven tot voorwaardelijk of veertig uur
verplicht grasknippen. Draconische straffen zijn louter bedoeld voor winkeliers
die een deel van hun waren buiten hebben uitgestald en daar geen
precariobelasting voor hebben betaald en/of een dag te laat zijn met het
inleveren van hun btw-gegevens.

Henk Mulder, Hasselt (Ov)

Levensgevaarlijk  Het moet wel levensgevaarlijk zijn om plaats te nemen in een
opgevoerde fietstaxi die dan ineens volgens de wet een motorfiets blijkt te
zijn. Gelukkig zijn er ambtenaren die dit soort gevaren bijtijds in de gaten
hebben.

Jan Scheer, Harderwijk

Meewerken  Als je zo de berichten in de media tot je neemt, kom je tot de
schrikbarende conclusie dat alleen al het feit dat we Nederlander zijn strafbaar
is. De rest zo verzorgd en vrij als een vogel, als je maar nergens aan meewerkt,
met nederige medewerking van Teeven en vooral Van der Laan. (hoe) Lang (nog)
leve Nederland.

Johannes Uitermark

Chinezen  'Amsterdam vaart wel bij Chinezen' (Tel. 27/07). Hulde voor degenen
die zich hun talen proberen eigen te maken om hen goed te bedienen. Dat is
behoorlijk pittig. Maar deze inspanning loont, want voor de komende decennia
zullen er, buiten het Chinees toerisme, niet zo heel veel groeisectoren blijken
te zijn voor ons land.

Frits W. van Dijk,

Cranendonck

Amsterdam  Jointjes roken tot je in de gracht waggelt en een hulpverlener je
eruit mag takelen. Andermans eigendom kraken zonder te worden berispt of
gestraft. Voetgangers omver fietsen. Tasjes roven zonder taakstraf achteraf.
Alles kan in Amsterdam. Behalve  eerlijk je brood verdienen door toeristen met
een leuke fietstocht blij te maken. Ambtenaren hebben ontdekt dat een hele dag
trappen met continu trapondersteuning niet mag. Deze hardwerkende mensen die
geen hand ophouden bij de sociale dienst, kunnen midden in het seizoen hun werk
niet meer doen. Ambtenaren, ga op vakantie en geef die fietsen terug.

Marco Visser, Goes

Toezicht  Iedereen valt over de heer Staal en wat hij heeft uitgehaald. Maar  is
Erik Staal zo bij Vestia naar binnen gelopen met de woorden: zo, nu ben ik de
baas? Nee hij is benoemd. Men zou de aandacht niet op Staal moeten richten maar
op diegene die hem heeft aangenomen en nog eens extra op de toezichthouders. Bij
die mensen, vaak ex-politici of relaties, zit de fout. Toezicht moet je houden.

J. Prins, Lommel (B)

Meegekregen  Je kunt de strandvervuilers (Tel. 27/07) hun gedrag niet eens
kwalijk nemen. Elementair fatsoen en de beginselen van wellevendheid hebben ze
niet meegekregen van hun ouders   zelf vaak uit de tijd van de door links
gepropageerde 'vrije opvoeding'. Alles moet kunnen, weet u nog? Wij zullen nog
meerdere generaties zuchten onder die toentertijd ingeslopen asociale volksaard.
Zelfs voor wat basale opvoeding is immers allang geen tijd meer. Beboeten gaat
niet werken   door wie dan? En in handhaven en corrigeren zijn wij niet zo goed
in dit land. In adequaat straffen evenmin.

J. van Houten, Leiderdorp

Kwalijk  Dat een bank een marge hanteert op de hypotheekrente is logisch, maar
dat iedere hypotheekgever ook een marge betaalt voor onveilige hypotheken, de
zgn. tophypotheken, is natuurlijk belachelijk. Laat de banken de klant die boven
de veilige marge een hypotheek heeft, maar over dat deel de 'risicomarge'
betalen. Zo blijft de rente voor veilige hypotheken lager, wat goed is voor de
huizenmarkt. Ook zal men minder snel een tophypotheek afsluiten omdat de
rentelasten over de top hoger zijn, bovendien zullen veel mensen sneller tot
aflossen overgaan om zo de risicomarge te ontlopen. Hoe dan ook, veilige
hypotheken belasten met een risicomarge is een kwalijke zaak.

Jan Gulinck, Lelystad

Drijfzand  De Haagse bouwers van luchtkastelen zijn nog even druk met hun reces.
Maar daarna zetten ze de feesthoedjes weer op. Om ons wederom gebakken lucht en
drijfzand te verkopen. Onder luid gejuich van Zuid-Europa, want de gratis euro's
komen er weer aan.

A. van Vliet, Amstelveen

Luisteren  Volgens de voorzitter van AbvaKabo FNV, Van Brenk, wordt Nederland
onveiliger door de bezuinigingen. Bezuinigingen op de brandweer, sluiting
gevangenissen, alles om miljarden te bezuinigen. Ze verwijt Samsom en Rutte het
contact met de gewone man te hebben verloren.Toen dezelfde Nederlanders bij het
EU-referendum 'nee' stemden, was er eveneens geen politicus die de oren naar
deze uitslag liet hangen. Politici zijn niet voorbestemd om te luisteren naar de
gewone man, eenmaal gekozen gaan ze hun eigen gang, liefst zo snel mogelijk naar
een zwaar betaalde functie. Als dat niet bij Brussel kan, dan resteert enkel de
balkenendenorm.

De Waele, Koewacht

LOAD-DATE: 29 July 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              69 of 176 DOCUMENTS



                                  De Telegraaf

                              26 juli 2013 vrijdag

'Hoog tijd voor tweede machinist op een trein'

SECTION: WatUZegt; Blz. 6

LENGTH: 939 woorden


Op het ogenblik vinden veel treinongelukken plaats. Veelal betreft het fouten
van de machinist (tevens door rood rijden). Wordt het niet hoog tijd dat
hogesnelheidstreinen en vrachttreinen met gevaarlijke stoffen een tweede
machinist aan boord krijgen?

C. Lagemaat, Hoorn

Geen idee  Het laatste wat politici willen is dat de vuile was wordt buiten
gehangen. Dat hun beleid tot bittere armoede leidt in eigen land willen ze al
helemaal niet horen. Uitspraken van Rutte en Samsom wijzen er ook op dat zij
geen idee hebben van wat er werkelijk in de samenleving aan de hand is. Ze
hebben geen enkele affiniteit met de burger, meer met hoge functionarissen in
het bedrijfsleven, die hen aan een goed betaald baantje moeten helpen als hun
politieke carrière erop zit. Cordaid legt de vinger op de zere plek. Dat de
organisatie er zelf ook garen bij spint, is de beloning voor hun initiatief.

Bert Osendarp, Herten

Glaswand  De Haagse rechtbank overweegt in sommige zalen een fysieke barrière te
plaatsen, zodat publiek en verdachten beter gescheiden worden (Tel. 24/07).
Gezien de opinie van het grootste deel van de bevolking zou het beter zijn
i.p.v. een fysieke barrière te plaatsen, recht te spreken!

M. Grund,  Capelle a/d IJssel

Doorberekenen  Het kost de overheid 18.000 euro per dag om het Scheveningse
strand schoon te houden van zwerfvuil (Tel.25/07). Waarom verplicht de gemeente
de vergunninghouders van strandtenten en viskramen niet om ter bestrijding van
deze kosten een percentage van hun dagomzet af te dragen? De vergunninghouders
zullen op hun beurt deze kosten doorberekenen in hun prijzen, zodat deze
uiteindelijk bij de vervuiler terechtkomen.

H.C. van Houweninge, Breukelen

Opruimen   Natuurlijk ruimt elke bezoeker of toerist zijn rotzooi op. Behalve de
asocialen en de randgevallen. Maar die heb je niet alleen in Nederland. Ook de
Spaanse en Franse stranden moeten elke avond worden opgeruimd. Dus er is niets
nieuws onder de zon. Dat de belastingbetaler dat moet betalen is niet leuk, maar
je weet dan wel waar de alsmaar stijgende toeristenbelasting voor kan worden
gebruikt.

J. Elbersen, Veldhoven

Politiek  Mijn verbazing is groot dat de supermarkten Jumbo en Hoogvliet zich
laten leiden door politiek en niet door kwaliteit en prijs voor hun klanten. Of
zijn deze supermarkten bedreigd door de terreurorganisatie Hamas onder het
motto: koop niet meer in Israël, anders blazen wij jullie supermarkten op, zoals
wij in Israël schoolbussen met kinderen opblazen. Wees verzekerd dat mijn
familie en velen met mij, geen boodschap hebben aan politiek in supermarkten en
nooit meer in deze winkels zullen komen.

J. Schellekens, Breda

Bulgarije  In 2007 slaagde Bulgarije erin zonder problemen toe te treden tot de
EU. Dat gaf de criminelen van dat land de kans rovend en plunderend rond te gaan
in de overige landen van de Unie. Ook ons land heeft hier flink onder te lijden.
De eigen bevolking is inmiddels de corruptie zat en bezet het parlementsgebouw.
Wanneer vallen in Brussel eens de schellen van de ogen en wordt erkend dat dit
land niet in de Europese Unie thuishoort?

E. van der Voort

Briefje  Een triest verhaal over de vader van het verdronken jongetje Jaïro
(Tel. 25/07), die pas na een dag hoort dat zijn zoontje is overleden. Maar om
dan een schadeclaim in te dienen tegen zijn telefoonprovider omdat hij niet
bereikbaar was in het buitenland? Dat slaat natuurlijk nergens op. Als je met
vakantie gaat, laat je even aan de thuisblijvers weten waar je zit. Het heet
tegenwoordig 'sociale media', maar laten we vooral die goeie ouwe sociale
gewoonte niet vergeten om thuis even een briefje op te hangen, zodat men weet
waar je zit.

Jan van Rooijen, Soesterberg

Bezuinigingen   Kunnen we het woord bezuinigingen niet verbieden? Niet alleen in
Den Haag maar ook in de media maken de journalisten zich hieraan schuldig. Voor
zover ik weet, en ook voel in mijn salaris, zijn deze bezuinigingen toch echt
alleen maar lastenverzwaring. Zullen we het in het vervolg ook gewoon zo noemen?
Dit komt ook eerlijker over.

P.A. Blokker, Nieuw Amsterdam

Fraude  Chapeau voor minister Opstelten die bedrijfsfraude hard gaat aanpakken
(Tel. 25/07). In de cel met die gasten die rijk worden over de rug van de
hardwerkende Nederlander!

Jolanda Sellis, 't Loo (Oldebroek)

Urennorm  Een briefschrijver beweert (WUZ25/07) dat de docenten in het
voortgezet onderwijs het niet zo zwaar hebben met een urennorm van 1040 per
jaar. Vervolgens wordt er een mooie berekening op losgelaten en dan werkt de
gemiddelde docent blijkbaar maar 25 uur per week. Lijkt me heerlijk! Maar ik wil
er even op wijzen dat de urennorm van 1040 geldt voor de leerlingen en níét voor
de docenten. Voor de docenten geldt bij een volledige betrekking een urennorm
van 1659 uur per jaar. Dan ziet het plaatje er toch meteen heel anders uit.

N. Mouthaan, Hellevoetsluis

Strooien  Van Brussel moeten we grote bedragen overmaken naar de landen in
Zuid-Europa, omdat ze erg veel geld tekortkomen. Dat is ook te zien aan de grote
jeugdwerkloosheid en dat is bijzonder triest. Echter de voetbalclubs in deze
landen strooien met miljoenen om één speler te kopen. Dit staat geenszins in
verhouding tot de financiële situatie in die landen. En wij maar geld pompen in
dergelijke landen!

D. Vogelaar, Middenmeer

Zwemles  Elk jaar verdrinken kinderen, naar verluidt omdat de ouders de zwemles
niet kunnen betalen. Ik zet daar grote vraagtekens bij, het is een kwestie van
prioriteiten stellen. Dat schijnt voor veel groepen moeilijk te zijn, dat wordt
ook in de hand gewerkt door de vele hulporganisaties. Daardoor wordt de
verantwoordelijkheid makkelijk doorgeschoven.

Nelly Schamp, Schaijk

LOAD-DATE: 24 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              70 of 176 DOCUMENTS



                                  De Telegraaf

                             25 juli 2013 donderdag

Bedorven

SECTION: DenHaag; Blz. 9

LENGTH: 489 woorden


Linksom of rechtsom, Hagenaars hebben in hun stad niets in te brengen. Zou dat
in Rotterdam ook zo gaan? De gemeenteraad beslist en die is niet gewend zich van
de gewone burgers ook maar íéts aan te trekken.

Terwijl buurthuizen, bibliotheken en andere culturele instellingen moeten
sluiten, omdat het geld op is, accordeert zo'n Haagse gemeenteraad financiering
van een idioot duur cultuurpaleis waarvan de Hagenaars massaal níét gediend
zijn. Want dat blijkt telkens weer uit elk nieuw onderzoek: Hagenaars willen
helemaal geen cultuurpaleis. Een poepdure, elitaire kunsttempel die de gekwelde
belastingbetalers 25.000 euro per dag gaat kosten.

Gaat u even zitten!

Gelukkig zijn Hagenaars niet gek. Zo'n gemeenteraad denkt zich alles te kunnen
veroorloven, maar de woedende burgers kunnen dit best onthouden tot er volgend
jaar weer gemeenteraadsverkiezingen zijn. Bij dergelijke verkiezingen komt
doorgaans in Den Haag nauwelijks de helft van het electoraat stemmen. Een
afrekening met de lokale politiek. Die zogenaamde volksvertegenwoordigers zíjn
dat helemaal niet. Volksverlakkers zijn 't, die er slechts zitten namens een
minderheid.

'De Haagse gemeenteraad heeft 181 miljoen euro gereserveerd voor de realisatie
van het Spuiforum of renovatie als alternatief', las ik in mijn wakkere krant.
Zelf heb ik alvast vijf ton gereserveerd voor een Maserati! Net als de
gemeenteraad ben ik eraan gewend om geld te reserveren dat ik niet heb. Poen die
nog in de zakken van anderen zit.

Zo leren wij op het Spui in deze sombere tijden zelfbeheersing   en omgaan met
geld.

Wat tot ons IJspaleis maar niet doordringt, is dat ijs ook kan smelten. Dat de
burgerij zo witheet van woede kan worden dat er van al het luxe roomijs slechts
een zielig plasje overblijft. Je kunt Hagenaars lang voor de mal houden, maar
wat gaat er met de lokale politiek gebeuren als straks de Stadspartij en de PVV
samen een twee derde meerderheid behalen? Daar wordt op het Spui met overgave
aan gewerkt!

De een na de ander loopt weg uit de ranzige socialistenclub van die bedorven
Kool en niksnut Norder. De VVD luisterde al nooit naar de bevolking en is er
tegenwoordig alleen nog voor verkeersdrempels en omleidingen, het CDA is even
ideeënrijk als hun leegstaande kerken en D66 is sinds dat warrige jaar niet meer
veranderd.

Vernieuwing? Lokale politici hebben onze halve stad eerst afgebroken en daarna
op de pof weer opgebouwd voor de leegstand. De gewone dingen waar zo'n
gemeenteraad voor zit   ik noem riolering, fietspaden zonder wippende tegels en
een gevarieerde middenstand zodat Hagenaars niet tot gijzelaar worden van AH
daar hoor ik die zittende kliek nooit over, wél over gratis wifi voor ons eigen
kalifaatje en over een rijkeluiscampus voor elitesporters, waar onze
patatkinderen, die geen schoolzwemmen meer krijgen omdat zij vanzelf op hun vet
blijven drijven, niets te zoeken hebben.

Failliet Den Haag, rampstad achter de duinen.

jvnoord@telegraaf.nl

LOAD-DATE: 24 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              71 of 176 DOCUMENTS



                                  De Telegraaf

                              23 juli 2013 dinsdag

'De gesubsidieerde paniekzaaiers komen uit hun hok'

SECTION: WatUZegt; Blz. 6

LENGTH: 971 woorden


Het is weer zover. Een paar dagen mooi weer, waar we met zijn allen naar
verlangd hebben, en dan komen de gesubsidieerde paniekzaaiers uit hun hokken.
Hitte-alarm. Oudere mensen wordt geadviseerd wat meer te drinken en binnen te
blijven. Alsof deze groep mensen met zo veel levenservaring niet zelf weet hoe
ze de warme dagen moeten doorbrengen. Hou toch eens op met deze bemoeizucht. En
na warmte komt er vaak onweer. Dan krijgen we weer een alarm van de wijsneuzen.
Fase oranje, fase rood etc., kortom de paniek blijft ons achtervolgen.

Jaap van der Does, Woerden

Smeken  Beste boeren en buitenlui, mag ik u smeken de komende tijd, nu de
temperaturen tropische waarden gaan bereiken, ervoor te zorgen dat de buiten
lopende dieren beschutting hebben tegen de verzengende zon. Namens de dieren
mijn vriendelijke dank.

Mia Wegh-Evers, Bemmel

Melken  De G20-top roept ook al om te stoppen met bezuinigen en aan de economie
te gaan werken. 'Koeien melken maar geen eten geven' is het beleid van onze
regering.

A. Marijn, Breda

Slaafs   De bevolking van Nederland klaagt steen en been over de uitbuiting en
betutteling door Rutte en consorten. De Nederlanders zijn een slaafs volk
geworden en er is niemand die het voortouw neemt om eens de hakken in het zand
te zetten. Wij hebben de leeuw in ons wapen, laten wij eens brullen tegen de
regering dat het afgelopen moet zijn met ons armer en veel mensen ongelukkig te
maken. Er is een bovenlaag in Nederland die ons besteelt, onderdrukt en elkaar
baantjes bezorgt. Zij hebben ook nooit geldgebrek. Ik ben boos op onze regering
en op Brussel, die ons in de tang heeft!

Mw. C. Boot, Leiden

Elitair  Door Rutte populisme te verwijten erkent Pechtold impliciet te weten
wat er onder het electoraat leeft. Zijn taak als gekozen vertegenwoordiger is de
keuzes van de bevolking naar vermogen te realiseren. Kennelijk ziet hij het
elitair historicus spelen ten koste van de belastingbetaler meer als zijn
roeping.

Willem Roselaar, Hauwert

Dependance  Een week lang internationaal feest in Nijmegen zonder wanorde,
wanklanken of incidenten. Waar ter wereld zijn 77 naties bijeen met burgers en
militairen, die wandelend en zingend sfeervol met elkaar omgaan? Inderdaad in
Nijmegen, een stad om te vereren met de titel Dependance van de Verenigde
Naties! Zelfs de politie kan nagenoeg werkeloos toezien, ondanks duizenden
wandelaars en honderdduizenden toeschouwers. Ik houd echter mijn hart vast voor
het aanstormende 'voetbalfeest'. Hooligans, razzia's, politie te paard en
arrestaties bij de vleet met celstraffen als gevolg. Wat een wereld van verschil
in zo'n klein land!

Bart Wagenaar, Uden

Arrogant  De arrogante reactie van Joep van den Nieuwenhuijzen op zijn
veroordeling maakt duidelijk dat in zijn wereld zijn wil schijnbaar gewoon wet
is. Van de feiten waarop hij is veroordeeld zegt hij geen spijt te hebben en het
morgen zo weer te doen. In onze gewonemensenwereld worden personen die zo
handelen draaideurcriminelen genoemd.

Henk Versteeg, Nunspeet

Nodig  Van den Nieuwenhuijzen for president! Ja, deze man heeft Nederland nodig.
Slim, doortastend, internationaal netwerk, goochelaar, optimist, zelfverzekerd,
uitstraling, stressbestendig, bijdehand, niet bang,  onvermoeibaar,  gewoon
Joep.

Mario de Kort, Goirle

Drempels  Ik denk, dat de briefschrijver die ageert tegen verkeersdrempels (WUZ
20/07) snel veel leden heeft voor zijn AntiDrempelPartij. Ik was zeer recent in
discussie met een ambtenaar over dit onderwerp en was met stomheid geslagen over
de ambtelijke argumentatie. Alles was volgens bepaalde besluitvormingen gegaan,
dus waar maakten wij, gewone burgers, ons druk over? Het is blijkbaar ook een
competitie tussen stratenmakers om zo veel mogelijk verschillende drempels aan
te leggen.

Ruud van de Vliert, Helmond

Zwarte kous  De mazelenepidemie krijgt een behoorlijk zwarte kous op de kop. Dit
terwijl er ook genoeg ouders zijn die hun kinderen niet laten inenten omdat zij
de wetenschap niet vertrouwen en denken dat de injecties meer onheil dan heil
brengen. Een beweging die ook in Amerika veel aanhangers heeft en niets van doen
heeft met godsdienst.

G. Marina, Oegstgeest

Balanscrisis  Ik begrijp het: wij hebben een balanscrisis en daarom kan de btw
niet omlaag. Intussen financieren wij de btw-verlaging van de Griekse horeca,
want die heeft geen balanscrisis (meer).

S.R. Strikwerda, Olst

Boos  Boos over bonus, maar wij kosten de Staat veel meer (Tel.19/07). De meeste
mensen, zoals ik, ontvangen helemaal geen toeslagen of bonus. Via de vele hoge
belastingen die wij aan de Staat moeten betalen, kan de Staat toeslagen en
bonussen uitdelen. Als wij ons daardoor vele dingen moeten ontzeggen, kleding,
vakantie enz., dan worden wij als Nederlanders boos, maar gaan niet zoals mensen
in het buitenland woedend protesterend de straat op. Hoewel zij daar meestal hun
zin krijgen.

Tonny Aukema, Abbekerk

Groot  Ajax zal altijd groter blijven dan Feyenoord omdat er geen nieuwe Kuip
komt in Rotterdam, aldus een briefschrijver (WUZ13/07). Mag ik hem eraan
herinneren dat Ajax in stadion De Meer, met een capaciteit van slechts 19.000
bezoekers, zijn grootste successen heeft behaald en dat de grootte van een
stadion er dus niets toe doet?

Evert Boes, Bergschenhoek

Schaatstempel  Het behoud/uitbreiding van Thialf zorgt voor behoud/groei van de
werkgelegenheid in het noorden van ons land. Tevens is de infrastructuur daar al
op berekend. Thialf kan continu in bedrijf zijn. Geen parkeerproblemen. Het
prestigeproject Icedôme in Almere schept weliswaar ook werkgelegenheid, maar bij
evenementen zal de A6 dichtslibben. Niet iedereen zal daar een grote schaatshal
waarderen i.v.m. de verkeersoverlast in de buurt. Benut de grond beter voor
goedkope woningen. Door de keuze voor Thialf wordt werk in het noorden gecreëerd
en de huizenmarkt in het westen opgekrikt.

A. Tjan, Zaanstad

LOAD-DATE: 24 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              72 of 176 DOCUMENTS



                                  De Telegraaf

                             13 juli 2013 zaterdag

Ergernis over laadpalen;
'Een kleine groep wordt voorgetrokken'

SECTION: WatUZegt; Blz. 2

LENGTH: 567 woorden


Wanneer er betere tijden komen is het verlenen van subsidies geen probleem. In
de huidige crisis moeten onnodige subsidies, zoals die op elektrische en hybride
auto's, worden stopgezet. Daar waar een land moet bezuinigen moeten geen
cadeautjes gegeven worden aan mensen die zich dergelijke dure auto's
klaarblijkelijk kunnen veroorloven.

Een overgrote meerderheid van de deelnemers aan de Stelling van de Dag is een
warm voorstander van het afschaffen van de subsidie op elektrische auto's.  Wie
elektrisch wil rijden moet dat gewoon zelf betalen. Er wordt te vaak voor
onnodige zaken de hand opgehouden.  Iemand anders voegt daaraan toe:  Elektrisch
rijden is een eigen keuze, net als kinderen nemen.   Onmiddellijk stopzetten ,
roept een van u.  Een kleine groep wordt voorgetrokken op kosten van derden. Dat
noem je economische discriminatie.

Blij  Een derde van de respondenten zegt blij te zijn dat er in Nederland steeds
vaker elektrisch wordt gereden. Achtentachtig procent vindt het echter niet
terecht dat hiervoor belastinggeld wordt aangewend.  Deze subsidie gaat
natuurlijk weer naar de mensen die zelf geld genoeg hebben en Jan met de pet
heeft het nakijken.

De kleine minderheid van tien procent die vindt dat de subsidies moeten blijven,
heeft een uitgesproken mening.  Innovatie mag best worden gestimuleerd , zegt
een van hen. Een ander zegt dat iedereen voordeel heeft van elektrisch rijden:
Het is de oplossing voor heel veel problemen, zoals fijnstof, geluidsoverlast en
uitlaatgassen.  Ook vinden deze stemmers dat de regering niet zo maar een
regeling mag stopzetten.  Je mag van de overheid verwachten dat ze niet ieder
jaar de regels verandert.

Een van de tegenstemmers doet een voorstel:  De subsidie moet niet worden
stopgezet maar wel genuanceerder worden toegekend. Het gaat erom dat de dure
elektrische wagens beschikbaar komen voor een breed publiek.

Onderscheid  Verschillende deelnemers maken overigens een onderscheid tussen
elektrische auto's en hybride auto's, die ook op benzine kunnen rijden. Voor de
eerste categorie zou de subsidie moeten blijven bestaan maar voor de hybride
auto moeten worden afgeschaft.  Automobilisten met een hybride auto rijden bijna
allemaal op benzine. Daar mag ons belastinggeld niet aan worden besteed.
Vijfentachtig procent beschouwt het rijden op benzine terwijl wel subsidie is
gegeven voor deze zogeheten schone auto, als fraude.

Van u rijden nog maar weinigen op stroom. Verder is slechts 8 procent van u van
plan in de toekomst een dergelijke auto te kopen. Een van u moet sowieso niets
van elektrische auto's hebben:  Ik vind die auto's ronduit gevaarlijk. Je hoort
ze niet aankomen. En de laadpalen zijn ook een ergernis. Die nemen veel te veel
parkeerruimte in beslag. En op de parkeerplaats voor de woning waar een laadpaal
is geplaatst, mag niemand anders staan.

Eén respondent doet een voorstel voor een andere manier van financieren:  De
overheid kan beter producenten van elektrische auto's subsidiëren, zodat deze
wagens tegen een lager tarief kunnen worden verkocht.

Iemand anders maakt wel een heel originele vergelijking.  Beter was het een
sleepkabel in te bouwen in elektrische auto's, zodat ze met een normale wagen
mee kunnen liften. Dat doen ze nu ook, maar dan financieel.

Ina Eggink

Maandag is er weer een Stelling van de Dag. U kunt eraan meedoen van 11.00 tot
15.30 via www.telegraaf.nl en http://www.wuz.nl.

LOAD-DATE: 24 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              73 of 176 DOCUMENTS



                                  De Telegraaf

                             13 juli 2013 zaterdag

Pieterskerk vol historie

SECTION: Utrecht; Blz. 5

LENGTH: 177 woorden


De Pieterskerk aan het Pieterskerkhof in Utrecht is één van de oudste godshuizen
in Utrecht. De Utrechtse bisschop Bernold wijdde de kerk in op 1 mei 1048. In de
Utrechtse binnenstad zou een 'kerkenkruis' zijn, met in het midden de Domkerk.
De Pieterskerk maakte hier onderdeel van uit en vormde het oostelijke punt. Het
gebouw is, zoals gebruikelijk in die tijd, in Romaanse stijl opgetrokken.
Kenmerkend is ook de crypte onder het koor. De kerk was overigens lange tijd
niet geopend voor gewone burgers, maar voor de Utrechtse kanunniken. Het hele
gebied rondom de Pieterskerk maakte deel van deze immuniteit uit. In 1076 was de
Pieterskerk het toneel van wereldpolitiek, omdat paus Gregorius VII koning
Hendrik IV in de ban had gedaan.

Toen de koning hiervan hoorde, was hij zo boos dat hij bisschop Willem voor het
altaar van de Pieterskerk een banvloek over de paus liet uitspreken. Als door
een godsoordeel sloeg diezelfde dag de bliksem in het gebouw, dat daardoor voor
een deel door brand werd verwoest. De rijke historie die dit gebouw kent is
indrukwekkend.

LOAD-DATE: 24 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              74 of 176 DOCUMENTS



                                  De Telegraaf

                             11 juli 2013 donderdag

Watergraafsmeer is krakers kotsbeu

SECTION: Amsterdam; Blz. 9

LENGTH: 318 woorden


door Jelmer Geerds  AMSTERDAM, donderdag   Het is een grote schande , briest
Gerrit de Jonge, terwijl hij met zijn hondje langs de gekraakte woningen aan de
Pasteurstraat in Watergraafsmeer wandelt.

Buurtbewoners zijn zeer ongelukkig met hun nieuwe overburen en laken de houding
van woningstichting Rochdale.  Ze hadden deze woningen allang moeten slopen.
Door zo lang te wachten hebben deze klanten de woningen kunnen innemen en moet
je ze er nu maar weer uit zien te krijgen.

Een groep van circa vijftig krakers nam afgelopen zondag hun intrek in twee
vrijwel geheel leegstaande woningblokken. Met cirkelzagen verwijderden ze in
luttele minuten de ijzeren platen voor deuren en ramen.

En ze hebben gewoon stroom, gas en water omdat de meterkast door Rochdale niet
is verwijderd. Je moet als gewone burger eens proberen je stroomrekening niet te
betalen, dan ben je in mum van tijd afgesloten , foetert Jacqueline Kraamwinkel,
die vreest dat de krakers een funeste invloed zullen hebben op haar te koop
staande woning (vraagprijs een half miljoen euro) aan de overzijde.

En wat ook steekt: mijn kinderen staan al tien jaar ingeschreven om een woning
te krijgen, maar deze gasten stelen er gewoon één. En die krakers rijden wel
allemaal in auto's, op scooters en hebben fietsen. En bij mooi weer zitten ze
hier buiten bier te drinken en te blowen. Dat moet je als gewone burger eens
doen op de openbare weg, dan heb je zo een bekeuring te pakken.

Woningstichting Rochdale is niet blij met de ongewenste bewoners en heeft
aangifte gedaan. Dinsdag werd bij alle gekraakte panden een brief bezorgd waarin
zij gemaand werden binnen 24 uur de panden te hebben verlaten. Aan die oproep
werd geen gehoor gegeven. Jacqueline Kraamwinkel:  In plaats daarvan hebben de
krakers hun deuren gebarricadeerd en bereiden ze zich voor op een ontruiming. Ik
hou mijn hart vast met al die losliggende stenen hier in de omgeving.

LOAD-DATE: 24 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              75 of 176 DOCUMENTS



                                  De Telegraaf

                             10 juli 2013 woensdag

VVD-geluid

SECTION: 1; Blz. 3

LENGTH: 234 woorden


Eindelijk trapt een voorman uit de coalitie van VVD en PvdA op de rem. Het moet
afgelopen zijn met die goedkope oproepen dat burgers meer geld moeten uitgeven
om ons land uit de crisis te helpen. Alsof de recessie de schuld is van de
hardwerkende Nederlander, voor zover die niet is ontslagen. Dit kabinet
injecteert met zijn politiek van steeds wisselende boodschappen,
lastenverzwaringen en nivelleren gif in onze economie.

VVD-fractieleider Zijlstra neemt dan ook terecht minister Dijsselbloem
(Financiën) de maat. De PvdA-bewindsman vindt dat ouderen maar meer moeten gaan
uitgeven, zonder daar iets tegenover te stellen, zoals een lagere
schenkbelasting. Dat de liberaal een podium zoekt en zijn kritiek niet meer
binnenskamers houdt, is veelzeggend. De VVD bijt niet langer op de lip.

Opmerkelijk is ook dat Zijlstra zijn uithaal niet van tevoren met zijn
partijleider, premier Rutte, heeft afgestemd. Een naaste medewerker van de
minister-president, die gisteren nog in de VS was, is slechts meegedeeld wat er
ging komen. Ook Rutte heeft zich schuldig gemaakt aan een oproep om de beurs te
trekken. Zijlstra wil hem opvolgen, heeft hij eerder gezegd.

De uithaal van Zijlstra schept wel verwachtingen. Van de politiek worden daden
verwacht die het land vooruithelpen. De VVD-fractievoorzitter weet hoe het niet
moet, maar nu geldt: boter bij de vis. Anders is zijn kritiek net zo goedkoop en
vrijblijvend.

LOAD-DATE: 24 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              76 of 176 DOCUMENTS



                                  De Telegraaf

                              9 juli 2013 dinsdag

Chinese Jan Modaal kan zijn eigen huis niet meer betalen

SECTION: 1; Blz. 21

LENGTH: 493 woorden


PEKING   Terwijl de woningmarkt in Nederland al jaren in het slop zit, zijn de
huizenkopers in China niet aan te slepen. Wie graag in wereldstad Peking een
woning wil kopen, moet van bijzonder goede huize komen en een forse zak geld
meenemen. De hoofdstad van China is   als de prijzen worden afgezet tegen het
gemiddelde loon   met afstand de duurste metropool, is uit onderzoek van het IMF
gebleken.

China, dat toch al met een vastgoedbubbel heeft te kampen, spant wereldwijd de
kroon, wijst het internationale woningonderzoek uit. Want na Peking volgen
Shanghai, Shenzhen, Hongkong en Tianjin. Ter vergelijking: Londen volgt op
plaats 9, New York op plek 11. Dat heeft uiteraard vooral te maken met het
gemiddelde loon dat in die steden veel hoger ligt.

Het is om moedeloos van te worden , zegt Hua Jiang, een 29-jarige inwoonster van
Peking, die met haar man en dochtertje, net als veel anderen, wanhopig op zoek
is naar een koopappartement in het gunstig gelegen oosten van de stad.
Winkelcentra, het commerciële centrum en uitgaansgebieden zijn hier niet ver
vandaan.

De huizen gaan hier anno 2013 voor recordprijzen van de hand: EUR 5000 per
vierkante meter is geen uitzondering meer, waardoor geïnteresseerden dus voor
een gemiddeld appartement van honderd vierkante meter een half miljoen euro
moeten ophoesten. De gemiddelde prijs is 7,5% hoger dan een jaar geleden.  Zelfs
wij, die er geen mening over zouden moeten hebben, vinden dat enorm veel geld ,
erkent een makelaar in de stad.

Vrijwel onmogelijk , sombert Hua over haar woningjacht. Ze merkt bovendien dat
door de sterk stijgende koopprijzen ook de huren fors omhoog gaan; omdat velen
gedwongen de huurmarkt opgaan, waarmee wonen in Peking alleen maar duurder en
dus moeilijker wordt.

Ondanks de hoge prijzen gaan veel huizen toch nog steeds snel van de hand. In de
hoofdstad moet wel 20% van de koopsom vaak meteen op tafel komen. Dat geld wordt
in veel gevallen door familie bij elkaar geschraapt. Om de markt enigszins te
controleren, moeten kopers voor hun tweede woning zelfs de helft contact
afrekenen. Veel woningen zijn in handen van speculanten, die de afgelopen jaren
enorm rijk zijn geworden door de ongelooflijke waardestijgingen.

En dan is er nog een ander aspect in China. Wie een woning koopt, is niet
voorgoed eigenaar, maar vooralsnog slechts gebruiker voor een periode van
vijftig of zeventig jaar, dat verschilt per geval. De looptijd gaat bovendien
niet in op het moment van de koop, maar op het moment dat de woning is
opgeleverd.

Wat er na die vijf of zeven decennia gebeurt, weet niemand, al lijkt het
onwaarschijnlijk dat de overheid op een gegeven moment al het persoonlijke
vastgoed opeist. Dan zou de bevolking massaal in opstand komen. Het probleem
wordt tot nu toe vooruitgeschoven. Huizenbezitters die de termijn al hebben
overschreden, worden vooralsnog met rust gelaten.

In Peking wordt voor woonruimte regelmatig EUR 5000 per vierkante meter betaald.
FOTO: Bloomberg

LOAD-DATE: 24 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              77 of 176 DOCUMENTS



                                  De Telegraaf

                              3 juli 2013 woensdag

Kaviaar, champagne en   stampen;
Wassenaar maakt zich op voor exclusief polospektakel

SECTION: 1; Blz. 5

LENGTH: 518 woorden


LAGE VUURSCHE/WASSENAAR, woensdag Pololiefhebbers in het hele land maken zich op
voor 'The Orange' in Wassenaar. Naast de sport draait het bij een groot deel van
de bezoekers van deze grootste polocup van Nederland vooral om zien en gezien
worden. En daar trekken de bezoekers alles voor uit de kast

Een oestertje slurpen, kaviaar op de muis van de hand en een glas champagne. Het
is vanaf morgen  vier dagen lang de normaalste zaak van de wereld rond de
historische renbaan Duindigt in het lommerrijke villadorp Wassenaar. Voor de
twintigste keer organiseert Polo Club Wassenaar een toernooi waarbij de rijken
en Jan Modaal zich kunnen vergapen aan ongekende luxe en peperdure bolides.

Warm hart   De sport is wel wat bankiers en vastgoedmensen verloren, maar bij
ons in Wassenaar merken we daar gelukkig weinig van. Wij hebben vooral veel
mensen die de paardensport een warm hart toedragen , vertelt cluboprichter en
president Nick Grooss. Polo is nog altijd een sport voor de rijken. De spelers
moeten namelijk minimaal drie paarden hebben om mee te doen. Per ronde van zeven
minuten, in jargon een chukka genoemd, wordt een ander paard ingezet.

De in de scene bekende Engelse commentator Jan Erik Franck gaat met
aanstekelijke Britse humor het gebeuren voorzien van tekst en uitleg. Hij schuwt
er daarbij niet voor om te vertellen welke speler een dag eerder tijdens een
avondje stappen is gevallen voor het vrouwelijk schoon rond het evenement.

De hele polotraditie is inmiddels meer dan alleen een sport. Netwerken, dat is
het sleutelwoord.

Wie The Orange bezoekt doet er wel goed aan om vooraf goed zijn of haar huiswerk
te doen, tipt stylist Wendelien Spoor, die als officiële kledingadviseuse mag
optreden.  Polo is een echte weekendsport. Het mag comfortabel en sportief zijn,
maar altijd goed verzorgd , vertelt ze in haar showroom aan huis in Lage
Vuursche, waar ze exclusieve Italiaanse herenkleding verkoopt.  Een gewone jeans
is absoluut niet de bedoeling. Iedereen maakt er werk van en dat mag ook
verwacht worden.

Organisator Karel Rip vertelt tussendoor dat het wereldwijd een goed gebruik is
om aan iedere dag een thema vast te koppelen. Op Duindigt organiseert hij
bijvoorbeeld een Argentijnse avond en op de laatste dag is er voor de heren
alles op het gebied van oldtimers en worden de dames gevraagd om een hoed te
dragen:  We gaan er dan een soort Wassenaars Royal Ascot van maken.

Net als altijd hebben de heren het relatief makkelijk. Een jasje, keurige
schoenen en frivole details zoals een shawltje of pochet worden gewaardeerd.
Voor de vrouw komt er veel meer bij kijken.

Hoeden mogen eigenlijk iedere dag , legt de adviseuse uit. Maar het
allerbelangrijkste onderdeel waar dames rekening mee moeten houden, om
ongelukken te voorkomen, zijn de schoenen.  Ballerina's of sleehakken zijn
aanraders. Na een chukka moet iedereen namelijk het veld op met een glas
champagne om de losgewoelde graspollen terug te stampen. Dat hoort er echt bij!

Organisator Karel Rip, gekleed in Argentijns thema, met kledingadviseur
Wendelien Spoor op een privélandgoed in Lage Vuursche.

FOTO: ALDO ALLESSIE

LOAD-DATE: 24 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              78 of 176 DOCUMENTS



                                  De Telegraaf

                              3 juli 2013 woensdag

Hoera

SECTION: 1; Blz. 3

LENGTH: 488 woorden


Zo zie je maar dat niet alles wat de Europese eenwording de Nederlandse burger
oplevert, hem meteen ook een stap dichter bij de afgrond brengt: Neelie is erin
geslaagd de beltarieven binnen de eurozone met 36 procent te verlagen.

Hiep hiep hoera voor meisje Kroes!

Altijd en overal probeer ik ergens de zonnige kant van in te zien, dat weet u
als geen ander. Als Diederik Samsom er straks definitief in geslaagd is om de
plukze-wet, die nu nog alleen voor criminelen geldt, ook op hardwerkende
Nederlanders van toepassing te laten zijn, met als gevolg dat ik erover begin te
prakkiseren om mezelf op te knopen, denk ik zonder enige twijfel: niet getreurd,
er is leven na de dood. Maar ik moet toegeven dat de manier waarop Europa
functioneert zelfs mij het hier en nu wel eens met droef gemoed doet
aanschouwen.

Nu heeft Brussel weer, met het toelaten van Kroatië, het begrip balkanisering
van een nieuwe betekenis voorzien. Stond het tot 1 juli jongstleden voor het
uiteenvallen van een staat in meerdere kleine staten, wat je voor de EU soms
juist zou wensen, sinds die dag kan je de term gebruiken wanneer je de
criminalisering van de oude wereld wilt typeren: met deze partizanen als
medeburgers hebben we er een stel rauwdauwers bij gekregen dat net als al die
andere Balkanlanden zo zijn eigen opvattingen over een zuivere rechtsgang heeft.

Daar wordt een mens niet vrolijk van.

Voeg daarbij het smijten van talloos veel miljarden in bodemloze Zuid-Europese
putten, het gedrag van de Europarlementariërs die door GeenStijl werden
ontmaskerd als corrupte daggeldopstrijkers, alsmede de reactie op dat laatste
van parlementsvoorzitter Martin Schulz (hij hield het glashard bij:  De
kwaliteit van dat weblog is relatief beperkt ), en u zult begrijpen dat ik juist
wél weer vrolijk word van de gedachte dat al die EU-criminelen gelukkig nog door
de geheime diensten van de VS worden bespioneerd en afgeluisterd, zoals Edward
Snowden onthulde.

Is er tenminste nog iemand die  ze controleert.

En toen was daar plots Neelie.

Als ik ergens pislink over kon worden, dan was het wel over het feit dat ik `s
nachts om twee uur te Sint Job in `t Goor, vlak over de grens in België, een
wettelijk verplichte - anders zouden ze het wel laten - sms van de KPN kon
krijgen met de mededeling dat ik die dag reeds 50 euro aan dataverkeer had
gespendeerd. Dataroaming aan laten staan, daar kwam dat dan door, en dat werd
automatisch een schandelijk dure aangelegenheid zodra je telefoon na het
overschrijden van de landsgrens aan een andere provider ten prooi viel.

Puur jatwerk omdat er voor die providers doorgaans nauwelijks een
kostenverhoging tegenover stond.

Prima dus dat daar eindelijk iets aan gedaan wordt, al is het jammer dat het
Neelie niet lukte om de verdere verlaging die voor 2014 staat gepland, niet
onmiddellijk in te voeren.

Nu kunnen ze hun zakken nog even blijven vullen.

Aan de andere kant: dit is Europa.

We zijn niet anders gewend.

LOAD-DATE: 24 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              79 of 176 DOCUMENTS



                                  De Telegraaf

                              2 juli 2013 dinsdag

'De kiezer kijkt alleen naar de eigen portemonnee'

SECTION: 1; Blz. 6

LENGTH: 936 woorden


De regeringspartijen VVD en PvdA zijn zeven maanden na de totstandkoming van het
kabinet hun meerderheid onder de kiezers kwijt. Dit toont eens te meer aan dat
de kiezer alleen naar de eigen portemonnee kijkt. Sinds de verkiezingen is er
veel veranderd in de wereldeconomie en daar moet het kabinet helaas naar
handelen. Het is wonderlijk dat de kiezer daarvoor de regeringspartijen
afstraft. Laat dit kabinet vooral doorregeren want nieuwe verkiezingen zijn een
ramp voor dit land en werpen ons ver achteruit in het besliscircuit.

Theo C.A. Hoogland,

Heerhugowaard

Protest  Hulde voor Wilders dat hij een protestbijeenkomst gaat organiseren op
21 september aanstaande. Partijen die eerder een protestbijeenkomst zouden
moeten organiseren tegen het kabinet-Rutte laten het afweten. Waar zijn de
vakbonden, waar zijn de ouderenbonden en waar zijn de oppositiepartijen. Bij hen
is het veel geschreeuw en weinig wol.

Chris Schrikenberg, Zeist

oud-bestuurder CNV Vakmensen

Slaven  De slavernij in Nederland is nog springlevend. We zijn sinds vorig jaar
allemaal slaaf van dit kabinet en de EU. Rutte heeft maar een doel: Nederland
naar de ondergang.

Bert Zilver, Ugchelen

Succes   Op 21 september wil PVV-voorman Geert Wilders op het Plein in Den Haag
een massaprotest tegen het kabinet organiseren. Wilders voelt al op zijn klompen
aan dat de gewenste plaats, gezien de ligging en grootte van het Plein,
afgewezen zal worden. Een geschenk uit de hemel voor Geert Wilders omdat daarmee
zijn slachtofferrol nieuw leven wordt ingeblazen. Zijn succes is dus al bij
voorbaat geregeld!

Henk Versteeg, Nunspeet

Dempen  Er is nu zoveel kritiek op de huidige regering, maar is die niet juist
bezig om alle schulden die de voorafgaande linkse regeringen gemaakt hebben, te
saneren? Ze proberen nu de put te dempen, die hun voorgangers gegraven hebben.
Er is in het verleden erg slordig met ons geld omgegaan.J.R. Mellema, Roden

Samenvatten  Kabinet maakt zich geen zorgen over aanzwellende kritiek (Tel.
29/06). En dat is nou net het probleem! Beter kun je het niet samenvatten.Paul
Heijer, Zeist

Efteling  Onze vicepremier Ascher heeft gesolliciteerd bij de Efteling, waar ze
ook iedere dag sprookjes verkopen. Want als hij, samen met de rest van het
kabinet, vindt dat een groot deel van Nederland achter alle bezuinigingen, incl.
de nieuwe, staat (Tel. 29/06) hoort hij daar echt wel thuis. Het blijkt maar
weer dat ze in Den Haag compleet lak aan de bevolking hebben. Want ik ken
werkelijk niemand die het met ze eens is.

Ed v.d. Brink, Scherpenzeel

Vrouwenfietsen  Tot mijn grote ontsteltenis wordt er door de krant met geen
woord gerept over de Giro Rosa, het equivalent van de Giro d'Italia. Marianne
Vos rijdt alweer in de roze leiderstrui en Kirstin Wildt wint een etappe. Waarom
deze ronde negeren?

Han v/d Akker, Werkendam

Samen  We hebben één Europa. We doen alles samen. Waarom hebben wel alle
Europese landen hun eigen leger? Als alle landen deelnemen aan één leger, dus
ook één marine en één luchtmacht etc, dan zal voor de helft van de kosten per
land het totale leger veel krachtiger zijn.

Bert van Holsteijn

Handtekeningen  Wat zou ik trots op Nederland zijn als ik zou lezen dat er
miljoenen mensen, zoals in Egypte, een petitie hebben ondertekend. Voor een
referendum in Nederland over de EU (Burgerforum EU) hebben wij maanden nodig om
60.000 handtekeningen bij elkaar te krijgen. De Egyptenaren weten kennelijk
beter hoe belangrijk vrijheid is. Als wij niet meer interesse in de EU-politiek
krijgen, zullen wij alle verworven vrijheid verliezen.

M.F. Leipoldt, Lieren

Anders  Ik betrap mij erop dat ik tegenwoordig anders naar wielrennen kijk.
Vroeger, als een jonge renner gewonnen had of een snelle tijd neerzette, vroeg
ik mij af of die jongeman talent had. Tegenwoordig vraag ik mij af of zijn
dokter talent heeft.

Jan Swinkels, Veghel

Weggestemd  Onze regering besluit om in de toekomst allerlei projecten, zoals
windmolens in 2017 enz. zelfs tot 2020, te verwezenlijken. Kennelijk beseffen ze
niet dat zij allang zullen zijn weggestemd. Zij zadelen dus hun opvolgers op met
allerlei niet-realiseerbare zaken. Hopelijk hebben onze huidige bestuurders dan
een normale baan in het bedrijfsleven met een normaal salaris. Dan kunnen ze
eens aan den lijve ondervinden wat het is om een gewone burger te zijn.

W. v.d. Groep, Almere

Mammoetwet  Als senior van 81 was ik van mening dat de jongeren het land moesten
besturen. Helaas Rutte en Samsom en de andere jongeren zijn daar nog niet toe in
staat. Helaas schieten ze in opleiding en visie tekort. Daar kunnen ze niets aan
doen, ze hebben hun opleiding gekregen nadat de Mammoetwet was ingevoerd. Het
lijkt me dat de ouderen van voor de Mammoetwet in vier of misschien acht jaar de
zaken weer in orde moeten brengen. De jongeren kunnen ondertussen bijscholing
krijgen.

H. Mortier, Beverwijk

Afschrijven  Volgens een mededeling van staatssecretaris Weekers mogen
ondernemers in het mkb om enige financiële ruimte te verkrijgen vanaf 1 juli tot
31 december 2013 hun investering voor 50 procent vervroegd afschrijven. Er
liggen nu al plannen om binnenkort alle aftrekposten voor de ondernemer in het
mkb, zoals zelfstandigenaftrek, startersaftrek en de mkb-aftrek, af te schaffen.
Ondernemer let op uw zaak, nu heeft u misschien een fiscaal voordeel, hetgeen u
in de toekomst wegens het vervallen van de genoemde aftrekposten dubbel en dwars
moet terug betalen. Dit is van Weekers een sigaar uit eigen doos.

P.C. Penning, Zwijndrecht

Juichen  Kroatië, land dat al jaren in de recessie zit, is nu bij Europa. Zij
juichen en wij gaan straks daar geld naartoe brengen!

Lily de Vries, Hoofddorp

LOAD-DATE: 24 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              80 of 176 DOCUMENTS



                                  De Telegraaf

                              2 juli 2013 dinsdag

Schuldig

SECTION: 1; Blz. 3

LENGTH: 485 woorden


Sorry, sorry, sorry: niet naar Keti Koti geweest. Ik moest werken.

Zal ook wel weer fout zijn, het begin van dit cursiefje. Het was namelijk niet
vrij van ironie. Sterker nog, het had iets badinerends. Als ik de tweets van de
vermaarde journalist Guus Bezems mag geloven, is dat ontoelaatbaar bij zo'n
ernstig onderwerp als de herdenking van het slavernijverleden. Liefst driemaal
sorry roepen terwijl er nog wordt gediscussieerd over de vraag of Lodewijk
Asscher gisteren in het Oosterpark niet alleen zijn spijt had moeten betuigen,
maar ook excuses namens de Nederlandse Staat had moeten aanbieden: het hoort
niet. Goed beschouwd was de toevoeging `Ik moest werken' zelfs van bedenkelijk
allooi. Je zou er immers de conclusie uit kunnen trekken dat de mensen die wél
bij Keti Koti aanwezig waren, in de ogen van de columnist, die zichzelf
uiteraard wel tot de hardwerkende Nederlanders rekent, weer eens te lui waren om
iets uit te voeren.

Zal ik dan maar mijn excuses aanbieden voor die eerste twee zinnen?

Of zal ik mijn spijt erover betuigen?

Moeilijk hoor, zeker ook omdat het in mijn geval géén centenkwestie is: ik loop
niet het risico dat het mij miljoenen gaat kosten als ik geen spijt betuig maar
excuses aanbied, de Staat loopt dat risico wel.

O jee, wéér ironie.

Weet je wat? Ik zet de ironieknop even helemaal uit. Ja echt, Guus, ik ga iets
zeggen wat ik van a tot z meen. Let op, hier komt het: de slavenhandel waarin de
Nederlanders tot 1863 zo bedreven waren, was mensonterend. Als je er met de ogen
van nu op terugkijkt, denk je: wat een tuig, sommige voorvaderen van ons, hoe is
het mogelijk dat die gewetenloze hufters tot zulk racistisch barbarisme in staat
waren. Ik kan mij daarom vinden in het besluit van de vicepremier om daar ten
overstaan van alle aanwezigen bij Keti Koti in Amsterdam zijn spijt over te
betuigen. Iemand moest het doen.

Maar, het moet gezegd, ik ben ook blij dat hij geen excuses heeft aangeboden.

Niet alleen Surinaamse organisaties als Collectief Broki eisten excuses. De
uitvindster van de uitdrukking `Schuldige huizen' (de grachtenpanden die ooit
van WIC-leden waren) Andrée van Es eiste ze ook, net als Harry van Bommel,
Marianne Thieme en nog veel meer types ter linkerzijde, die allemaal de mening
zijn toegedaan dat er zelfs 150 jaar na dato nog zoiets bestaat als
Kollektivschuld, een Duitse term, maar ik weet geen betere. Juridisch is
Kollektivschuld een hol begrip. Maar toch zijn wij allen volgens al die usual
suspects schuldig. En zijn wij dus   ik gooi er nog maar een loze, Duitstalige
uitdrukking tegenaan   een Tätervolk.

Was u een slavenhandelaar?

Nee.

Was ik een slavenhandelaar?

Nee.

Ik heb nieuws voor u: zelfs als mijn eigen vader een slavenhandelaar was geweest
wat hij in zekere zin ook was, omdat hij mij in mijn schooljaren... o nee,
sorry, geen ironie vandaag   had ik daar mijn excuses niet voor aangeboden.

Hij zou schuldig zijn geweest.

Ik niet.

LOAD-DATE: 24 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              81 of 176 DOCUMENTS



                                  De Telegraaf

                             29 juni 2013 zaterdag

Beste games (II);
Beurs E3

SECTION: 1; Blz. 25

LENGTH: 440 woorden


De Amerikaanse gamebeurs E3 draaide vooral om de nieuwe spelcomputers van Sony
en Microsoft. Vorige week nam mijn collega Rolf Venema al drie games voor de
PlayStation 4 en Xbox One onder de loep. Deze week tip ik drie titels voor de
komende generaties consoles.

Infamous: Second Son  Superhelden lijken vaak gebukt te gaan onder hun speciale
krachten. Dat geldt absoluut niet voor Delsin Rowe in de nieuwste Infamous
-game. De 24-jarige graffitispuiter geniet met volle teugen van het leven en
breekt alle regels. Zijn grote broer Reggie, een gezagsgetrouwe burger, helpt
hem regelmatig mopperend uit de penarie. Alles verandert plotsklaps wanneer
Delsin opeens rook en vuur kan manipuleren. De broers moeten samenwerken om uit
handen van de overheid te blijven.

De band tussen de beide broers is wat mij aanspreekt in Second Son . Natuurlijk
ziet de game er prachtig uit op de PlayStation 4, maar ik ben vooral benieuwd
hoe deze twee totaal verschillende karakters hun onenigheden opzij zetten en hoe
het verhaal zich verder ontvouwt.

Infamous: Second Son komt begin volgend jaar uit voor de PlayStation 4.   Final
Fantasy XV  De liefde tussen de Final Fantasy -serie en mij is al enige tijd
bekoeld. Waar westerse rollenspellen gamers de ruimte geven om eigen
beslissingen te nemen, word je in Final Fantasy  vaak urenlang aan het handje
meegenomen. Iets wat pijnlijk duidelijk was in Final Fantasy XIII . Toch hoop ik
bij elke nieuwe game dat ontwikkelaar Square Enix het tij weet te keren.

De eerste beelden tijdens de E3 zien er in ieder geval uit als een prachtig
getekende animatiefilm.

Final Fantasy XV verschijnt voor de PlayStation 4 en Xbox One. Een lanceerdatum
is nog niet bekend.   Dead Rising 3  Zombies zijn niet weg te slaan uit de
bioscoop, van de televisie of uit videogames. Wat Dead Rising  van de rest
onderscheidt, is de realiteit dat wanneer er een  zombieapocalyps uitbreekt, de
gewone burger geen arsenaal aan machinegeweren klaar heeft liggen. De enige
manier om hier te overleven, is een flinke dosis lef, logica en creativiteit.

Hoofdpersoon Nick Ramos heeft slecht zes uur de tijd om de stad te ontvluchten.
Spelers hebben de nodige gadgets ter beschikking om hem te helpen. Zo maakt Dead
Rising 3  gebruik van de Kinect-camera die ziet wat jij met de controller doet.
Als een zombie Ramos vastgrijpt, hoef je slechts de controller te schudden om
hem af te weren. De game ondersteunt ook SmartGlass waarmee je via je eigen
smartphone en tablet hulptroepen (zoals een luchtaanval) kunt inschakelen als
het aantal zombies uit de klauwen begint te lopen.

Dead Rising 3 ligt voor de feestdagen in de winkel voor de Xbox One.

LOAD-DATE: 24 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              82 of 176 DOCUMENTS



                                  De Telegraaf

                             27 juni 2013 donderdag

'Geld laten rollen? Regering geeft het voorbeeld'

SECTION: 1; Blz. 6

LENGTH: 947 woorden


Den Haag zegt: 'Het kabinet zou mensen moeten verleiden om meer te gaan
uitgeven'. Het moet gezegd, de regering geeft zelf het goede voorbeeld met o.a.
de vele miljoenen kostende vrijbrief aan slimme Roemenen en gruwelijk uit de pan
rijzende infraprojecten. Nieuwe ellendedossiers dienen zich al aan:
windmolenparken, schaliegasboringen, provinciale herindeling. En de volgzame
Nederlandse burger gééft al braaf veel meer uit, maar dan aan kinderopvang,
gezondheidszorg, ouderenzorg, hogere verzekeringen, belastingen, leges,
accijnzen, enz. en staat daarnaast via de belastingen borg voor al die hoog
oplopende faalkosten. Met het huidige regeringsbeleid is het dan wel te
begrijpen dat de meeste burgers hun geld liever nog even vasthouden.

J.C. Reinders, De Kwakel

Hart  Typisch Nederland: Poolse criminelen worden uitgenodigd om hierheen te
komen en krijgen vrij baan. Weerloze asielzoekers die al veel langer hier zijn
worden zonder pardon uitgezet. Nog even en de bevolking van dit tolerante land
is er echt klaar mee. Het wordt tijd dat het land geregeerd gaat worden door
ervaren mensen met een hart, en niet door op zichzelf gerichte omhooggevallen
yuppen.

Eric Hammink, Hillegom

Opvolgen  Minister Dijsselbloem steunt het pleidooi van PvdA-leider Samsom die
burgers wil verleiden om hun geld in de economie te investeren. Misschien is het
verstandiger om dit pleidooi op te volgen i.p.v. te steunen, mijnheer
Dijsselbloem. Als u het geld dat u beheert nu eens in de Nederlandse economie
investeert i.p.v. weg te harken naar Europa, weet ik zeker dat in 2014 de
economie weer aantrekt. In Nederland wel te verstaan.

Richard den Hartog, Utrecht

Gerechtigheid  Uitkeringen kunnen volgend jaar intact blijven door fraude in
o.a. de zorg aan te pakken, aldus PvdA-leider Samsom. Als normaal denkend mens
zou ik toch zeggen dat het geld dat zo wordt teruggewonnen ten goede komt aan
dat wat die fraude tot gevolg heeft, namelijk de hoogte van de zorgpremie. Door
bijv. de eigen bijdrage omlaag te schroeven krijgen degenen die het hardst zijn
benadeeld tenminste een klein beetje gevoel van gerechtigheid. Echt weer PvdA,
alle Nederlandse betalers van de zorgpremie zijn bestolen maar de opbrengst van
die diefstal wordt gebruikt om een deel van het volk zoet te houden.

L. W. Coster,

Emmer-Compascuum

Dromen  De heer Samsom heeft tijdens zijn dutje bij de troonrede beslist
gedroomd van de grote zak pensioengelden om die te gebruiken om de financiële
crisis op te lossen, dat dit geld ook van de hardwerkende burgers is en dat
dromen bedrog zijn, daar ligt men in Den Haag niet wakker van!

Teunis Ruiten

Voorbij  Euro weg, vertrouwen terug, crisis voorbij!

Eek van Es, Den Haag

Verstand  Waarom nemen onze politici, ministers, Tweede Kamerleden,
gedeputeerden en wethouders zulke belangrijke commerciële beslissingen? Omdat
zij overal verstand van hebben!

Hans van Woesik, Dronten

Zakken  Een briefschrijver ergert zich als hij premier Rutte met de handen in
zijn zakken ziet staan (WUZ 26/06). Ik vind het juist heerlijk als ik Rutte met
zijn handen in zijn eigen zakken zie staan. Gewoonlijk steekt hij zijn handen in
onze zakken om die vervolgens geheel leeg te graaien.

Geert van Schaik, Loon op Zand

Geen pijn  Ik ben geen econoom, ook geen persoon die goed met geld om kan gaan,
maar wat ik niet begrijp is dat het steeds gaat om 6 miljard te bezuinigen.
Terwijl er voor 23 miljard gefraudeerd wordt. Een goed team mensen erop zetten
en dan hebben we zo die 6 miljard bij elkaar. Goed voor de werkgelegenheid, zij
brengen zo hun geld op en wij hoeven geen pijn te lijden.

S. Colen, Nuenen

Boek  De overheid wil dat wij geld uitgeven om de Nederlandse bedrijven weer
vooruit te helpen. Tot mijn verbazing hoorde ik op de radio dat het
inhuldigingsboek dat ieder huishouden krijgt in een oplage van zeven miljoen
stuks in Duitsland wordt gedrukt. De overheid heeft dus maling aan de
Nederlandse drukkerijen en brengt ons geld naar Duitsland terwijl de drukkers
hier elke cent bij elkaar moeten schrapen.

Th.G. de Kleijn, Amsterdam

Kennis  Om wat te bereiken in de politiek is het belangrijker kennissen te
hebben dan kennis. Dankzij deze kruiwagenpolitiek doet de Nederlandse economie
het ook zo goed.

M. Goossens, Nunspeet

Fout  De heer Diederik Samsom en zijn vazal Mark Rutte zouden graag zien dat ik
de centjes kwistig laat rollen. De heren willen dat de burger dezelfde fout
maakt als de overheid, meer geld uitgeven dan er binnenkomt, het resultaat
daarvan is nu wel zichtbaar.

J.V. ten Haaf, Soest

Buitenkansje  De Russische president Vladimir Poetin heeft aangegeven dat
klokkenluider Edward Snowden nog steeds op een van de vliegvelden van Moskou
zit. Zijn verwachte doorvlucht naar Havanna is opgehouden. Waarom? Dit
buitenkansje laat Poetin zich natuurlijk niet ontgaan: een beetje Obama jennen
en die Snowden qua informatie over Rusland helemaal leegtrekken. Zeker als
ex-agent van de veiligheidsdienst benut hij de geboden kans ten volle. Arme
Snowden in zijn luxe gevangenis!

ing. J. Tolsma, Leiden

Grondtroepen  Wat mij intrigeert, is dat Defensie onbemande vliegtuigen de lucht
instuurt en nu nieuwe toestellen introduceert om de grondtroepen te beschermen.
Mijns inziens een geldverslindende operatie omdat aan de andere kant bezuinigd
wordt op tanks e.d. Dus ik vraag mij af of er daadwerkelijk nog wel grondtroepen
zijn?

Arjan v.d. Eijk

Waaghalzen  Natuurlijk zijn 45 ongelukken op het spoor er 45 te veel, maar
hierbij zijn inbegrepen de waaghalzen die niet kunnen wachten tot de bomen weer
open gaan. Om hiervoor 320 miljoen euro uit te trekken is wel erg veel. Voor dat
geld zouden duizenden ouderen betere zorg kunnen krijgen en daardoor misschien
langer leven.

Jan Tuinman, Dronten

LOAD-DATE: 24 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              83 of 176 DOCUMENTS



                                  De Telegraaf

                             27 juni 2013 donderdag

Regenjas

SECTION: 1; Blz. 11

LENGTH: 453 woorden


Het verfrissende van de jonge koning Willem-Alexander en zijn innemende koningin
is dat zij, nauwelijks aangetreden, klaarstaan voor gewone mensen. Zij doen
moeite om voor alle Nederlanders wat te betekenen. Zij willen ons niet tegen
elkaar opzetten of plunderen, maar ons juist met elkaar verenigen. Zodat we onze
gemeenschapszin verder ontwikkelen en samen sterker worden.

Gewone Nederlanders voelen dat. De ongedwongen en onbaatzuchtige energie van
twee jonge mensen, die oprecht een nieuw begin willen maken. Dus is te zien,
zoals vorige week in Zoetermeer en ook in Den Haag, dat mensen zich tot de
nieuwe Koning en zijn Máxima aangetrokken voelen.

Daarom vielen Jan Franssen en Jozias van Aartsen, die in dit gezelschap met hun
borrelneuzen vooropliepen en naar hun crapuul wuifden alsof zíj door de
bevolking werden ingehaald, bij menigeen fors verkeerd.

Regenjas en Jozias deden zich in Den Haag weer eens gratis te goed, ditmaal niet
aan drankjes en hapjes op kosten van de geplaagde belastingbetaler, maar aan de
spontane warmte van de mensen voor hun nieuwe Koning.

Die twee weten hun plaats niet!

Van Aartsen met zijn opzichtige ketting en Franssen met zijn sjofele paraplu
liepen zogenaamd mee, maar liepen eigenlijk alleen maar in de weg. In het
koninklijk gezelschap straalden zij een opgepaste verbeelding uit, alsof er
onder het publiek ook maar íémand was gekomen voor deze opdringerige
onderkoninkjes.

'Toen ik die twee naast de Koning zag lopen en ze even later in een veel te
kleine museumauto zag meeliften, moest ik meteen aan uw columns denken', mailde
mij prompt een lezeres uit Voorburg: 'Wat een mooi span voor de bokkenwagen!'

Hagenaars hunkeren naar een nieuwe aanpak. Eindelijk een streep onder een
verleden vol politieke koehandelaren en zakkenvullers die ons telkens
ongewenste, dure nieuwbouw en nóg meer regeltjes in de maag splitsen. Een intens
verlangen naar nieuwe, jonge, onzelfzuchtige bestuurders. Naar een open
samenleving zonder rokerige borrelonderonsjes van VeeVeeDeetjes en CeeDeeAatjes.
Naar nieuw elan. Opruimen die ouwe meuk, weg met de parkeerverbieders en
cultuurpaleizers die ons nu wel genoeg hebben opgelicht.

Was er in heel Den Haag en omgeving nou werkelijk geen energieke, innemende
jonge vent of jongedame te vinden die het koningspaar kon rondleiden? Iemand van
de nieuwe generatie, zonder ketting of paraplu, iemand die werkelijk deel
uitmaakt van de bevolking en weet wat er onder gewone mensen leeft?
Willem-Alexander loopt op zo'n dag toch ook niet rond met zijn kroon op?

Komt de nieuwe Koning ons bescheiden en onbevangen tegemoet, maar ojee: wíé
moeten er weer mee? Zo'n afgedankte paraplu uit Zwolle en die antieke stuntel
uit het Statenkwartier!

jvnoord@telegraaf.nl

LOAD-DATE: 24 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              84 of 176 DOCUMENTS



                                  De Telegraaf

                             27 juni 2013 donderdag

Regering rekent zich te rijk;
Versobering van pensioen leidt niet automatisch tot lagere premie

SECTION: 1; Blz. 7

LENGTH: 687 woorden


door Sameer van Alfen en Jurry Brand  AMSTERDAM, donderdag  Voor de meeste
werknemers is pensioen niet meer dan een premie die maandelijks wordt ingehouden
op het salarisstrookje. Toch wordt er juist over dit bedrag volop gediscussieerd
in Den Haag. Want het kabinet hoopt dat het versoberen van de pensioenopbouw
ervoor zorgt dat mensen meer geld overhouden om te besteden. Maar
pensioenfondsen lijken het feestje te bederven.

Voor de goede orde: het debat over welk bedrag werknemers jaarlijks
belastingvrij mogen sparen voor hun pensioen gaat niet over de AOW. Dit
staatspensioen krijgt elke Nederlander sowieso. De regering, sociale partners en
pensioenfondsen steggelen nu over het aanvullende pensioen dat via de baas wordt
gespaard. Ofwel het bedrag dat maandelijks op uw loon wordt ingehouden en
belandt bij een pensioenfonds.

In ons land geldt het principe dat werknemers geen belasting betalen over het
bedrag dat ze opzijzetten voor het werkgeverspensioen. Maar de opbouw is wel aan
een maximum gebonden, want anders zou de staatskas wel erg veel
belastinginkomsten mislopen. Daarom geldt nu als maximum opbouwpercentage 2,25%
van de 'pensioengrondslag'. Een bedrag dat zo'n EUR 12.000 lager ligt dan uw
jaarsalaris, want u krijgt later ook AOW van de staat.

Oppepper   Het idee van het kabinet om de economie een oppepper te geven is vrij
simpel , zegt pensioendeskundige Ronald Doornbos (Focus Orange).  Met het
verlagen van het maximum opbouwpercentage naar 1,75% in 2015 kunnen de
pensioenpremies omlaag. Werknemers krijgen later immers minder aanvullend
pensioen, dus hoeven ze daar ook minder geld voor te betalen. Goed nieuws voor
de schatkist, want er hoeven zo miljarden minder aan belastingvoordeel te worden
gegeven. En werknemers houden netto meer salaris over.

Maar volgens Doornbos rekent de regering zich hiermee te rijk.  Het is niet zo
dat een lagere maximale opbouw automatisch leidt tot lagere pensioenpremies.
Want uiteindelijk bepalen niet de politici in Den Haag maar pensioenfondsen de
hoogte van de premie die elke maand op het salarisstrookje wordt ingehouden.

Het maximale opbouwpercentage dat het kabinet nu wil verlagen naar 1,75%,
vertaalt zich namelijk via een paar tussenstappen in de premie die van uw loon
wordt afgesnoept. Dat gaat grofweg als volgt, al leiden er meerdere wegen naar
Rome. De sociale partners, dus werkgevers en werknemers, spreken eerst af of ze
voor hun sector op het maximumpercentage van 1,75% gaan zitten of nog lager.
Daarna gooien ze dit over de schutting naar het pensioenfonds, die bekijkt tegen
welk 'prijskaartje' ze dit voor elkaar kan boksen.

Dat prijskaartje is een percentage van de pensioengrondslag. Bijvoorbeeld 25%,
die meestal wordt verdeeld tussen de werkgever en werknemer. Hieruit blijkt maar
weer hoe ingewikkeld pensioen is. Want het opbouwpercentage dat de regering
bepaalt, is wat anders dan het percentage waarop uw pensioenpremie is gebaseerd.

Stel dat uw grondslag 15.000 euro is. Dan is uw pensioenopbouw per jaar 262 euro
(1,75% van 15.000 euro). Hieraan hangt echter een prijskaartje van 3750 euro
(25% van 15.000 euro). Het lijkt misschien dat u weinig waar krijgt voor uw
inleg. Maar het bedrag van 262 euro moet misschien   hopelijk   wel 20 tot 25
jaar worden uitgekeerd.

Loonstrookje  Pensioenexpert Rob Dijkman Dulkes (Mercer) zegt dat zolang
pensioenfondsen het percentage van de premie niet omlaag brengen, de werknemer
ook niets op zijn loonstrookje ziet veranderen.  Fondsen hebben verschillende
redenen om de premie gelijk te houden. Pensioen is namelijk een stuk duurder
geworden dan een paar jaar geleden. Mensen leven langer, waardoor de fondsen
langer moeten uitkeren. En veel fondsen verkeren in financieel zwaar weer, ze
hebben het premiegeld nodig om hun buffers aan te vullen.

Dijkman Dulkes snapt dat deze boodschap aan de gewone man eigenlijk niet uit te
leggen is.  Van de week kregen we nog te horen dat de pensioenfondsen meer dan
1000 miljard euro in kas hebben. Tegelijkertijd  moeten werknemers dezelfde
premie betalen voor minder pensioen. Probeer dat maar eens duidelijk te maken
aan een metaalarbeider.

LOAD-DATE: 24 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              85 of 176 DOCUMENTS



                                  De Telegraaf

                             26 juni 2013 woensdag

'Gij zult niet stelen en geen valse getuigenis spreken'

SECTION: 1; Blz. 6

LENGTH: 960 woorden


De Bijbel moet in de Tweede Kamer blijven. Als dit toch moet, raad ik de
voorstanders van dit besluit aan eens goed acht te slaan op de volgende twee
daarin opgenomen geboden 'Gij zult niet stelen' en 'Gij zult geen valse
getuigenis spreken'. Hopelijk begrijpen ze dan waarom het vertrouwen van de
kiezer in de politiek tot een minimum is gedaald.

Henk van Garderen, Varsseveld

Gratis  Een briefschrijver stelt (WUZ 25/06) tot mijn ergernis dat een bejaarde
die zijn hele leven zuinig is geweest, niet voor een euro met een gesubsidieerde
taxi zou mogen. Erger is de bejaarde die tot zijn 35e een onzinstudie heeft
gevolgd op kosten van de belastingbetaler, daarna nooit een baan heeft gevonden,
dus geen cent heeft en ook nooit wat heeft bijgedragen. Voor deze zielenpoot
wordt alles door de belastingbetaler betaald, gratis doodgeknuffeld tot in zijn
graf. Ik ken weinig echt rijke bejaarden, maar van de bovengenoemde profiteurs
ken ik er heel veel.

Rob de Ruiter, Olst

Omstreden  Bisschop Jo Gijssen is overleden. Hij was omstreden, zo lees ik,
vanwege zijn afwijzen van homoseksualiteit, euthanasie en abortus. De zinsnede
geeft een ontnuchterend inkijkje in de gedachtewereld van 'ruimdenkend'
Nederland. Houd er een andere mening op na dan de meerderheid en je bent
'omstreden'. De krant had hem ook kunnen omschrijven als een dwarse denker,
iemand die het debat niet schuwde of een durfal die het geen grein interesseerde
wat de grote, grijze massa vindt. Nederland is een saaie, links-liberale
eenheidsworst en bisschop Gijssen zorgde voor wat fleur en kleur, of   zoals
progressieven het gewoonlijk zo graag zien   'diversiteit' in onze samenleving.

M.J. Langelaar, Alphen aan den Rijn

Uitbetalen  Opnieuw een oproep van ons kabinet om onze euro's te doen rollen.
Ditmaal wil PvdA-leider Samsom ons verleiden om onze euro's uit te geven. Het
antwoord waarom dit niet gebeurt, is eigenlijk nog veel simpeler, namelijk
gebrek aan vertrouwen! Toch zal de burger binnenkort besluiten om uit te
betalen, om te beginnen met de gemeenteraadsverkiezingen.

A.S. Bangma

Zakken  Deelnemers aan de Stelling van de Dag (WUZ 22/06) vinden dat 62 procent
van de Nederlanders zich slecht kleedt. De kleding van mensen interesseert me
niet. Enige tijd geleden echter zag ik onze premier bij een staatsbezoek keurig
gekleed, maar met de handen in zijn zakken lopen. Daar stoor ik mij wél aan.

Jan de Winter, Hilversum

Stoken  We horen er niks over, maar hoeveel heeft de Nederlandse Staat al aan
extra inkomsten uit aardgas. Dit jaar moesten we tot in de maand mei stoken. Dat
moet inmiddels toch wel een aardige 'meevaller' hebben opgeleverd. Of zie ik nu
iets verkeerd?

J. Koenders, Bilthoven

Branden  Wat is het nut van onze marginale CO2-reductiemaatregelen als Indonesië
jaarlijks het halve oerwoud daar plat brandt? En onze regering en de Europese
Commissie schitteren hier weer eens door afwezigheid. Zouden die niet eens hevig
moeten gaan protesteren daar? Kan toch niet te ver van ons bed zijn, want
groencertificaten mogen bijv. wel in China gekocht worden. Europa, doe wat! Roep
Indonesië op het matje.

Kees Marcelissen, Helmond

Slavernij  Honderdvijftig jaar geleden werd de slavernij afgeschaft. Door
voortschrijdend inzicht, vrijheid voor iedereen. Inmiddels hebben de Brusselse
regenten via de achterdeur de slavernij weer ingevoerd. Voor ons domme
Nederlanders geldt voortaan: gij zult werken tot ge erbij neervalt. En wie
honger heeft gaat maar naar de gaarkeuken. Want Vrijheid - Gelijkheid - en
Broederschap. De schulden die door anderen zijn gemaakt, moeten voortaan door u
worden betaald. De ongekozen regenten hebben dat zo bepaald. Dus dat wordt nog
wel even buffelen in de polder. Met name door Jan met de pet.

A. van Vliet, Amstelveen

Spijt  Hans Biesheuvel, voorzitter van ondernemersvereniging MKB-Nederland,
heeft spijt van het sociaal akkoord, hij zegt zich 'erin geluisd' te voelen door
het kabinet. Schrale troost wellicht meneer Biesheuvel, maar dat gevoel hadden
vele kiezers al kort nadat ze hun stem hadden uitgebracht!

Mevr. C.T.G.A. Schouten, Bergen op Zoom

Lach  Als Rutte lacht, heeft hij weer een nieuwe belastingverhoging bedacht.

J. Romeijn, Aalsmeer

Knollen  De regering doet er alles aan om de lasten van de burger te verhogen.
Met BTW en accijnsverhogingen en ga zo maar door. Bij de verkiezingen hebben ze
ons knollen voor citroenen verkocht. Hadden ze dat niet gedaan, dan konden ze
ons nu nog meer uitpersen.

F.H. Janssen, Oosterwolde

Ideaal  Het artikel van Joshua Livestro (Tel. 22/06) betreffende de noodzaak
voor Nederland om uit de euro te treden was mij uit het hart gegrepen. Helaas
werd vandaag door Paul Jansen in zijn column direct duidelijk gemaakt dat onze
politici dit nooit of te nimmer zullen bewerkstelligen. Het grootste ideaal van
deze dames en heren is immers om, na een liefst zo kort mogelijke deelname aan
de regering, een riante baan bij de EU te krijgen. En die kans is verkeken als
je, op welke wijze dan ook, zand probeert te strooien in de EU-raderen.

J. van de Water, Voorburg

Rollen  De heer Samsom vindt dat wij ons geld moeten laten rollen. Welnu dat
gebeurt al, richting de schatkist.

A. den Bakker

Uitdaging  Een EU-commissaris verklaarde onlangs dat Nederland vanaf 2020 van
een gasexportland naar een gasimportland verandert. Hier schijnen niet veel
Nederlanders van op de hoogte te zijn. Omdat alle gasbaten in de afgelopen
rijksbegrotingen zijn verdwenen, zal dit consequenties hebben voor de staatskas.
Er is immers met al dat geld geen alternatieve energiemogelijkheid aangewend.
Sterker, Nederland loopt qua energie-innovatie zo'n beetje achteraan in Europa.
De SER is  bezig met een studie hoe Nederland deze uitdaging moet gaan oplossen.
Moet hier niet meer aandacht aan worden besteed?

Beer van Huet, Gemert

LOAD-DATE: 24 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              86 of 176 DOCUMENTS



                                  De Telegraaf

                             26 juni 2013 woensdag

Respect voor klokkenluider

SECTION: 1; Blz. 7

LENGTH: 267 woorden


door Anke van Ravensteijn  AMSTERDAM, woensdag  Wereldwijd houdt het de
gemoederen flink bezig of Edward Snowden als een held gezien moet worden die
onze privacy heeft gered, of dat hij ons in gevaar heeft gebracht doordat zijn
onthulling de bestrijding van terrorisme belemmert. Het grootste deel van de
Telegraaflezers vindt dat voormalig NSA-werknemer Snowden een held is en geen
verrader.  Aan het einde van de middag stond de teller op 39.583 stemmen,
waarvan 72 procent op 'held' en 28 procent op 'verrader'.   De meerderheid is
dus blij met het inzicht dat de klokkenluider gaf in de spionagepraktijken van
de Amerikaanse overheid op gewone burgers. Jessica Smilda (24) uit Ameland
stuurt bijvoorbeeld:  Van mij mag de wereld net zo eerlijk worden als deze
klokkenluider! Door zo'n man komen de mensen er achter wat er echt gebeurt in
ONZE wereld.

Anthonij Rietman (51) uit Kampen vindt het een goede zaak dat we als burgers van
Nederland nu iets meer inzicht krijgen in de wijze waarop de inlichtingdiensten
werken:  Het feit dat ze zich in de VS als een wesp gestoken voelen, geeft aan
dat ze hetzelfde zijn als niet-democratische landen. Ze zijn net maffia die
afrekenen met iemand die geheimen verklapt.

Dries ter Borg (87) uit Barnsveld en Jaap Kieviet (59) uit Den Burg (Texel)
laten een tegengeluid horen. Ter Borg vindt Snowden een verrader:  Ik heb de
oorlog meegemaakt en je mag nooit je land verraden. Bovendien geeft dit een sein
aan terroristen.  Kieviet vindt dat we wat moeten inleveren voor een veilige
wereld:  We moeten het vieze spelletje meespelen, aardige jongens winnen nooit.

LOAD-DATE: 24 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              87 of 176 DOCUMENTS



                                  De Telegraaf

                             19 juni 2013 woensdag

'Spijbelen wordt met de paplepel ingegoten'

SECTION: 1; Blz. 6

LENGTH: 1003 woorden


De impact van schoolverzuim om eerder met vakantie te kunnen gaan of later terug
te komen is veel groter dan een paar dagen lessen missen. Ouders ondermijnen
hiermee het gezag en het belang van onderwijs. Dit slechte voorbeeld maakt van
spijbelen een normale zaak. Kinderen krijgen het zo met de paplepel ingegoten.
De door ouders gebruikte smoezen, staan ook in spanning met gezinnen die de
schoolgang wel belangrijk vinden. Want wie wil er nou niet gebruikmaken van
goedkopere reizen. Als er niet drastisch wordt ingegrepen, dan wordt
schoolverzuim wel erg lucratief. Met alleen een boete ter hoogte van de
bespaarde kosten kun je altijd nog wel een gokje wagen, of je wel of niet wordt
aangegeven.

P. van den Tol, Werkendam

Geheugenverlies  Er heerst ernstig geheugenverlies bij de Haagse politici en
dreigt daar volksziekte nummer 1 te worden. Daarnaast is het bedriegen en
beloften doen aan grote groepen in de samenleving volksverlakkerij. Echter, de
burgers hebben een ijzersterk geheugen als het gaat om het niet nakomen van
verkiezingsbeloften. De gemeenteraadsverkiezingen in 2014 zullen een politieke
aardverschuiving teweeg brengen. De huidige lachende politieke clowns zullen
bakzeil halen. Wie het laatst lacht, lacht het best!

Bart Wagenaar, Uden.

Korte broekjes  De leiders van een aantal scholen hebben groot gelijk om meisjes
naar huis te sturen die veel te korte broekjes droegen. Kinderen, want dat zijn
ze nog, horen er niet bij te lopen alsof ze in een paaldansclub werken. Daar
zouden ouders op moeten letten.

Willem Vizee, Tiel

Trajectcontrole  Al meer dan tien jaar is bij de overheid bekend dat de
trajectcontrole niet goed werkt. Campers, bestelwagens en auto's met fietsen
achterop krijgen een bekeuring wanneer ze harder rijden dan 90 km/u, omdat ze
worden aangezien voor een auto met aanhanger. Hoewel men weet dat deze
bekeuringen onterecht zijn, wordt het geld al vele jaren gretig en stilzwijgend
geaccepteerd. Zijn hiermee wellicht de waanzinnige kosten van het incassogebouw
in Leeuwarden betaald?

Henk Mulder, Hasselt

Snavels  Staatssecretaris Sharon Dijksma gaat het afknippen van snavels van
kippen verbieden. Het zou een fantastisch idee zijn om juist het korten van
snavels van politici in te voeren. Dan wordt het een stuk rustiger in Den Haag.

T. Hoogland, Heerhugowaard

Kernwapens  Ruud Lubbers en Dries van Agt hebben toegegeven wat al decennialang
een publiek geheim was: dat er kernwapens lagen opgeslagen in Nederland. Nu
kijkt het OM of ze kunnen worden vervolgd voor het openbaar maken van
staatsgeheimen. In 1983, toen mijn jongste broer dienstplichtig militair was bij
de luchtmacht, vertelde hij mijn ouders al waar de kernwapens lagen. Wordt hij
nou ook vervolgd?

C.P. Schut, Amsterdam

Windmolens  Volgens het CPB kan het plaatsen van windmolens best vijf jaar
uitgesteld worden. Er is nu overcapaciteit van elektriciteit en de prijzen zijn
laag. Voor het bouwen hoeven nu minder subsidies verstrekt te worden. Maar hoe
het met de financiën is over vijf jaar, is gissen. De milieuregels worden
aangescherpt en de bouwkosten zullen stijgen. Als er pas in 2018 begonnen wordt
met het bouwen van die molens, wordt in die twee jaar tot 2020 nooit de 16
procent duurzaam opgewekte energie en uitstootvermindering van 20 procent CO2
gehaald.

F. Janssen, Oosterwolde

Boete krakers   De krakers van een onlangs ontruimd pand hoeven volgens hun
advocaat een boete van 15.000 euro niet te betalen zolang hun hoger beroep
loopt. Waarom geldt dat niet voor hardwerkende burgers? Wanneer ik een boete
krijg waar ik het niet mee eens ben, moet ik eerst aan justitie een borgstelling
ter hoogte van het boetebedrag betalen voordat mijn zaak in behandeling wordt
genomen.

R.F. Meihuizen, Driebergen

Haan  Burgemeester van Vlieland. Om zo iets stoms te doen, ben je toch eerder 'n
kip zonder kop.

J. van Ierssel, Breda

Bedankt  Het is voor de EU een raadsel waar 1 miljard euro voor Egypte is
gebleven.  Geen goed teken , zegt de Europese Rekenkamer en dat zullen vele
Europeanen ook zeggen. Als ze nou ook nog dat vreselijke Verdrag van Maastricht
uit 1993 kwijtraken, waarmee alle ellende begon, dan zullen weinig mensen moeite
hebben om een eenmalig 'Brussel bedankt' uit te spreken voor deze nobele daad.

J.H. Dekker, Leusden

Werklozen  Laat elke werkloze, nu we midden in de crisis zitten, een paar uur
per week verplicht vrijwilligerswerk doen, zoals het bezoeken van eenzame
ouderen voor een kopje koffie en een praatje en wandelen met gehandicapten. Zou
dat juist in deze tijd niet stimulerend werken?

Minte Schilder, Weesp

Over één kam  Volgens de advocaat van drie leerlingen die het examen wél op
eigen kracht hebben gemaakt, moeten we niet alle leerlingen over één kam
scheren. Gisteren werd nog gemeld dat zij de rijen gesloten houden, omdat de
daders al genoeg problemen met de politie zouden hebben. Nu blijkt dat alle
leerlingen wisten wat er aan de hand was. Mr. Wiersma lijkt vanuit haar pluche
advocatenwereldje geen idee te hebben van de culturele verschillen in onze
samenleving. Als het 'over één kam scheren' ergens van toepassing is dan is het
hier wel.

Jan van Rooijen, Soesterberg

Megaprovincie  De fusie van drie provincie moet er door gejaagd worden. De
meeste bewoners zijn tegen. Plasterk weet nog niets, geen grenzen, vlag en naam.
Wie de hoofdstad mag gaan worden en of er een nieuw provinciehuis moet komen.
Misschien dat ik de minister op weg kan helpen. Een mooie plek is op palen
midden in de Markerwaard, pal naast het nieuwe vliegveld. En de naam...
Noord-Holland heeft 'Het Gein', Utrecht heeft 'Nieuwegein', de nieuwe plek
noemen we 'Ongein'.

P.J. van Es, Dronten

Zuinig  Techniek, omstandigheden en de chauffeur bepalen het verbruik van een
auto. Fabrikanten optimaliseren techniek en omstandigheden bij hun testen. In de
praktijk zullen de omstandigheden ongunstiger zijn, dus het verbruik ook. Blijft
de chauffeur. Rijstijl is het meest bepalend. De mensen die alleen 'met hun
voeten' rijden, zullen de fabriekscijfers zeker nooit halen.

Frits W. van Dijk ,  Cranendonck

LOAD-DATE: 24 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              88 of 176 DOCUMENTS



                                  De Telegraaf

                              18 juni 2013 dinsdag

Lof voor SP-voorman;
'Emile heeft gelijk, graaiers maken de samenleving kapot'

SECTION: 1; Blz. 6

LENGTH: 652 woorden


SP-leider Emile Roemer vindt dat de loonstijging van zo'n 6 procent in de top
van het bedrijfsleven aantoont dat het de topverdieners schort aan een geweten.
Hij spreekt van een 'morele crisis'. De deelnemers aan de Stelling van de Dag
vinden het prima dat Roemer zich hier druk over maakt. De suggestie dat Roemer
populistisch bezig is, wijst 67 procent vierkant van de hand.  Hij heeft gewoon
gelijk.

De SP heeft recht van spreken, vindt een deelnemer.  De zelfverrijking in de top
werkt buitengewoon demoraliserend.  Een ander weet:  Het is de stem van het
gewone volk die Roemer nu laat horen.

Van de deelnemers deelt 87 procent Roemers verontwaardiging en 85 procent vindt
het 'moreel appel' van Roemer op zijn plaats. Een stemmer beaamt:  De hoge
salarissen van bestuurders lopen de spuigaten uit, vooral in deze crisistijd, er
zijn geen woorden voor deze hufterige mentaliteit.

Asociaal  'Toppers' moeten zich meer bewust worden van de voorbeeldfunctie die
zij volgens 90 procent van de stemmers vervullen.  Veel geld in eigen zak steken
en werknemers ontslaan? Asociaal.

Slechts ruim een kwart zegt dat bedrijven zelf moeten weten hoe ze hun
bestuurders belonen.  Over deze lonen heeft Roemer niks te zeggen, maar hij zou
naar de overheid en de lonen bij zorgverzekeraars, woningbouwverenigingen,
ziekenhuizen etc. kunnen kijken.  Want het is makkelijk vanaf de zijlijn roepen,
en zeker voor Roemer want  hij heeft geen enkele verantwoordelijkheid en kan
roepen wat hij wil .  Je kunt wel hoog van de toren blazen, maar wie schiet daar
iets mee op? Doe dan wat !  aldus een stemmer.  Het zou Roemer sieren als hij
zich druk maakt om de overheidssalarissen.

In deze slechte tijden kun je niet aankomen met een salaris van miljoenen, zegt
u.  Daar kweek je onrust mee, je zal maar net ontslagen zijn.

Topbestuurders in Nederland verdienen zo'n negentien maal meer dan de gemiddelde
werknemer. Bijna driekwart van de stemmers verwacht dat deze loonkloof zal
leiden tot problemen in de samenleving.

Als de kloof tussen rijk en arm blijft groeien, zal onze samenleving
destabiliseren. Dit is een feit en heeft niets met populisme te maken.

Het is tijd voor actie, zegt 82 procent.  Wanneer komt Nederland in actie om
alle graaiers aan te pakken, kom op!  Heel snel zal dat niet gaan, want
tegenover die 82 procent verklaart 'slechts' 67 procent zelf bereid te zijn tot
actie.

Miljarden  De deelnemers zijn verdeeld over de bewering dat Roemer 'zich beter
bezig kan houden met de morele crisis in de top van de (semi)overheid'.
Miljarden verdwijnen daar door corruptie en ondoordachte investeringen , zegt
een deelnemer uit de 45 procent ja-stemmers.

Hij kan zich beter druk maken om hoge beloningen van managers in de zorg,
waterschappen en meer van dat soort openbare 'koninkrijkjes'!  Een derde denkt
ook aan de politiek:  En begin eens bij de wachtgeldregeling.

De meerderheid van de deelnemers zegt dat het niet nodig is om de veelverdieners
met respect te bejegenen, ook al leveren zij met hun sterke schouders een forse
bijdrage aan de schatkist. Dus zij vallen niet over de uithaal van Roemer.

Aanpakken   De kleine man is altijd de klos, dus aanpakken die rijken en laten
betalen.  Een ander zegt:  Het is toch te gek dat deze mensen zoveel krijgen.
Het kan best wat minder en is zo iemand nou echt gelukkig?

Roemer zegt te hopen dat vanuit de samenleving en vanuit de werknemersclubs meer
druk wordt gezet om de stijgende inkomens een halt toe te roepen. De meerderheid
van de stemmers (65 procent) meent echter dat niet de samenleving, maar de
politiek druk moet uitoefenen op het bedrijfsleven.

En daar ontvangt Roemer kritiek:  Altijd klagen, maar nooit met oplossingen
komen.  Een ander meent:  Roepen is 1, uitvoeren is 2 en die 2 wordt nooit
gedaan!

Coosje Hiskemuller

Vandaag is er weer een Stelling van de Dag. U kunt eraan meedoen tussen 11.00 en
15.30 uur via www.wuz.nl en http://www.telegraaf.nl

LOAD-DATE: 24 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              89 of 176 DOCUMENTS



                                  De Telegraaf

                              18 juni 2013 dinsdag

'Ook Letland over enkele jaren aan de bedelstaf'

SECTION: 1; Blz. 6

LENGTH: 984 woorden


Onlangs werd bekend dat Letland per 1 januari de euro 'mag' invoeren. Wat zullen
die Letten blij zijn. Ik vraag me daarbij af of men weet wat ze boven het hoofd
hangt. Waarschijnlijk is er in Riga ook een minister van Financiën die belooft
dat de bomen tot in de hemel zullen groeien. Ook zal er nooit meer oorlog komen
in Letland, want de euro heeft immers vele voordelen. Zouden de mensen daar echt
niet beter weten of mag men, net als hier, niet op democratische wijze naar de
stembus om ja of nee te zeggen tegen de financiële ramp die op ze afkomt? Over
enkele jaren zal Letland net als Griekenland aan de bedelstaf raken en mogen wij
weer extra gaan bezuinigen om het zoveelste euroland in crisis de helpende hand
toe te steken, net zolang totdat we zelf hulp van buitenaf nodig hebben. Brussel
bedankt!

F. Starink, Velp

Ministersloon   Wat zou de crisis toch snel ten einde zijn, als de ministers die
de zaken regelen het inkomen zouden ontvangen van de gemiddelde hardwerkende
Nederlander.

A. van der Leest, Volendam

Vernederend  Het is buitengewoon onprofessioneel en voor de NS en de Rekenkamer
vernederend als de Tweede Kamer de directie van AnsaldoBreda uitnodigt voor een
onderhoud. Wordt de directie van de NS gewantrouwd? Een getuige van de directie
van AnsaldoBreda behoeft niet de waarheid te vertellen, eigenlijk niet eens te
verschijnen. Het schept een buitengewoon gevaarlijk precedent. Geef NS en de
Rekenkamer alle vertrouwen of stuur ze de laan uit. En wees geen speurhond,
schoenmaker blijf bij je leest!

Ir. D. de Rover, Enter

Lachebekje  Ons nationale lachebekje Rutte, wiens jojo-kabinet met zijn
ongebreidelde bezuinigingsdrift regelrecht afstevent op een faillissement van
het zogenaamd welvarende Nederland, zal het lachen na de
gemeenteraadsverkiezingen van volgend jaar maart wel vergaan. Laat ons het
hopen!

Piet van Dijk, Bergen op Zoom

Inslikken  PvdA-Kamerlid Selçuk Öztürk doet domme uitspraken door te beweren dat
het politiegeweld in Istanbul wel mee valt. Vervolgens krijgt hij hierop stevige
kritiek en slikt hij zijn woorden weer in (Tel.17/6). Het zijn en blijven
bijzondere mensen, die (ex-)politici. Zij kunnen ongebreideld onzin/leugens
blijven verspreiden en als dit verkeerd valt, waardoor hun positie mogelijk
gevaar loopt, dan slikken ze hun gedachtekeutels gewoon weer in. Daar worden
politici meestal niet ziek van. Probleemloos keutelen ze verder.

Henk Mulder, Hasselt

Weg ermee  Een idee om onze toekomstdroom te verweven met wat
straatnamensuggesties voor Rottum: Rutteweg, Samsomweg, Hele Kabinetweg en de
Economie Steeg.

M. Louis, Amsterdam

Babyfoto's  Het verbieden van babyfoto's op blikken babyvoeding door het
Europees Parlement lijkt mij een kwestie van handelsbelangen onder een ander
argument. In sommige landen zijn de foto's verboden vanwege de religie. Dit kan
gevolgen hebben voor de verkoop en export. Ik neem aan dat de getoonde foto's
tevens niet in alle landen toepasbaar zijn en tot discussies zullen leiden.
Borstvoeding verkleint de verkoop en export. Dit kan nooit de bedoeling zijn.
Volgens mij wordt de werkelijke reden verbloemd.

T. Dijksterhuis, Hoogeveen

Kankerstoffen  Milieudefensie toont aan dat 5 van de 8 Nederlanders glyfosaat
(pesticiden) in zijn urine hebben. Glyfosaat is kankerverwekkend en zit gewoon
in ons voedsel. De strijd tegen kanker werd in 1971 ingezet door Nixon. Kanker
was toen de negende ziekte waar mensen aan dood gingen. Tegenwoordig staat
kanker op de 2e plaats. Nu roept het Antoni van Leeuwenhoek ziekenhuis dat over
20 jaar de ziekte voor 90% onder controle is. Misschien is het toch verstandiger
om eerst te kijken naar kankerverwekkende stoffen in ons voedsel, dan dat we nog
20 jaar moeten wachten.

G. Key, Rijswijk (Gld)

Belasting  Hoe kan onze politiek nog geloofwaardig zijn. Iedere econoom in dit
land vindt het onbegrijpelijk dat de burger weer te grazen wordt genomen met een
belastingverhoging. Het is toch al jaren bewezen: hoe hoger de belastingdruk,
des te minder belasting er binnenkomt. Mensen geven steeds minder uit, met als
gevolg: steeds meer bedrijven sluiten hun deuren. Alleen onze oosterburen varen
er wel bij, want daar komen wekelijks honderdduizenden Nederlanders hun
boodschappen doen. Alles is daar goedkoper. Het is jammer dat politiek Den Haag
schijnbaar niet weet waar het oosten ligt. Opnieuw een belastingverhoging
betekent weer meer werklozen.

Frans Schimmel, Doetinchem

Een beetje dom    In Hoorn moesten (Tel. 15/06) langs de route die het
koninklijk paar in dat stadje maakte, de borden 'Te Koop' van de huizen worden
verwijderd. Bovendien moesten openslaande ramen gesloten blijven. Ongetwijfeld
op last van de voor de openbare orde verantwoordelijke burgemeester, die even de
weg kwijt was. Verderop hielden een beetje zielige antimonarchisten bordjes
omhoog met teksten als 'Een Koning is een beetje dom'. Vreemde zaak: je laat
weten dat je de Koning dom vindt, maar diezelfde Koning moet kennelijk dom
worden gehouden over de ingezakte woningmarkt, hoewel die een van de oorzaken
van de huidige crisis is. Domme actievoerders, nog dommere burgemeester. De
Koning en de koningin zullen zich wellicht afvragen met hoeveel domheid zij de
komende decennia nog meer zullen worden geconfronteerd.

E. van Veen, Aerdenhout

Voorzitter De Vries?  Het zal toch niet waar zijn dat Rob Hoogland gelijk heeft
met het bericht in zijn column (Tel. 17/06) dat Klaas de Vries (PvdA) straks de
nieuwe voorzitter van de Eerste Kamer wordt. Deze De Vries, die totaal gefaald
heeft voor en na de moord op Pim Fortuyn en alles wat maar mogelijk was
gebagatelliseerd heeft. En dan te bedenken dat deze man dan weer een mooie baan
zou kunnen krijgen.

Cees Sneek, Amsterdam

Topsalaris  De verontwaardiging richting diegenen die een topsalaris ontvangen
is niet helemaal terecht. Het zou eerlijker zijn de personen die dergelijke
exorbitante beloningen mogelijk maken, aan te pakken.

V.d. Graaf, Tuitjenhorn

LOAD-DATE: 24 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              90 of 176 DOCUMENTS



                                  De Telegraaf

                             15 juni 2013 zaterdag

'Durven kiezen';
Estafette

SECTION: 1; Blz. 19

LENGTH: 371 woorden


Vandaag de start van onze nieuwe rubriek: estafette. Elke week een 'groendenker'
die het stokje doorgeeft aan iemand die hem of haar inspireert.Gert-Jan van Ark
trapt af. Zijn rijschool EigenWegWijs introduceerde in 2010 de Groengasauto. Nu
geeft hij les in een elektrische wagen.

Wat is je grootste uitdaging?   Bewijzen dat een bedrijf dat kiest voor groene
alternatieven bestaansrecht heeft en succesvol kan zijn. Dit kan worden bereikt
door het stellen van de simpele vraag wat de meeste duurzame oplossing is. Zo
vroeg ik een aantal weken geleden in mijn biosupermarkt of zij ook ondergoed
verkochten. Nu staat er een display met ondergoed van biokatoen. Klanten gaan
uiteindelijk dan toch nadenken over hun keuze.

Waar valt nog een slag te slaan?   Overal. Als we durven te kiezen voor
duurzaamheid, groen, kleinschaligheid of hoe je het wilt noemen, is de te
behalen slag enorm. En tegen iedereen die durft te beweren dat duurzaamheid
teveel kost, wil ik zeggen dat wij als `gewone' burgers niet eens weten hoeveel
de 'grijze keuzes' kosten. Tevens bewijzen allerlei gevolgen als
klimaatverandering en ziektes als kanker dat wij beter voor een alternatief
kunnen gaan. We moeten kiezen voor kwaliteit in plaats van kwantiteit.

Hoe zie je de toekomst?   Prachtig. Laatst zag ik een documentaire over een
Amerikaanse ondernemer. Hij nam de kijker mee in een wereld waarin de
overvloedig aanwezige zonne-energie de basis vormt voor een wereld met een
energie-overschot. Vanuit dit overschot is het watertekort op te heffen, waarna
vervolgens het voedseltekort kan worden opgelost. En dan ontstaan de
mogelijkheden om wereldwijd alle aandacht te richten op onderwijs.

Wat inspireert je?   Mijn inspiratie komt vanuit mijn plichtsgevoel ten aanzien
van mijn dochters Shannon (8) en Kaylynn (6). Waarschijnlijk zal ik het tijdens
hun opvoeding ook niet helemaal goed doen. Ter compensatie wil ik later tegen de
meiden kunnen zeggen: jullie vader heeft de nodige fouten gemaakt, maar binnen
Eigen WegWijs heb ik de meeste duurzame keuzes gemaakt om jullie wereld schoner
achter te laten.

Aan wie geef je het stokje door?   Aan Hans Braamse van Kyotolease B.V. Dankzij
hem kon ik mijn droom waarmaken en met groengas/biogas starten.

LOAD-DATE: 24 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              91 of 176 DOCUMENTS



                                  De Telegraaf

                              14 juni 2013 vrijdag

'Bedrijfsbelasting omhoog';
Steinbrück (SPD): wil fiscale eenheid

SECTION: 1; Blz. 22

LENGTH: 519 woorden


BERLIJN   Peer Steinbrück, de politieke uitdager van bondskanselier Angela
Merkel, wil behalve een einde aan de Nederlandse brievenbusfrima's ook de
belastingen in de eurozone harmoniseren. De sociaal-democraat Steinbrück zegt in
een gesprek met De Telegraaf  onder meer dat de vennootschapsbelasting omhoog
gaat. Niet alleen in Nederland, maar vooral in landen die geld van het rijke
noorden krijgen, zoals Cyprus.

De 66-jarige econoom wil verder extra gaan nivelleren in de Bondsrepubliek, de
belastingen voor de rijken verhogen, om de kloof met de armen te dichten.

De sterkste schouders moeten het meeste dragen , zegt hij. Zelf houdt Steinbrück
wel van een leven in luxe. Maar zijn voorstel om het salaris van de Duitse
regeringschef, nu nog twee ton, te verhogen kwam in tijden van de Europese
recessie niet goed aan. En hij jaagde zijn eigen achterban tegen zich in het
harnas door te stellen dat je wijn onder EUR 5 beter niet kunt drinken.

Veel aanhangers van zijn partij, de SPD, verdienen echter niet meer dan Otto
Normalverbraucher , zeg maar Jan Modaal. En die kunnen zich dure wijnen niet
veroorloven.

Steinbrück heeft de naam een harde 'hond' te zijn, die er niet voor terugdeinst
om zijn politieke tegenstanders stevig aan te pakken. Enige tijd geleden riep de
Duitser op om de `cavalerie naar Zwitserland te sturen'. Het belastinggeheim van
de Zwitsers was de zelfbewuste Hamburger een doorn in het oog, omdat Duitse
burgers voor vele miljarden euro's illegaal over de grens brachten en Bern niet
hielp met de uitwisseling van gegevens.

Intussen kan Zwitserland zich voorstellen automatisch gegevens uit te wisselen ,
stelt Steinbrück enigszins zelfgenoegzaam vast.

De vroegere premier van Noordrijn-Westfalen, de deelstaat die aan Nederland
grenst, wil alle belastingparadijzen keihard aanpakken. Zijn voorbeeld daarbij
is Washington. De Amerikanen dwongen de Zwitsers eveneens met het mes op de keel
om de daar opgeslagen bankgegevens van buitenlandse klanten uit te wisselen met
de VS.

De achterneef van de oprichter van Deutsche Bank wil zich onderscheiden van
Merkel. Naast van de invoering van een Duits minimumloon is hij een voorstander
van minder harde bezuinigingen in Europa.  Dat is een vicieuze cirkel. Als je
teveel bezuinigt, krijg je te weinig economische groei en dan stijgt de
werkloosheid. Dat zorgt voor minder inkomsten, en hogere spreads . Vervolgens
verlagen de kredietbeoordelaars je status.

De dosis bezuinigingen mag niet dodelijk zijn, vindt Steinbrück, die voor een
keynesiaans beleid pleit.  We hebben een tweede Marshall-programma voor Europa
nodig.  Vooral de schrikbarende situatie in het zuiden van het continent, met
name bij de werkloze jeugd, baart hem zorgen.  Die jongeren zien Europa en het
democratische model steeds minder zitten. Dat is zeer gevaarlijk.

Volgens Steinbrück moeten de Zuid-Europese landen zo'n 5% van hun bbp voor de
consolidatie van de overheidsfinanciën opbrengen. Hij begrijpt de woede bij de
bevolking.  Voor Duitsland zou dat een bezuiniging van EUR 130 miljard zijn ,
rekent hij voor.  Wat denkt u wat er hierbuiten dan aan de hand zou zijn?

LOAD-DATE: 24 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              92 of 176 DOCUMENTS



                                  De Telegraaf

                             13 juni 2013 donderdag

Jan Modaal bij Manchester City:

SECTION: 1; Blz. 27

LENGTH: 235 woorden


Van onze verslaggevers AMSTERDAM   Waarom stervoetballers als David Silva,
Carlos Tevez en Sergio Agüero zo graag in het hemelsblauwe tenue van Manchester
City spelen? Het bruisende leven en mooie weer in de textielstad zal het niet
zijn. Wel staan er een hoop pegels tegenover. Met een gemiddeld loon van
£100.764 (ruim118.000) per week is de nummer twee van de Premier League het best
betalende sportteam ter wereld.

Dat berekende Sporting Intelligence in zijn jaarlijkse salarisranglijst. Vorig
jaar was Barcelona nog het best betalende team, maar dankzij het oliegeld van de
Arabische sjeik Mansour schoot de blauwe club van Manchester naar de koppositie.

Nog opvallender is de nieuwe nummer twee, honkbalteam Los Angeles Dodgers. Vorig
jaar bezette het team nog de 69e plaats op de ranglijst. Het totale salaris dat
de Dodgers betalen, verdubbelde in een jaar naar gemiddeld EUR 110.000 per week,
becijferde Sporting Intelligence. Het honkbalteam werd in 2012 van een
faillissement gered door een groep vermogende investeerders, onder wie
basketballegende Magic Johnson.

Het hoogste salaris betekent niet automatisch het grootste sportieve succes.
Bayern München moet op een negende plek met gemiddeld EUR 90.000 per week de
echte grootverdieners voor laten gaan. Maar het team van Arjen Robben won de
Champions League, terwijl Manchester City werd uitgeschakeld in de poulefase,
onder meer na verlies tegen Ajax.

LOAD-DATE: 24 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              93 of 176 DOCUMENTS



                                  De Telegraaf

                              11 juni 2013 dinsdag

Virus

SECTION: 1; Blz. 13

LENGTH: 318 woorden


In discussie gaan had geen enkele zin. De leiding van de kleuterschool in Peking
waar mijn 5-jarige zoon les krijgt, hield de poort een week voor hem gesloten.
Letterlijk. We waren immers in een ver land geweest, en je weet nooit welke
ziekmakende bacteriën, virussen of infecties er allemaal zijn mee geslopen in
het vliegtuig. Ook al voelde hij zich kiplekker, pas over zeven dagen was hij
weer van harte welkom op het buurtschooltje verzekerde de kleuterjuf ons.

Het klopt wel, we zijn kortgeleden in een verafgelegen land geweest, op een
kleine 8000 kilometer van de volksrepubliek. In Nederland, om precies te zijn,
in het noord-westen van Europa. De bewuste maatregel, zo kregen we te horen, was
ingevoerd na de grote sars-epidemie van 2003, waarin veel doden vielen. Reizen
binnen China is geen probleem, maar daarbuiten: zekerheid voor alles.

Hoe groot de angst voor mysterieuze en enge ziekten is bij het gewone volk,
ondervond ik zelf aan den lijve dat bewuste jaar, toen ik tijdens een vlucht van
Kunming naar Peking een sars-alarm meemaakte. Een vrouw schuin achter me zat
hevig zwetend in haar stoel en was duidelijk ziek. Toen de normaal zo nuchtere
en rustige Chinezen dat door hadden, stoven die in volle paniek door de Boeing
heen.

Bij aankomst in de hoofdstad mocht niemand het toestel verlaten, tot speciale
medische experts in totaal gesloten, bang makende witte pakken onderzoek hadden
gedaan. Toen alle reizigers toestemming kregen om de kist te verlaten, vochten
de meesten zich letterlijk een weg naar buiten.

Het was die dag loos alarm, maar sinds die tijd zijn ze hier wel uiterst
voorzichtig geworden. En hebben ze hun voorzorgsmaatregelen genomen.
Begrijpelijk, al maak ik me persoonlijk meer zorgen om het nieuwe,
ondoorgrondelijke en resistente vogelgriepvirus H7N9 dat nog steeds in China
rondwaart dan, pak 'm beet, een onschuldig Hollands verkoudheidsvirusje.

buitenland@telegraaf.nl

LOAD-DATE: 24 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              94 of 176 DOCUMENTS



                                  De Telegraaf

                              8 juni 2013 zaterdag

Consument is de dupe;
'Vrije handel waar de politiek zich niet mee moet bemoeien'

SECTION: 1; Blz. 2

LENGTH: 560 woorden


De heffing die de Europese Commissie wil invoeren op goedkope, zwaar
gesubsidieerde zonnepanelen uit China valt niet in goede aarde bij de deelnemers
aan de Stelling van de Dag. Driekwart vindt het een onverstandige actie. Een
slechte zaak voor milieu en werkgelegenheid, zeggen de tegenstemmers.  En wie
betaalt weer de rekening? Juist, de consument.

Europees Commissaris Karel De Gucht (Handel) wil een tijdelijke heffing
instellen omdat de panelen uit China oneerlijke concurrentie zouden veroorzaken.
Ruim 20% juicht dit toe.  Goedkope Chinese producten leiden tot faillissementen
en werkloosheid in Europa. Het wordt tijd om daar iets tegen te doen , zegt er
een. Een ander:  China subsidieert export tot de concurrentie kapot is en
verhoogt dan de prijzen. Prima actie van de EU.

Bescherming  Een kleine 60% kan zich voorstellen dat de EU haar handel wil
beschermen tegen goedkope Chinese spullen.  Begrijpelijk. Tegen landen als China
is het onmogelijk eerlijk te concurreren, er heerst daar een heel andere
werkmentaliteit.

Sommige voorstanders vinden dat er meer van dat soort heffingen moeten komen.
Ook op schoenen en kleding bijvoorbeeld, China maakt ons kapot om tegen
dumpprijzen te leveren.  Anderen vinden het onjuist om in te grijpen 'in de
normale marktwerking'. De Europese markt zal gewoon slimmer moeten produceren
als men de concurrentie wil aangaan, is hun redenatie.  Als we niet kunnen
concurreren dan moeten we andere producten maken.

De meesten vinden echter dat in het geval van de zonnepanelen de prioriteiten
bij het milieu moeten liggen. Zij vrezen dat de antidumpheffing ten koste zal
gaan van de duurzame energie in de EU. De vraag naar zonnepanelen zal afnemen
als ze duurder worden, is de overtuiging van 79%.  Het rendement wordt dan pas
zichtbaar na 10 tot 12 jaar, wat niet meer interessant is voor een particulier
woonhuis. En de investering wordt te groot voor Jan Modaal.

Dit bewijst maar weer dat voor de politiek de economie belangrijker is dan het
klimaat, vindt driekwart. Maar of de heffing de Europese economie goed zal doen?
De meerderheid verwacht dat de maatregel omzet en banen zal gaan kosten.  Ik
denk dat er in de EU meer mensen werkzaam zijn met het installeren van
zonnepanelen dan met het fabriceren ervan , reageert iemand. Sommigen denken dat
het wel meevalt.  In Amerika is de heffing ook ingevoerd en is de markt
gegroeid, zijn er banen bij gekomen en groeit de economie. Laten we dat als
voorbeeld nemen.

In reactie op de EU-heffing is China een antidumpingsonderzoek begonnen naar de
import van wijn uit de Europese Unie. Twee derde vreest dat de
zonnepanelenkwestie zal gaan uitlopen op een handelsoorlog, maar een minderheid
denkt dat het zo'n vaart niet zal lopen  gezien het handelsoverschot van China .

De overgrote meerderheid, 86%, is voorstander van zonnepanelen. Vijftien procent
heeft ze al, 24% is van plan ze in de toekomst aan te schaffen, 46% misschien.

De meesten snappen niet dat Brussel wil inzetten op meer duurzame energie maar
tegelijkertijd ervoor zorgt dat de prijzen van zonnepanelen stijgen.  De EU zit
op een tweesporenbeleid en dat werkt niet. Is milieu nu belangrijk of de
economie? In elk geval wordt het milieu hier niet beter van.

Margo Stols

Maandag is er weer een Stelling van de Dag. U kunt eraan meedoen van 11.00 tot
15.30 uur via www.telegraaf.nl en http://www.wuz.nl.

LOAD-DATE: 24 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              95 of 176 DOCUMENTS



                                  De Telegraaf

                              8 juni 2013 zaterdag

Misdaadverhalen

SECTION: 1; Blz. 30

LENGTH: 123 woorden


ANNEJET VAN DER ZIJL   MOORD IN DE BLOEDSTRAAT

Bestsellerauteur Annejet van der Zijl werkte jarenlang als
misdaadverslaggeefster voor ze boeken ging schrijven. Haar literaire talent
blijkt al uit die oude verhalen, die ter gelegenheid van de 'Maand van het
spannende boek' zijn gebundeld. Het zijn fraaie, gedetailleerde reconstructies
van moordzaken en misdaden, opgetekend door een schrijfster die een uitstekend
speurder is en een groot inlevingsvermogen heeft.

Het verhaal van de 'gewone man' die een moordenaar wordt, fascineerde haar.
Waarom probeerde een bollenkweker zijn vrouw te vergiftigen? En hoe kon het dat
een caféhouder na jarenlang te zijn getreiterd zijn kwelgeest doodde?

Intrigerende verhalen. Annet de Jong

GENRE: VERHALEN

LOAD-DATE: 24 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              96 of 176 DOCUMENTS



                                  De Telegraaf

                              4 juni 2013 dinsdag

Hagenaars krijgen museumstuk thuis;
Rotterdams kunstevenement volgend jaar naar hofstad

SECTION: 1; Blz. 11

LENGTH: 350 woorden


door Robbert Blokland DEN HAAG, dinsdag Het evenement Museumstraat komt naar Den
Haag. Het unieke project waarbij objecten uit echte musea voor één dag worden
tentoongesteld in huizen van gewone burgers, moet volgend jaar een
satellieteditie in de hofstad krijgen. De eerste Haagse kunstinstelling heeft
zich al gemeld.

In Rotterdam is het festijn al een groot succes. Bewoners van ruim dertig huizen
in vier Rotterdamse straten transformeren hun huis in juni voor één dag tot
museum. In totaal negen kunstinstellingen lenen objecten uit aan panden in alle
delen van de stad.  Op deze manier proberen wij musea uit hun elitaire 'ivoren
toren' te halen , legt woordvoerster Gudrun Feldkamp van de organisatie uit.

De enorme belangstelling beperkt zich niet alleen tot Rotterdam: het initiatief
heeft de interesse gewerkt van Den Haag en Amsterdam. Het Museum voor
Communicatie in de hofstad en het Amsterdamse Rijksmuseum hebben dit jaar al een
bijdrage geleverd aan de Rotterdamse editie.  Maar ze kunnen volgend jaar
dichter bij huis blijven , kondigt Feldkamp aan.  We gaan het concept namelijk
binnenkort presenteren in Den Haag en Amsterdam. In 2014 moet in deze steden ook
een Museumstraat plaatsvinden.

Aanmelden  Bewoners in de hofstad en de hoofdstad kunnen nu zich nu al aanmelden
als zij volgend jaar hun huis ter beschikking willen stellen.

De zegsvrouw denkt dat de uitbreiding van het project zeer kansrijk is.
Amsterdam en Den Haag zijn ook twee steden die hun best doen om kunst dichter
bij de burger te brengen. En daar leent de Museumstraat zich uitstekend: in
Rotterdam zoeken we ook heel bewust deelnemers uit die zelf niet snel een
kaartje voor een museum zullen kopen.

Deelnemers kunnen zelf vrienden en kennissen uitnodigen om hun in 'museum' langs
te komen. Maar geïnteresseerden kunnen zich ook zelf aanmelden en kunnen dan een
huis krijgen toegewezen. De organisatie zorgt ook voor een suppoost aan de deur,
die de bezoeken in goede banen moet leiden. In Rotterdamse buurten waar zich
veel 'musea' bevinden, worden tijdens het evenement ook allerlei
buitenactiviteiten georganiseerd.

LOAD-DATE: 24 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              97 of 176 DOCUMENTS



                                  De Telegraaf

                              31 mei 2013 vrijdag

'Politiek, kom toch eens op voor de Nederlanders'

SECTION: 1; Blz. 6

LENGTH: 951 woorden


Houdt het dan nooit op? Waarom weer bezuinigen in 2014? Haal het geld terug uit
Polen, Bulgarije en Roemenië bij de mensen die onterecht toeslagen hebben
aangevraagd. Zet die in ieder geval meteen stop, en ontsla de mensen die dit
hebben mogelijk gemaakt en het hebben laten gebeuren. Als wij iets 'flikken' bij
de baas vliegen wij er toch ook uit? Wij zijn het lachertje van de EU. In
Nederland kan alles, bouwbedrijven werken alleen nog met Polen, en onze mannen
zitten straks thuis want die zijn te duur. Hoe kan dit nu gebeuren? Politiek
Nederland, kom toch eens op voor de Nederlanders.

Claudia Bruining, Lekkum

Verbazing  Waarom blijft de burger rustig, vraagt Cees Grimbergen zich af (Tel.
30/05). Waarom gaan we de straat niet op? De reden is simpel. Nederlanders
protesteren niet snel, maar dat zal heus nog wel eens gaan gebeuren. Een en
ander ligt ook aan de vakbonden, die maar bitter weinig actief blijken te zijn
in deze sombere tijden. Grimbergen had zijn verbazing beter naar de vakbonden
kunnen uiten. Dat dit slechtste kabinet aller tijden spoedig dient te verdwijnen
staat voor vrijwel iedere Nederlander vast. Voorts kan Grimbergen makkelijk
praten. Hij werkt bij een zendgemachtigde en geniet dus een royaal inkomen.

R. van Krimpen, Krimpen a/d IJssel

Aandacht   De laatste dagen is er opvallend veel aandacht voor de (toekomstige)
korting op de pensioenen voor de ambtenaren. Men heeft zelfs een korting van
0,5% 'voor de kiezen gehad' (Tel. 30/05) en daar komt wellicht eind 2013 een
paar procent bij. Als je dat ziet in het licht van de kortingen van ca. 6% die
in de Metaal gevallen zijn en die ook nog gevolgd worden door kortingen eind
2013, dan is alle aandacht voor de Abvakabo toch wel erg opvallend.

E. van Dijk, De Meern

Weldenkend  Er zijn vele goede redenen om te stoppen met windenergie, ook al
denkt ons kabinet van niet. Maar nu het met de toename van het aantal molens 's
zomers alleen maar kouder lijkt te worden, zou ieder weldenkend mens toch tot de
conclusie moeten komen dat het beter is er maar geheel vanaf te zien.

J.J. Kwaak, Geldrop

Pet  Wat een geweldig idee, om extra belasting te heffen op de gasprijs. Alsof
dat nog niet genoeg is, ook nog even de ozb verhogen op de minder energiezuinige
huizen. En wie wonen er meestal in zulke huizen? Inderdaad, Jan met de Pet. Ga
zo door en het komt nog zover, dat Jan niet eens zijn pet meer kan betalen.

Gerrie Mol, Erichem

D-Mark  Nu moeten we terug naar 2,8 % begrotingstekort in 2014. Duitsland en de
Benelux subsidiëren al vele jaren de mediterrane Europartners. Het houdt volgens
mij een keer op. Het zal niet iedereen blij maken, maar de terugkeer c.q.
overgang naar de D-Mark lijkt de beste oplossing.

A.F.W. Duijverman, Dordrecht

Gewoon  Elke provincie mag de Koning en koningin ontvangen. Prima idee. De reis
door Nederland is begonnen. Maar het is toch niet de bedoeling om er een soort
Koninginnedag van te maken? Dit kost weer veel geld en is nergens voor nodig.
Gewoon een werkbezoek zonder extra kosten is beter en nuttiger.

Cas Heijenk-Caspers,

Sleeuwijk

Dank  Dankzij Brussel en ons geld gaat de economie van Griekenland vanaf volgend
jaar weer aantrekken. En dankzij Brussel gaat onze economie vanaf volgend jaar
nog meer naar de knoppen. Bedankt !

Gerrit Bijsterbosch, Veenendaal

Durven  Een zeldzame afwijking in de nek heeft de dood van grensrechter Richard
Nieuwenhuizen veroorzaakt, niet het genadeloze intrappen door spelers van
voetbalclub Nieuw-Sloten. Je moet het durven zeggen, en advocaat Spong zegt het
hij verdedigt twee van de acht verdachte voetbalspelers. Een collega van Spong
beweert dat de gemaakte foto waar alle doodschoppers opstaan, onmiddellijk moet
leiden tot vrijspraak van zijn cliënt. Die foto heeft namelijk getuigen
beïnvloed. Het gezin van Richard moet deze onzin maar allemaal aanhoren. Laat
het eens gezegd worden: strafpleiters zijn niet uit op waarheidsvinding maar op
vrijspraak. Ook als ze weten dat hun cliënt het gedaan heeft. Ze liegen en
bedriegen zich hun weg door het strafproces. Ze vertroebelen de waarheid!

Joost Eerdmans, Capelle a/d IJssel

Onsmakelijk  Het is walgelijk om iemand tegen zijn hoofd te schoppen en daarna
te laf te zijn om voor je daden te staan. Maar ook om deze minkukels te
verdedigen met 'het slachtoffer had aanleg om dood neer te vallen', doet de
wenkbrauwen fronsen. Al met al een zeer onsmakelijke vertoning. Ik wens de
rechters veel wijsheid toe.

Frits W. van Dijk, Cranendonck

Baan  Mijnheer Rutte, wanneer zegt u eens nee tegen Brussel? Of bent u bang dat
u uw toekomstige baan niet zal krijgen als u het met uw eigen volk eens bent?

H. Blok, Amsterdam

Weer  Kijk ik in mijn portemonnee, dan schieten de tranen in mijn ogen en zeg
ik: dat is Rutte weer. Kijk ik naar buiten, dan houd ik het weer niet droog en
zeg: rutteweer.

A.G. Herlaar, Alphen a/d Rijn

Gordon  Eindelijk eens goed nieuws in deze sombere tijden. Gordon laat via de
krant weten dat hij drie maanden op wereldreis gaat omdat hij het hier allemaal
niet meer ziet zitten. Hopelijk bevalt het hem elders zo goed dat Nederland niet
slechts tijdelijk, maar uiteindelijk definitief van hem verlost zal zijn.

Harry Bergers, Roosendaal

Nog steeds   'Volop gesjoemel met uitkeringen' stond in de krant van 2 juni
2004. Het artikel gaat over een onderzoek van de gemeente Utrecht. De wethouder
van Sociale Zaken, de heer Spekman, denkt dat het probleem ook in andere steden
speelt. Hoe is het mogelijk dat dit probleem nog steeds aan de orde is en
waarschijnlijk nog vele malen erger is geworden.

G. Tazelaar

Hoop  'Winkeliers eisen 100%-pingarantie' (Tel. 30/5). Er is hoop, er is een
uitvinding die onafhankelijk is van stroom, internetverbinding of betaalruimte:
contant geld.

R.M. Duijne, Almere

LOAD-DATE: 31 May 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              98 of 176 DOCUMENTS



                                  De Telegraaf

                              31 mei 2013 vrijdag

Een knol voor de Koning;
Willem-Alexander en Máxima bezoeken Gelderland en Utrecht

SECTION: 1; Blz. 5

LENGTH: 741 woorden


Van onze verslaggevers UTRECHT, vrijdag Hoe graag koning Willem-Alexander gewone
Nederlanders wil ontmoeten op zijn toer door het land, bleek gisteren in
Utrecht. Pas aan het eind van deze tweede dag met provinciebezoeken namen de
Koning en koningin Máxima slechts een kwartiertje om burgemeesters, leden van
Gedeputeerde Staten en dijkgraven te ontmoeten.

Het koningspaar begon de dag in Gelderland na een overnachting in Doetinchem.
Willem-Alexander kreeg een mand met streekproducten mee en reageerde:  Geef de
rekening maar aan de burgemeester!  voordat hij in de koninklijke bus stapte
naar Arnhem.

Daar ontmoette hij de Gelderlanders die zich hadden opgegeven voor de
inhuldiging in de Nieuwe Kerk maar niet waren uitverkoren. Zoals Peter
Nieuwenhuizen (34) en zijn vrouw Iris (28) uit Borculo.  Hij wordt een moderne
koning, die vast de nadruk zal leggen op het economisch vlak , zei Peter die
hoorde bij het opvallend grote aantal jonge belangstellenden. Een van de jongste
was Tjerk Gielen (11) uit Nijkerk, die een hand kreeg van de Koning:  Spannend!
zei hij glimmend.

Niet meer dan tweede worden, hè, volgend jaar , grapte de Koning als Ajax-fan
tegen enkele jonge spelertjes van Vitesse. Zwaaiend naar het gillende publiek
verlieten hij met de koningin de stad door de Sabelspoort. Commissaris van de
Koning Clemens Cornielje liep achter hen te zwaaien naar de medewerkers achter
de ramen van het provinciehuis.

In Oosterbeek bekeek het paar kort de kunstmarkt voor het raadhuis. Monica van
Gerwen, fractievoorzitter van D66 in de gemeenteraad, amuseerde zich om een
andere reden:  Stapt de Koning net uitgerekend op de twee grootste republikeinen
in de raad af om hen een hand te geven!  schaterde zij over zichzelf en de
GroenLinks-fractievoorzitter.  Overigens mooi dat hij hier langskomt , klonk het
tegelijkertijd gevleid.

We vonden het geweldig, een koning op de troon , zong het schoolkoor van Henk
van der Maten in Wageningen.  Maar toch is deze Koning gelukkig ook gewoon!
Knallende confettibommen deden de beveiligers even opschrikken bij hotel De
Wereld, waar prins Bernhard de Duitse capitulatie bijwoonde aan het eind van de
Tweede Wereldoorlog. Het koningspaar stapte er in een open koets, waarna een
ware zegetocht startte door de gemeente, die jaarlijks op Bevrijdingsdag nog
door veel veteranen wordt bezocht. In de haag van juichende mensen stond een van
de oudste veteranen van het land, voor wie de koninklijke koets even stil hield.

Een veerpontje zette het gezelschap de Lek over naar Vreeswijk, onderdeel van
Nieuwegein, waar een vrolijk schipperskoor het paar verrassend genoeg
verwelkomde met het Limburgs volkslied. Het koninklijk bezoek geeft de
Vreeswijkers overigens langer dan een halfuurtje plezier:  Zo'n 25 jaar hebben
we gezeurd over een nieuw riool en nu kwam het er opeens!  zei Herman Zuurhout
uit de Wierselaan die zodoende weer keurig opnieuw was bestraat.

Daarna volgde een busreis naar de pittoreske jachthaven Marnemoende. Ondanks de
ietwat afgelegen locatie op het platteland, stond het ook hier vol met
belangstellenden. Tineke Jansen uit Nieuwegein is als een speer doorgefietst op
haar elektrische fiets van Vianen naar IJsselstein.  Ik heb de Koning een hand
gegeven in Vianen , roept ze euforisch.  Nu wilde ik ze hier weer zien.  Remco
van Rijn houdt zijn drie maanden oude dochter Saskia boven zijn hoofd.  Ik hoop
dat ze er zo nog wat van mee krijgt , zegt hij glunderend.

De burgemeester van IJsselstein biedt koning Willem Alexander een 'vers paard'
aan, omdat de koning de titel 'baron van IJsselstein' draagt. Volgens traditie
krijgt deze een ros aangeboden. De bruine merrie van twaalf jaar oud werd
spontaan geschonken aan een dierenweide. Meenemen in de bus is immers geen
optie.

De klapper in Utrecht, dat was de Kanaalstraat in de veelkleurige wijk Lombok.
Het werd een passende afsluiting van een geslaagde dag van het vorstelijk paar
tussen de bevolking.

Alle landen zijn hier vandaag één , zei de Marokkaanse bakker Achmed Albuauad,
nadat hij lekkernijen voor het paar had meegegeven. Te midden van alle
enthousiasme deed een spandoekje met de tekst 'Bevrijd de Koning uit zijn gouden
kooi' achteraan in het publiek komisch aan. Terwijl koning Willem-Alexander in
zijn bus stapte, bedacht hij zich. Hij stapte weer uit, om uitvoerig nog wat
handen van de enthousiaste mensen vlak vóór het spandoek te schudden.

Het volgende provinciebezoek trekt op 12 juni door Limburg en Brabant.

LOAD-DATE: 31 May 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              99 of 176 DOCUMENTS



                                  De Telegraaf

                             30 mei 2013 donderdag

'We worden kapotgemaakt. Wie komt ons redden?'

SECTION: 1; Blz. 6

LENGTH: 980 woorden


Door toedoen van dit kabinet onder druk van het machtige Brussel wordt onze
economie kapot bezuinigd. Zelf heb ik 80 euro per maand minder te besteden door
de verhoging van de loon- en inkomstenbelasting. Niemand durft meer iets uit te
geven. Als je heel veel mensen wegbezuinigt, moeten die mensen ook een uitkering
hebben. Heeft het CPB dit kostenplaatje ook meeberekend? Ik denk het niet. We
worden kapot gemaakt door de heren in Den Haag. Wie komt ons redden? Als de
banken en de hoge heren maar graaien, waarom worden wij als gewone mensen dan zo
hard geraakt? Waarom komen de schuldigen niet aan de beurt?

Marianne van Wijk

Moeizaam  Als medewerkers van C&A wachten mijn collega's en ik al ruim vijf jaar
op een cao en een bijbehorende inflatiecorrectie, dus een moeizaam cao-seizoen
(Fin.Tel. 28/05) erbij maakt ook niet veel meer uit!

Erick van Dijk, Noordwijk

Korting  Als AOW'ers uit angst voor korting (WUR 29/05) stoppen met mantelzorg
en dit overlaten aan betaalde beroepskrachten, dan wordt toch het
tegenovergestelde bereikt van wat er wordt gepredikt door allerlei politieke
bobo's. Hoeveel gratis zorg kan je krijgen als je dit niet tegenwerkt.

J. Koevermans, Lelystad

Neerwaarts  Kan die whizzkid op Financiën eens uitleggen waarom een land als
Frankrijk twee jaar extra de tijd krijgt (neemt) om zijn financiën op orde te
brengen en Nederland maar een jaar? Waarom is een intentieverklaring van België
al genoeg? Bezuinigingen (belastingverhogingen) leiden tot een verdere hand op
de knip en dat zal weer leiden tot nieuwe belastingverhogingen. Wij zitten in
een neerwaartse spiraal en komen er met deze regering niet uit. Wegwezen dus.

P. van der Heijden, Barendrecht

Terugbetaling  De advocaat-generaal heeft de Hoge Raad geadviseerd onze geliefde
overheid snoeihard op de vingers te tikken inzake de nu gevoerde processen tegen
zwartspaarders; dit omdat zij de identiteit van de tipgever niet wenst te
onthullen. Daardoor zouden boetes en naheffingen mogelijk onterecht zijn en
middels een rechterlijke uitspraak teruggevorderd kunnen worden. Wie echter ook
maar één seconde denkt dat onze overheid tot terugbetaling zal overgaan, is
krankzinnig of een onverbeterlijke optimist, want onze tolgaarders erkennen maar
één uitspraak: eens gegeven blijft gegeven.

R.F. Meihuizen, Driebergen

Heilloos  Dijsselbloem heeft gezegd dat je geen whizzkid hoeft te zijn om te
zien dat het niet goed gaat en dat daarom weer extra bezuinigd (lees:
lastenverzwaring) moet worden. Je hoeft zeker geen whizzkid te zijn om te
snappen dat deze heilloze politiek van bezuinigingen de economie nog verder in
het slop helpt.

Ruud Buddenberg,

Bovenkarspel

Visie  Onze staatssecretaris blijkt een man met een visie. Hij wil de
gevangenissen sluiten en afbreken om het begrotingstekort terug te brengen. Het
OM echter laat ons weten dat er duizend jeugdbendes actief zijn, een beetje
bende heeft toch wel minstens vijf leden, dat zijn dus 5000 criminelen in
opleiding. Als de politie nou net zo actief is met het pakken van deze
criminelen als met snelheidsovertreders dan hebben we cellen nodig. Maar dat kan
niet, die zijn afgebroken, dan maar allemaal een enkelband. Maar als ze die nou
doorknippen, ja dan gaan ze de gevangenis in, o nee dat gaat niet meer. Wat dan?
Dan zal Teeven ze vermanend toespreken en is alles weer opgelost.

Fred Ohm jr., Benidorm

Schopaffaire  Het zaaien van gerede twijfel door de advocatuur in ons land, dit
in het belang van de cliënt, belemmert zo langzamerhand de waarheidsvinding die
uiteindelijk centraal zou moeten staan in de rechtsgang. Hopelijk zijn de
rechters nog verstandige mensen die niet meegaan in deze juridische spelletjes
en worden de daders in deze schopaffaire op een passende manier gestraft.

H. de Roode, Sneek

Zorgkosten  Wat zeuren zij nu? 30.000 arbeidsplaatsen bezuinigen kan toch
makkelijk als al die overbodige dikdoeners, besturen, directeuren, voorzitters
en managers door een reorganisatie ontslagen worden? Alle broodnodige
verzorgsters kunnen dan hun werk blijven doen en waarschijnlijk nog beter. Laat
nu eens (eindelijk) een echte manager opstaan!

J. Duin, Burgh-Haamstede

Koers  Het feit dat Jan Pronk de PvdA verlaat, is een bewijs dat die partij op
de goede weg zit. Wie altijd gelooft in de goedheid van de mens, komt namelijk
bedrogen uit. De PvdA laat zien dat zij, naast sociaal, ook realistisch is.
Blijkbaar past die koers niet in het straatje van Pronk en is zijn vertrek dus
een zegen.

Henk Versteeg, Nunspeet

Aegon  Aegon belooft mij al vanaf 2011 compensatie op te veel betaalde kosten
voor mijn beleggingsverzekering. Inmiddels is de verzekering tot uitbetaling
gekomen in 2012. Aegon heeft mij al diverse malen, schriftelijk, beloofd om
e.e.a te regelen. Echter nog steeds is dat niet gebeurd, iedere keer schuift men
de afgesproken einddatum op met als argument dat het ingewikkeld is. Mijn
stelling is dat Aegon de afwikkeling stelselmatig traineert. De grote reus heeft
niets geleerd van het verleden en kreten als zorgvuldigheid, zorgplicht en
klantbelangen worden geslaakt om media en politiek in slaap te sussen. Intussen
is de gewone man de klos.

André v.d. Burg,

Spanbroek

Naam  In uw krant las ik dat zeven Marokkaanse jongens in Culemborg werden
opgepakt vanwege hun aandeel in de straatterreur. De buurt is bang en durft niet
te praten, anderen overwegen om te gaan verhuizen. 'Abdul' woont hier al jaren
met zijn gezin en heeft nergens last van. Volgens mij zit daar de oplossing. Het
tuig houdt 'Abdul' buiten beeld, 'Barry', 'Kees' en 'Jeanette' echter niet.
What's in a name?

F. Pinter, Sittard

Afschuivertje  Naast de ziektekostenverzekering komt er nog een afschuivertje
aan: velen betalen hun energierekening niet, voor welk tekort ook hier de
betalende klant kan opdraaien. Tientallen miljoenen zijn ermee gemoeid! Beste
betalers van Nederland: neem er nog maar een bijbaantje of twee bij!

G. Marina, Oegstgeest

LOAD-DATE: 29 May 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              100 of 176 DOCUMENTS



                                  De Telegraaf

                              29 mei 2013 woensdag

'In Brussel wordt Europa op z'n kop gezet'

SECTION: 1; Blz. 6

LENGTH: 968 woorden


Dat de Zwitsers immuun zijn voor recessie in de eurozone (Fin.Tel 28/05)
verbaast mij niets. Zij namen immers maatregelen, die alleen kunnen als je nog
baas bent over je eigen munteenheid. Geen geld hoeft af te staan aan zuidelijke
landen die er niets van bakken. Zij hoeven geen andere Europeanen toe te laten
als zij zelf al genoeg werklozen hebben. De EU zal nooit een eenheid worden
vanwege de grote verschillen in cultuur en  levensstandaard. Brussel is de
plaats waar Europa letterlijk op z'n kop wordt gezet, ten koste van de
hardwerkende  belastingbetalers. Waar duizenden EU-ambtenaren méér verdienen dan
onze eigen minister-president. Waar lobbyisten de dienst uitmaken. De enige
manier om als burger een vuist te maken is stemmen op een partij die zich afzet
tegen dit miljarden verslindende eurofiele gedoe.

E. Ventriel, Leeuwarden

Driekleur  Het kabinet kan veel verweten worden, maar niet dat zij de
Nederlandse driekleur niet hoog houdt. Het rood wordt ingevuld door de PvdA, het
blauw door de VVD. Het wit tenslotte door het ontbrekende kabinetsbeleid.

Marc de Witte, Steenderen

Verzet  Het was een verademing om te lezen dat onze minister van Financiën zich
heeft verzet tegen de verhoging van de salarissen van de top van de ING-bank.
Volgens mij is hij de eerste minister die een dergelijke actie heeft ondernomen
en zich door de zogenaamde financiële vaklui niet heeft laten chanteren met
vertrek naar het buitenland waar betere salarissen zouden worden betaald. Het
kan ook zijn dat de deskundigheid van onze financiële top op een zodanig niveau
ligt, dat het buitenland geen interesse heeft.

Toon Scheffelaar

Polder  Ik stel voor dat er voor de politici in ons land permanent een kapper
aanwezig is op het Binnenhof, zodat zij als ze in het openbaar verschijnen, er
niet uitzien alsof ze net een fietstocht door de polder hebben gemaakt.

M.L. Uittenbogaard-Schmid,

Berkel en Rodenrijs

Lofzang  Toen ik laatst mijn zolder opruimde, kwam ik nog een boekje tegen met
als titel 'Van gulden naar euro'. Op pagina 7 werden de voordelen van de euro
hemelhoog geprezen: groei van de werkgelegenheid, lagere inflatie en
rentevoeten, stabiele wisselkoersen en lagere overheidstekorten en
staatsschulden. Deze lofzang kwam uit de koker van het toenmalige kabinet,
ondanks de vele waarschuwende geluiden die toen al bestonden. Wat de
werkelijkheid gebracht heeft is nu gevoeglijk bekend: van het meeste is juist
het tegendeel uitgekomen. Het Noorden betaalt en het Zuiden strijkt op; dit
alles onder het wakend oog van Brussel.

S.P. Boltjes, Lieshout

Nog meer  Is het een idee voor de PvdA om het fietsplaatje weer in te voeren,
zodat de burger nog meer geld afhandig gemaakt kan worden.

Berend Otten, Zuidwolde

Wassen neuzen  Recent las ik, dat premier Rutte van mening is dat hij met zijn
ploeg het beste naoorlogse kabinet vormt. Een reden om het te vereeuwigen voor
het nageslacht, misschien bij Madame Tussaud?

R.A. Otten, Neuenhaus (D)

Beter  Er wordt steeds weer gesuggereerd dat ons land een zakenkabinet nodig
heeft. Wat zou u zeggen van een paar ex-bankiers die hun zakken al vol hebben.
Wat zou u denken van een paar andere zakenlieden die over de rug van de
consument rijk geworden zijn. Denkt u dat deze mensen beter of eerlijker zijn
dan die die nu in de regering zitten?

C. Rietveld, Amstelveen

Fout  Holleeder opgepakt in jacht op fout geld (Tel. 28/05). Ik ken veel soorten
geld, zwart, wit, vals, elektronisch, bloed-, giraal, metaal, papier en
vakantie-, maar van fout geld had ik nog nooit gehoord. Volgens mij klopt hier
iets niet, mensen kunnen fout zijn maar geld niet!

J. Arentshorst, Woerden

Reclamebureau  De PvdA wil extra geld voor de publieke omroep. Ik zou zeggen:
begin eens bij de zakkenvullers van jullie reclamebureau, inderdaad de
kleinverdieners van de VARA.

Fred Slobbe, Zwaag

Herhalen  Het moet toch niet gekker worden; tv-taks van 8 euro om de extra
bezuinigingen op de omroepen te verzachten! Worden dan wel de hele zomer de
programma's uitgezonden die nu vier maanden van de buis zijn? Neem Wakker
Nederland met hun ochtendprogramma, al drie weken niet meer te zien, DWDD drie
maanden uit de lucht en ga zo maar door. Maar gelukkig gaan ze de Lama's uit
2008 herhalen! Het wordt hoog tijd dat het systeem op de schop gaat en de
verdiensten verminderen, dan worden er ook geen lange vakanties meer gepland.

H. Kater, Wateringen

Schoon  Binnenkort worden wij weer geconfronteerd met de Tour. De Tour die voor
ons allen zoveel aan glans verloor. Met weemoed denken we terug aan de tijd dat
we zelfs vrijaf namen om de finish te zien. Gedaan is het met het sprookje. Ons
is iets afgepakt wat niemand kan teruggeven: het geloof in schoon. Het blijkt
namelijk onmogelijk om wekenlang op een biefstuk en een bord brinta
categoriebergen te beklimmen. Stom eigenlijk dat we dat vroeger wel geloofden!
Wie kan nog een schone winnaar garanderen? Nee, het is gebeurd. Maar het is wel
jammer, eeuwig jammer.

Bob Smith, Hollandsche Rading

Eten  Ik erger mij heel erg omdat iedereen, krant, tv, alles afkraakt wat ons
eten betreft. Niks is meer goed. Wij aten vroeger maar aan, alles was goed. Ik
ging er ook niet aan dood, zelfs niet van het vette eten wat ik nu nog doe.
Heerlijk.

J. Uijttewaal, Abcoude (91 jaar)

Embargo   Brussel heeft besloten om het wapenembargo tegen Syrië op te heffen.
De zoveelste niets-aan-de-hand-besluiteloosheidsafspraak uit Brussel. De
oppositie in Syrië mag zich extra bewapenen zonder dat Brussel zich ooit heeft
afgevraagd wie die oppositie nu eigenlijk is. Terroristen, jihad-, of
sharia-strijders? Niemand weet het precies. En om nu aansprakelijkheid te
ontlopen is Europa niet zelf van plan om wapens te gaan leveren. Weer veel
geblaat en totaal geen wol, maar hadden we eigenlijk iets anders verwacht van
het Brusselse zijdensokkengezelschap.

Cees J. Roos, Sneek

LOAD-DATE: 28 May 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              101 of 176 DOCUMENTS



                                  De Telegraaf

                              28 mei 2013 dinsdag

'Niet denken in problemen, maar in oplossingen'

SECTION: 1; Blz. 6

LENGTH: 954 woorden


Jaarlijks zijn 7000 kinderen de dupe van een vechtscheiding (Tel 25/5). Als
mensen besluiten om niet meer samen door het leven te gaan, zullen ze het
verleden achter zich moeten laten en vooruit moeten kijken. Richt de blik op de
toekomst en denk met verstand in oplossingen, niet in problemen. Daar hebben de
kinderen baat bij, maar je hebt er wel beide partijen voor nodig.

Marcel de Wit

Vechtscheiding  Ik ben vijf jaar geleden gescheiden van mijn man. Als ik vast
zou hebben gehouden aan waar ik recht op had, dan zou het ook een vechtscheiding
zijn geworden. Ik ben ervan overtuigd dat als je echt loslaat en opnieuw begint
zonder je hand op te houden bij je ex, er een nieuwe kracht en trots ontstaat om
verder te gaan! Onze kinderen zijn uit liefde geboren. Zij vragen er niet om dat
ouders uit elkaar gaan. Het is al moeilijk genoeg.

Astrid Timmer

Compliment  Ik wil minister Schippers complimenteren met het aanpakken van
fraudegevallen in de zorg, die tot nu zijn ontdekt. Nu nog laten zien dat u een
echte volksvertegenwoordiger bent. De premies mogen de komende jaren niet
omhoog. Ik neem aan dat teruggave van jaren te veel betaalde (lees gestolen!)
premie wel een utopie zal zijn. Ik hoop dat alle media, onderzoeksbureaus en
klokkenluiders doorgaan met de opsporing en openbaarmaking van frauduleuze
handelingen in de zorg. De hoge zorgpremie is voor velen niet meer te betalen.

A.van Bodegom, Mijdrecht

Competentie  De VVD heeft overeenstemming bereikt over het tekenen van een
integriteitsverklaring. Integriteit is voor mij vanzelfsprekend, zeker in dat
soort functies. Men had beter een competentieverklaring met bewijsstukken kunnen
eisen. Dat was veel beter geweest voor het land. Maar ja wat je niet hebt

Chris Cats, Almere

Zorgplicht  Ik heb in de jaren zestig 1,5 jaar mijn militaire dienstplicht
vervuld. De kosten van de zorg lopen uit de hand. De zorghulp wordt steeds
minimaler, maar is wel nodig. Jongeren die hun studie hebben afgerond, zouden
een jaar een zorgplicht kunnen volbrengen en net als wij dat hebben gedaan, even
hun carrière uitstellen. Het zou een waardevolle ondersteuning in de zorg kunnen
zijn.

C.A. Thijssen, Sassenheim

Duitsland  Dat de economie van Duitsland het beter doet dan de onze is niet zo
vreemd. Niet alleen staan deze politici voor hun denkbeelden maar ze proberen
deze ook uit te voeren. Iets waarvan ze in dit land nog wat kunnen leren. Ook
zijn de auto's en de benzine goedkoper dan in ons land. Mark Rutte hoopte dat we
massaal auto's zouden aanschaffen. Maar daar moet je als Nederlandse consument
wel geld voor hebben. Door alle lastenverzwaringen kan ik geen auto meer kopen.
Als Den Haag mij nu de beloofde 1000 euro geeft, maak ik ze wel op. Hoe simpel
kan het zijn.

J. Elbersen, Veldhoven

Kooktips  Minister Schippers gaat kooktips geven aan de burgers (Tel.25/5).
Waarschijnlijk zouden diezelfde burgers liever zelf bespaartips aan de minister
geven omtrent het besteden van ons belastinggeld.

M. van der Graaf,

Tuitjenhorn

Antibiotica  De ESBL-bacterie zit nu ook op het rund- en kalfsvlees. Oorzaak:
het overmatig antibioticagebruik in de reguliere veeteelt. Dan maar een stukje
scharrelvlees. Maar ook daar komt de ESBL in voor, terwijl de biologische boer
niet of nauwelijks antibiotica gebruikt. Begrijpt u het nog?

Astrid Roijen, Amsterdam

Motor  Elke economie heeft een 'motor' nodig, waarbij de overheid de
belangrijkste stimulant is. Wat de EU nu met al de door haar opgelegde
bezuinigingen wil, is hetzelfde als aan de fabrikant van een nauwelijks
vooruitkomende auto zeggen: 'Bouw maar een kleinere motor in, dan gaat de wagen
beter vooruit'. Hoe kan het dat politici maar niet zien dat we in een
neerwaartse spiraal beland zijn?

Alex Hendriks, Steenokkerzeel

Kachel  Mei loopt ten einde en de kachel slaat weer eens aan. Maar gelukkig
hebben we te maken met de opwarming van de aarde, anders zou het nu 10 graden
vriezen.

Ron Koster, Hoogwoud

Onvoldoende  Vooraanstaande economen geven Mark Rutte een dikke onvoldoende.
Vooruit Mark, moet je niet de eer aan jezelf houden en aftreden. Laat er een
zakenkabinet komen. We hebben vakmensen nodig om het land te besturen, geen
amateurs.

Randshuizen, Nieuw-Vennep

Bewaren  Weer een verhaal over zielige ouderen die geen geld hebben om
kleinkinderen cadeautjes te geven (Tel.25/5). Als 66-jarige maak ik deel uit van
de generatie die de economie sterk heeft zien groeien, er was schaarste op de
arbeidsmarkt, de prijzen van de huizen stegen, de financiële markten floreerden
en de lonen zijn gestegen. We kenden alleen maar welvaart. In een beschaafde
samenleving horen mensen die zich niet kunnen redden, geholpen te worden. Wie
daar niet bij horen kunnen zelf een levenskeuze maken. Mijn opa, die geen AOW of
pensioen had, zei al:  Wie wat bewaart, heeft wat.  Daar is onze generatie zeker
toe in staat geweest.

Wim van den Heuvel, Volkel

Nobel  Het is een nobel streven van de VVD om het woord 'integriteit' hoog in
het vaandel te dragen. En ik maar denken dat dit eigenlijk iets vanzelfsprekends
zou moeten zijn bij politieke ambtsdragers, van hoog tot laag. Blijft nog over
het woord 'naïviteit'. Wat doet de VVD daar mee?

J.C. Fischer, Purmerend

Kapper  Minister Jet Bussemaker (Onderwijs) is de laatste tijd regelmatig in het
nieuws. Het valt mij op dat zij klaarblijkelijk geen tijd heeft om naar de
kapper te gaan. Het onderwerp van de diverse interviews is mij totaal ontschoten
doordat ik constant werd afgeleid door die ene pluk haar die steeds in haar oog
zat.

Ria Schot-de Wit, Tholen

Tekort  Als alle fraude in Nederland wordt aangepakt is er geen begrotingstekort
meer, maar een overschot. Regering als u geloofwaardig wilt zijn, doe er wat
aan. De gewone burger heeft al te veel ingeleverd.

W. Baron,

Oosterwolde

LOAD-DATE: 27 May 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              102 of 176 DOCUMENTS



                                  De Telegraaf

                              25 mei 2013 zaterdag

'Opgescheept met miskleun die zich coalitie noemt'

SECTION: 1; Blz. 2

LENGTH: 971 woorden


De Kamer slikt de praatjes van minister Schippers, is ontroerd door de huilbui
van staatssecretaris Weekers, maakt zich boos, is ontdaan, is ongerust en ga zo
maar door en ze blijven maar aanmodderen. Van de kreet 'geen woorden maar daden'
hebben ze kennelijk nog nooit gehoord, Ik denk dat al die praatjesmakers gewoon
geen regeringsverantwoordelijkheid durven nemen, daarom blijven wij opgescheept
zitten met deze miskleun die zich coalitie noemt.

H. Robèrt, Rhenen

Belgisch  Het moet niet gekker worden. Het ene na het andere bouwbedrijf gaat
failliet en de werkloosheid loopt op. Wat doet Prorail? Dat laat een Belgisch
bouwbedrijf het station in Tilburg voor EUR 13 miljoen euro opknappen. Wat had
een Nederlands bedrijf dit graag gedaan. Hiermee hadden ze tot 2016 aan het werk
gekund. Wat geven we toch weinig om ons eigen land.

Theo Hageman, Eindhoven

Incidentjes  Een Zweedse en een Deense cartoonist worden nog steeds bedreigd
vanwege hun Mohammed-cartoons. Toneelstukken die niet worden opgevoerd vanwege
bedreigingen, schilderijen verwijderd uit een gemeentehuis omdat bepaalde
gelovigen er aanstoot aan nemen, een Engelse soldaat op straat afgeslacht in de
naam van Allah, een wijk in Den Haag waar steeds meer shariawetgeving heerst,
een Joodse school plaatst geen gedenkteken voor in WO II weggevoerde mensen
omdat de moslims in de buurt dat niet zouden accepteren, en de school was al
bedreigd vanwege een aankondigingsbord over een aantal lezingen over de oorlog,
etc. etc. Islamisering? Welnee  gewoon een aaneenschakeling van structurele
incidentjes.

B. Weijsman, Amsterdam

Verademing  Wat een verademing, de nieuwe column van Nausicaa Marbe. Hier kunnen
de heren Asscher en Van Aartsen van leren dat je niet altijd de zaak moet
bagatelliseren en meer moet opkomen voor alle mensen van de Schilderswijk.
Aanpakken! De tijd van pappen en nathouden is voorbij.

H.G. Bus, Assen

Ramp  We weten al héél lang dat intensieve veeteelt een ramp is voor mens en
dier. Vreemd hè, dat de overheid, die het toch zo goed met ons voorheeft, al die
jaren slechts toekijkt en alleen geïnteresseerd is in de belastinginkomsten.
Drastische maatregelen in de voedselschandalen lijken onmogelijk, zeker met de
huidige EU-dictatuur.

Mw. Schmid, Berkel en Rodenrijs

Voordelen   De wat fris aandoende meimaand brengt ons ten minste twéé voordelen:
we blijven nog even verschoond van die idiote halve en driekwartsherenbroeken en
we worden in het straatbeeld niet vergast op vrouwen en meisjes die erbij lopen
alsof ze in een paaldansclub acteren.

Willem Vizee, Tiel

Ongepast   Premier Rutte staat schaterlachend op de foto n.a.v. het topoverleg
tussen Duitsland en Nederland. Ik begrijp niet dat de heer Rutte met alle
economische ellende in Nederland nog zo uitbundig durft te lachen. Hij schijnt
de dagelijkse ellende bij Jan met de Pet niet te voelen. Ik hoop dat hij niet
vergeten is aan de Duitsers te vragen hoe de economische problemen in Nederland
opgelost kunnen worden. Zelf kan hij het niet.

Kees de Vries, Maasdam

Schamen  Terwijl in Nederland volop fraude gepleegd wordt, bonussen en veel te
hoge salarissen worden verstrekt, de winkelschappen uitpuilen met onze z.g.
levensbehoeften, ontelbaar veel mensen zich in allerlei bochten wringen om een
uitkering, toeslag c.q. teruggave en/of vermindering te realiseren, er meer dan
zes miljoen auto's rondrijden, de medische zorg misschien toch niet zo slecht
is, worden in Syrië gewonden en doden behandeld door 12-jarige kinderen omdat de
artsen gevlucht zijn of gedood door het regime. Misschien ver van ons bed, maar
ook iets om over na te denken, of ons een klein beetje schamen?

Martin Wewer, Nederhorst den Berg

Compliment  Leuke opmerking van Merkel tijdens de bijeenkomst in Kleef:
'Duitsland leert van Nederland'. Ik weet zeker dat ze bedoelde: leer van de
fouten van een ander zodat je ze niet zelf hoeft te maken. Ik weet niet of deze
opmerking als compliment was bedoeld, hoewel Rutte dat wel zo oppakt en dat is
ook weer eens bedenkelijk.

Chris Cats, Almere

Hoofdletters  Minister Schippers wil nu dat de NZA meer druk op de verzekeraars
gaat uitoefenen. Het is al meer dan zes jaar aan de gang dat er op grote schaal
zorgfraude wordt gepleegd en vanaf 2014 gaat er pas echt wat gebeuren. Het is
toch te idioot om over te praten. Wat is Nederland toch voor een land geworden?
Ik zou integriteit met hoofdletters willen schrijven, maar het schijnt meer en
meer uit Nederland te zijn verdreven. Ik ben totaal teleurgesteld.

L.J. van Herk-Mol, Utrecht

Wanbetalers  Er wordt nu van alle kanten geklaagd over de fraude in de zorg. Ik
zou ook graag eens willen vernemen dat ze die lieden die nooit een enkele
zorgpremie betalen eens gaan aanpakken. We praten dan volgens de media wel over
meer dan 300.000 personen die niet willen betalen, maar wel zorg kunnen krijgen.
In deze tijd, waarin je alleen postcode en huisnummer hoeft op te geven alvorens
alle instanties info over je kunnen overleggen, moet het toch niet moeilijk zijn
om alle wanbetalers op te sporen.

G. Spek, Weert

Expertise   Minister Asscher heeft een uurtje rondgelopen in de Haagse
Schilderswijk en geconstateerd dat er niets bijzonders aan de hand is. Hij is
gespecialiseerd in problemen met allochtonen. In Amsterdam heeft hij jarenlang
meegelopen aan de hand van Job Cohen. Samen zijn zij toen ook tot de conclusie
gekomen dat er in Amsterdam niets bijzonders aan de hand was met allochtonen.
Gelukkig voor Den Haag dat er met zoveel expertise is vastgesteld dat er niets
aan de hand is.

Th. Eradus, Hoofddorp

Limburg  De Limburgse coffeeshopeigenaren tonen zich echte Europeanen door aan
alle Europese burgers te willen leveren. Ook vertonen ze een echte
VOC-mentaliteit (alles mag als het maar geld oplevert). Desondanks stuurt
justitie nu politie om hun winkels te sluiten. Snapt u het?

J an van Everdink, Roosendaal

LOAD-DATE: 24 May 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              103 of 176 DOCUMENTS



                                  De Telegraaf

                             23 mei 2013 donderdag

Britten in hart geraakt

SECTION: 1; Blz. 13

LENGTH: 608 woorden


Angst voor meer aanslagen door kleine zelfstandige terreurcellen
LONDEN, donderdag De Britse hoofdstad toonde zich gisteren van een kwetsbare
kant door een aanslag op een militair op eigen bodem.

Vreemden spreken elkaar aan op straat en in de metro, sommigen met tranen in de
ogen. Een gruwelijke aanslag op een militair, op eigen bodem, heeft de Britten
in het hart geraakt. Een van de aanvallers, die te zien is op filmbeelden, zou
de in Groot-Brittannië geboren Michael Adeboloja zijn, die zich bekeerde tot de
islam.

De wijk Woolwich, waar meerdere onderdelen van het Britse leger gevestigd zijn,
was gisteravond grotendeels afgesloten en bij alle Britse legerbases is de
beveiliging opgeschroefd uit angst dat soortgelijke aanvallen op soldaten worden
uitgevoerd.  Mijn hemel, wat voor idioten doen dit?  zegt verpleegster Alison
Ross, terwijl ze voor een lint bij de afgezette straat staat. Door de hele
samenleving is met afschuw gereageerd op de terreuraanslag, waarbij volgens
sommige ooggetuigen de extremisten hun slachtoffer probeerden te onthoofden.

De minister van Binnenlandse Zaken Theresa May heeft Cobra bijeengeroepen voor
een noodvergadering. Cobra is het comité waarin politie, inlichtingendiensten en
de regering samenkomen bij zaken die de staatsveiligheid in gevaar brengen.
Koortsachtig wordt nagegaan of de aanval is gepleegd in opdracht van Al-Qaeda.

Lone wolfs  Gevreesd wordt dat dit het scenario is waar de veiligheidsdiensten
altijd al voor vreesden: een losse terreurcel die, zonder veel voorbereiding,
een kleinschalige aanslag pleegt met grote gevolgen. De afgelopen jaren zijn
meerdere aanslagen tegen Britse militaire doelen op eigen bodem verijdeld, maar
deze aanslag was hoogstwaarschijnlijk niet door de inlichtingendiensten
opgemerkt.

Om twee uur 's middags werd de soldaat, die begin 20 zou zijn, door twee donkere
mannen aangevallen nadat hun auto op een verkeersbord botste vlak bij de
zuidelijke centrumring. Onduidelijk is nog of de mannen de soldaat eerst met hun
auto schepten voor ze hem met messen te lijf gingen. Het slachtoffer liep vlak
bij een kazerne en droeg een T-shirt van Help for Heroes , een stichting die
geld inzamelt voor gewonde militairen, waaruit de mannen waarschijnlijk
opmaakten dat het om een soldaat ging.

Pas na twintig minuten waren gewapende agenten ter plaatse, al die tijd blijven
de daders op de plek des onheils   onderwijl foto's nemend.  We zweren dat we
nooit zullen stoppen met vechten tegen jullie , sprak een van de daders in een
video.  Denk je dat David Cameron wordt neergeschoten als we kogels afvuren,
denk je dat politici gaan sterven? Nee, het is de gewone man, zoals jij, en je
kinderen. Stuur de politici weg. Vertel ze om het leger terug te trekken, zodat
jullie allemaal in vrede kunnen leven.

Toen ze de agenten zagen, vuurden ze schoten af en renden ze met getrokken
messen op hen af, waarna ze werden neergeschoten. Volgens terrorismedeskundigen
wilden de mannen zich laten doodschieten zodat ze als martelaren te boek zouden
staan. Gisteravond waren ze echter allebei nog in leven, zij het dat een van hen
in kritieke toestand in het ziekenhuis lag.

Ondertussen rijzen in de Britse samenleving vragen over waarom het zo lang
duurde voordat de politie ter plaatse was. De terroristen hadden de mogelijkheid
om nog veel meer slachtoffers te maken, maar deden dat niet. Omdat normale
agenten niet gewapend zijn, duurt het doorgaans minimaal een kwartier voor
gewapende eenheden op hun bestemming zijn. Aanvankelijk werd bovendien gedacht
aan een ruzie tussen jeugdbendes, niet ongewoon in Zuidoost-Londen, of aan een
verkeersongeluk.

LOAD-DATE: 22 May 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              104 of 176 DOCUMENTS



                                  De Telegraaf

                              18 mei 2013 zaterdag

Notaris is al bijna Jan Modaal

SECTION: 1; Blz. 27

LENGTH: 650 woorden


UTRECHT   De notarissen hebben wederom een dramatische aanslag op hun inkomen te
verwerken gekregen. Hun inkomen daalt al enkele jaren, maar het laatste kwartaal
gaat het wel heel hard. Het gemiddelde notaris-jaarinkomen is gedaald van66.000
naar43.000, liefst 35% minder en niet erg ver meer boven modaal.  De reden ligt
niet langer alleen maar bij de ingestorte huizenmarkt, notarissen zijn onder de
kostprijs gaan werken om althans een deel van hun vaste kosten nog terug te
krijgen,  stelt hoogleraar Notarieel Recht Nora van Oostrom-Streep,
woordvoerster van de Koninklijke Notariële Beroepsorganisatie (KNB).

De malaise op de woningmarkt houdt onverminderd aan en er zijn voorlopig geen
tekenen dat hier op korte termijn herstel optreedt, dat kan nog wel duren tot in
2015.  In het eerste kwartaal zijn 13% minder hypotheken gepasseerd, de totale
omzet op notariskantoren is met 18% gedaald. We hebben de eerste faillissementen
al gehad, al proberen we dat zoveel mogelijk te voorkomen. Een optie kan
bijvoorbeeld zijn om kantoren te begeleiden in het stoppen, zodat de schade zo
veel mogelijk beperkt blijft en het werk over andere kantoren wordt gesplitst.
Daarnaast wordt ook fors gekort op het personeelsbestand , aldus Van Oostrom.

Veel kantoren hebben hun tarieven neerwaarts bijgesteld om toch nog maar wat
werk binnen te slepen, in feite hetzelfde principe als in de bouw, waar nu ook
onder de kostprijs wordt gewerkt. In het notariaat lijkt nu echter een soort
bodem te zijn bereikt voor bepaalde tarieven. Het aantal kandidaat-notarissen is
sinds het begin van de crisis met 17% gedaald en het ondersteunende personeel is
met een derde ingekrompen, waarvan 9% in de laatste twaalf maanden. Een deel is
al vrijwillig in deeltijd gaan werken om erger te voorkomen.

In een paar jaar tijd is het aantal notariskantoren gedaald van ongeveer 850
naar ruim 800. Het eerste kwartaal van dit jaar verdiende een notaris EUR
11.000, tegen nog EUR 17.000 in het eerste kwartaal vorig jaar. Een paar jaar
terug verdiende een notaris nog ruim een ton.

Er zijn wel een paar nieuwe ontwikkelingen die hoop geven, zoals het
schenkingsrecht. Nu mensen in een verpleeg- of verzorgingstehuis sinds 1 januari
jongstleden door de verhoogde eigen bijdrage in hoog tempo van hun vermogen
worden afgeholpen (het vermogen telt mee met het inkomen, de maximale eigen
bijdrage komt daarmee op EUR 2100 per maand), is er een trend gekomen om
jaarlijks op papier geld aan de kinderen te schenken. Veel mensen vragen hier
momenteel informatie over, maar dat heeft nog niet geleid tot fors meer omzet.
In de naaste toekomst voorzien wij hier wel een opleving.

Ouders kunnen per jaar EUR 5141 op papier schenken, of EUR 51.407 eenmalig als
dat geld wordt gebruikt voor een eigen huis of dure studie en als het kind
tussen de 18 en 40 jaar oud is. Alleen als die EUR 5141 elk jaar fysiek wordt
gegeven is geen notaris noodzakelijk.

Ook komt er steeds meer belangstelling voor levenstestamenten, dus dat je als je
nog helder van geest bent, je laat vastleggen wat er met je moet gebeuren als je
dementeert en zelf geen beslissingen meer kunt nemen. Maar ook die ontwikkeling
staat nog in de kinderschoenen,  aldus Van Oostrom. De politiek zou volgens haar
in elk geval kunnen helpen door niet verder te zagen aan de rol van de notaris
in de samenleving. Die mag niet verder worden uitgehold. Nu staat bijvoorbeeld
al ter discussie of de notaris bij die schenkingen van ouders aan kinderen wel
echt nodig is.  Ik vind dat de politiek een verantwoordelijkheid heeft voor een
goed functionerend notariaat in ons rechtsstelsel. De neergang is begonnen met
het loslaten van vaste tarieven om de concurrentie te bevorderen, maar een
terugkeer naar vaste tarieven zit er echt niet meer in, dat begrijpen wij ook
wel. Maar de politiek moet oppassen met die 'passeermonopolies' die het
werkterrein van notarissen verder uithollen.

LOAD-DATE: 17 May 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              105 of 176 DOCUMENTS



                                  De Telegraaf

                              17 mei 2013 vrijdag

'Ontwikkelingshulp alleen in tijden van overvloed'

SECTION: 1; Blz. 6

LENGTH: 966 woorden


Ik gun de bevolking van Mali graag de extra 12 miljoen euro ontwikkelingshulp.
Ontwikkelingshulp is gerechtvaardigd in tijden van overvloed. Ik had veel liever
gezien dat de regering die extra 12 miljoen gebruikt zou hebben om de woningbouw
in Nederland op te starten, voor verbetering van de zorg, etc. In geval van nood
gaan de noden van eigen volk helaas voor. Dit kan je als regering niet maken. De
bevolking zit werkloos thuis en desondanks gaan er scheppen met geld naar Mali,
Cyprus, Griekenland en de EU. Het is niet uit te leggen dat er wel 12 miljoen is
voor Mali, maar geen cent om de eigen woningbouw te financieren.

Kees de Vries, Maasdam

Kwaliteit  Typisch weer Nederland: klagen over het feit dat een Nederlandse
fabrikant flink geld verdient in het buitenland. Lijkt mij persoonlijk reden tot
feest; een prima boost voor de economie. Maar klaarblijkelijk toch reden tot
klagen van de Nederlandse consument, omdat het, letterlijk, in hun eigen lege
winkelstraatje komt. Diezelfde mensen willen graag voor een dubbeltje op de
eerste rang zitten. Kwaliteit kost geld mensen! Ik kan alleen maar blij zijn dat
ze dit in China wel weten te waarderen.

Wendy Koekoek, Kerkenveld

Uitstekend  De heer Weekers gesteund door de heer Opstelten voegt de daad bij
het woord en laat serieus alle, maar dan ook alle fraudeurs oppakken en
achtervolgen, zodoende behoeden zij de heer Teeven voor het sluiten van
penitentiaire inrichtingen, invoeren van discutabele enkelbandjes en zeer veel
ontslagen van uitstekend functionerende bewaarders. Ook uitstekend voor het
rechtvaardigheidsgevoel van ons, de gewone burger.

L. van Dobben,

Wassenaar

Drugshandel  Met interesse las ik het verslag over de afname van de illegale
drugshandel in Midden- en West-Brabant (Tel.14/5). Eindelijk eens iets
positiefs. Onlangs lazen we in deze krant dat diverse burgemeesters in andere
gedeelten van Brabant en Limburg oogluikend drugstoeristen hun gang laten gaan.
Nog opvallender zijn de plannen van sommige gemeenten om zich actief te gaan
betrekken in het telen van wiet. Is de volgende stap in deze gemeenten een nieuw
loket in het gemeentehuis, alwaar na het trekken van een nummertje wiet kan
worden aangeschaft?

Jan Schapers, Hilversum

Tweede Kamer  Onder druk van de Tweede Kamer zijn fraudegevoelige wetten
gemaakt, die anders wellicht helemaal geen doorgang hadden gevonden. Iedereen
waarschuwde er tegen, maar de Tweede Kamer wist het beter. Nu wordt er op grote
schaal gefraudeerd en krijgt de huidige staatssecretaris de schuld. De Tweede
Kamer is de oorzaak van deze situatie en niet de staatssecretaris. Blijkbaar
spelen er andere factoren mee bij de gekozen volksvertegenwoordigers die weinig
verstand van zaken lijken te hebben.

A.K. van der Staal,

Ridderkerk

FNV  In het nieuwe beleid van de FNV wordt de aandacht gericht op jongeren. Zijn
ze bij deze vakbond dan vergeten dat de oudere generatie de FNV groot heeft
gemaakt? Deze generatie ging de straat op met Wim Kok. Het waren de
havenarbeiders, de mensen uit de bouw en alle werkers die met zwaar werk hun
brood moesten verdienen, die voor een bloeiende bond zorgden. Mede door hun zwak
beleid worden ouderen nu maandelijks gekort op hun zuur verdiende AOW. Als wij
niet meer interessant zijn voor de FNV, roep ik gaarne alle ouderen op hun
lidmaatschap op te zeggen en te kiezen voor de ouderenbond ANBO. Misschien dat
dat helpt tegen het uitkleden van de ouderen.

F.C. Buys,

Mijdrecht

Parasieten  Nederland is een willoos weekdier dat   gekweld door talloze in- en
uitwendige parasieten   nauwelijks nog kan bewegen. En zijn hersencellen zijn
zodanig aangetast dat hij weigert de noodzakelijke tegenmaatregelen te nemen.

B.S. Engelbert, Assen

Songfestival  Zaterdag gaan we vol spanning voor de televisie zitten. Hopen dat
we verliezen met het prachtige lied van Anouk. Want als we winnen, kost dat
volgens TROS-directeur Peter Kuipers veel te veel geld. Dat alle
songfestivalliefhebbers Anouk de winst gunnen, maakt hem niet uit. Dat we al
jaren op een goed lied zitten te wachten, doet er niet toe. Als de kijkcijfers
maar wel goed zijn...

A. Vink,

Noordwijk

Koekje  Het staat mij nog goed voor de geest dat een werkneemster bij AH
ontslagen werd omdat ze af en toe een koekje at. Diverse supermarkteigenaren,
onder wie bij AH, steken geld in eigen zak doordat zij via de achterdeur
babymelk verkopen aan handelaren die het weer verkopen aan de Chinezen. Er is
hiermee duizenden euro's gefraudeerd, het zal mij benieuwen of er nu ook
ontslagen vallen.

T. Pasterkamp,

Emmeloord

Cijfers  Ook nu wordt de Nederlander door de overheid weer betere cijfers
voorgespiegeld dan ze werkelijk zijn. De afgelopen jaren werden werkenden
aangemoedigd om als zelfstandige te gaan werken. Het merendeel van deze mensen
zit nu zonder opdracht, c.q. werk, thuis. De werkloosheidscijfers zijn dus vele
malen hoger dan nu wordt gepubliceerd. En geen regering of partij die hier eens
aandacht aan besteedt.

Hans Wink, Gorinchem

Toekomst  Een verstandige meid is op haar toekomst voorbereid. En hoe ziet die
toekomst er dan uit? Fulltime werken, kinderen verzorgen en opvoeden, ouders
bijstaan en boodschappen doen voor behoeftige buren. Zo, althans, wordt van
regeringswege gepropageerd. Meiden, hebben jullie nog zin in die toekomst?

K.H. van der Meij,

Huizen

Debat   Ik vraag me af of de kiezers van VVD en PvdA wel zo blij zijn met de
uitkomst van het debat rond staatssecretaris Weekers. Van de VVD kan ik me
voorstellen dat ze de motie van wantrouwen niet steunen, maar de PvdA heeft dit
slechts gedaan om nieuwe verkiezingen te voorkomen. Ze weten dat ze dan fors
zullen verliezen. Ik heb sinds de Tweede Wereldoorlog niet zo'n slecht kabinet
meegemaakt. Deze regering bestaat uit baantjesjagers die, als ze eenmaal zijn
gekozen, de kiezers aan hun lot overlaten.

J. Gravekamp,

Den Haag

LOAD-DATE: 16 May 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              106 of 176 DOCUMENTS



                                  De Telegraaf

                             16 mei 2013 donderdag

Tweederangs wachten in VS

SECTION: 1; Blz. 13

LENGTH: 285 woorden


Het is eenvoudig om je in New York een tweederangsburger te voelen. Probeer maar
eens een trendy nachtclub of restaurant te bezoeken zonder contacten. Grote kans
dat je wordt geweigerd. In het gunstigste geval mag je achteraan sluiten bij het
lullige rijtje van het gewone volk achter een paaltje met een koord.

De Amerikaanse band Eels schreef er een prachtig nummer over: Guest List. Het is
het treurige verhaal van de gewone man die niet tot de mooie of invloedrijke
mensen behoort en daarom nooit op de gastenlijst staat en dus nergens
binnenkomt.

Dat is nu eenmaal het lot in New York waar het bijna altijd dringen is. Of het
nu om een nieuwe expositie, een tenniswedstrijd op Flushing Meadows of zelfs een
bezoek aan de top van het Vrijheidsbeeld gaat.

Wat daarbij opvalt, is dat er altijd mensen zijn die nooit in die lange kolommen
hoeven te staan. Ze mogen zo doorlopen of krijgen een apart, veel korter rijtje.
Je ziet het ook steeds vaker bij de paspoortcontrole op de vliegvelden. Vroeger
was er alleen een aparte ingang voor diplomaten en stewardessen en piloten. Nu
is er een voor eerste klas, priority class, mensen met een vaste klantenpas, of
personen die al bij het inchecken extra hebben betaald om sneller door te kunnen
lopen. De rest verbijt zich in de queue.

In de pretparken zijn de rijen vaak het langst. Je kunt er voor veel geld ook
een pas kopen die je een snellere doorgang garandeert, maar er blijken mensen te
zijn die een nog creatievere methode bedenken. Ze huren een invalide in en
presenteren die als familielid, waarna ze de sliert wachtenden mogen passeren.

Het tarief voor een gehandicapt hulpje: 130 dollar per uur.

Wachten: het is voor de dommen en de armen.

buitenland@telegraaf.nl

LOAD-DATE: 15 May 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              107 of 176 DOCUMENTS



                                  De Telegraaf

                              11 mei 2013 zaterdag

Waar is de dorpsgek?

SECTION: 1; Blz. 7

LENGTH: 969 woorden


Er was eens een tijd in ons land dat allerlei zaken, met uitzondering van seks,
nog vrijelijk in het openbaar genoemd mochten worden. Iemand die geestelijk
gestoord was, werd door iedereen 'gek' verklaard. Daar deed ook de geneeskunde
aan mee, en zulk een psychiatrisch patiënt kon dan opgenomen worden in een
'gekkenhuis', zoals vroeger klinieken voor geestelijk gestoorden werden genoemd.
Het waren vaak vreselijke inrichtingen waar grove middelen werden gebruikt om
lastige patiënten rustig of minder gevaarlijk te maken. In onze taal zijn
daarvan onder meer nog de begrippen 'dwangbuis' en 'spanlaken' behouden
gebleven.

In kleine gemeenten, en vooral in plattelandsdorpen, was er lang geleden al zo
veel menselijke compassie dat gestoorde inwoners konden rekenen op een soort
collectieve sociale aandacht van de 'normale' burgers. Er werd naar de patiënten
omgekeken, ze kregen te eten en te drinken, warme kleding in de winter en vaak
ook werden ze gewoon bij een gezin in huis genomen. Ze waren de 'dorpsgek' en
konden als zodanig rekenen op een soort collectieve bescherming. Dat systeem
bestaat in sommige landen nog steeds.

Maar naarmate onze samenleving zogenaamd beschaafder en meer ontwikkeld raakte,
mocht het allemaal niet meer. De gek werd niet eens meer een psychiatrische
patiënt maar 'een cliënt met alternatieve mogelijkheden' , die door
overheidsinstanties levenslang onder controle kwam te staan. Dat echter wil nog
niet zeggen dat wij ze nooit meer te zien krijgen. Wij zien ze thans terug in
een heel andere vorm, namelijk als politicus of als manager. En alleen aan hun
kleding en optreden is nog te zien door wat voor soort partijdisciplinaire
afwijking de vroegere dorpsgek eigenlijk getroffen is. Zo zijn er de 'open
overhemd gekken', de 'dasloze neuroten', de 'gymschoenmaniakken' en de
'microfoonspuwers'.

De moderne psychiatrie is er niet in geslaagd het aantal geciviliseerde
dorpsgekken te verminderen. Erger nog, hun aantal neemt toe, in de vorm van
bestuurders en managers. Vaak van wie wij de functies niet dan met de grootste
moeite kunnen onderscheiden. Meestal alleen op basis van hun woordgebruik. Dit
alles speelt zich thans al enige jaren af op het gebied van de fusieplannen voor
onze landelijke provincies.

Napoleon  Zoals bekend heeft de vroegere wetenschapper in de
ontwikkelingsgenetica prof. dr. Ronald Plasterk zich als minister van
Binnenlandse Zaken en Koninkrijksre-laties geworpen op een reeds uit de tijd van
Napoleon stammend plan, namelijk de fusie van onze huidige twaalf provincies tot
vijf grote eenheden, die dan 'landsdelen' moeten worden genoemd. En waarom moet
dat dan? Op dit soort vragen heeft onze nationale managementclub Nijenrode aan
de Vecht uiteraard het nietszeggende antwoord al jarenlang klaarliggen, namelijk
'omdat de omvang van onze provincies niet meer past bij het huidige takenpakket'
. Maar ook 'omdat de nieuw ontstane landsdelen dan beter kunnen excelleren op
het gebied van hun kerntaken' .

Deze opgeblazen taal is tegenwoordig aan bijna iedere vergadertafel te horen.
Het betekent helemaal niets, maar het schrikt gewone burgers geweldig af, want
die denken dat je heel veel gestudeerd moet hebben om zulke uitzonderlijke
zinnen te kunnen bedenken. Maar troost u en word niet zenuwachtig, want ook de
managers, de politici en de bestuurders weten drommels goed dat dit alles alleen
maar luchtballonnen zijn die spontaan barsten als ze hoog genoeg in de lucht
opstijgen. Het is de moderne variant van het gebazel van de vroegere dorpsgek
die tot honderd jaar geleden, sjofel gekleed door de kerkdiaconie, door de
samenleving een beetje in bescherming werd genomen. Maar die thans, gekleed in
een maatkostuum van Oger uit de P.C. Hooftstraat te Amsterdam, zijn nonsens op
grote schaal ten gehore mag brengen.

Plezieriger  Iedere normale burger weet dat kleinschalige organisaties beter
functioneren, betere en snellere besluiten nemen, geld uitsparen door te
bezuinigen op managers en plezieriger zijn voor de mensen die er moeten werken.
Dat geldt zowel voor het onderwijs als voor de gezondheidszorg, zowel voor de
posterijen als voor de spoorwegen. Het klassieke voorbeeld is Zwitserland, met
acht miljoen inwoners, een oppervlakte van ± 41.000 km², 23 kantons (provincies)
en ± 2500 gemeenten. Nederland daarentegen heeft 17 miljoen (!) inwoners, een
oppervlakte van slechts 37.000 km² en twaalf provincies met meer dan 400
gemeenten. Volgens Plasterk moeten die ook nog eens teruggebracht worden tot
vijf zogenaamde 'landsdelen' met hoogstens 150 gemeenten.

Het is duidelijk dat onder die omstandigheden de gewone burger geheel uit beeld
verdwijnt en dat er een gigantische kapitaalvernietiging op gang komt (alle
provinciehuizen zullen vermoedelijk worden afgebroken) en dat er een paradijs
wordt geschapen voor alles wat hoofdzakelijk vergadert. De burger, om wie het
tenslotte allemaal gaat, heeft allang in de gaten dat hij of zij geen enkele
vorm van inspraak meer heeft en zal vermoedelijk niets meer van zich laten
horen.

Om dat gevaar voor te zijn is er het voorstel gedaan het plan-Plasterk via een
volksreferendum te laten beoordelen. Maar nadat wij nu reeds tweemaal op vrijwel
criminele wijze door onze politici via een referendumtoneelstuk zijn opgelicht
(de laatste maal was in 2005 bij het referendum over de zogenaamde 'Grondwet van
de EU'), zal vermoedelijk geen enkele medeburger daar nog enig vertrouwen in
hebben.

De sigaar  Iedereen weet thans waar het op uitdraait: alles wordt duurder, veel
bureaucratischer, onmenselijker en slechter toegankelijk. En als het systeem ten
slotte in elkaar stort, is de burger op ieder gebied de sigaar, terwijl de
aanstichters van al die ellende reeds van een ruim pensioen genieten of een
riante baan hebben gekregen bij het internationale asiel voor politici: de EU in
Brussel.

LOAD-DATE: 11 May 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              108 of 176 DOCUMENTS



                                  De Telegraaf

                              10 mei 2013 vrijdag

Geachte lezer

SECTION: 1; Blz. 6

LENGTH: 200 woorden


Het afschaffen van het wachtgeld voor gemeenteraadsleden en leden van de
Provinciale Staten   omdat dit nevenfuncties zijn, aldus minister Plasterk
doet menig lezer deugd maar gaat velen niet ver genoeg.  Nu nog het wachtgeld
voor wethouders, gedeputeerden, commissarissen van de Koning en Eerste en Tweede
Kamerleden , reageert Henk Daalhuizen,  deze hebben over het algemeen betaalde
nevenfuncties.  De heer Beekhoven:  Net als alle burgers zouden zij gewoon WW
moeten aanvragen en netjes wekelijks moeten solliciteren.  R.F. Meihuizen ziet
dit niet snel gebeuren.  Dit zou geaccordeerd moeten worden door het echelon
dames en heren dat op termijn zelf ook van deze platinagerande vakantietoelage
gebruik hoopt te gaan maken. Ze zijn toch gekke Henkie niet!  Pieter Harmelen
concludeert:  Het wordt dus voor de gewone Nederlander financieel minder
aantrekkelijk gemaakt om de politiek in te gaan en zij blijven buiten schot.
Volgens Harry Rijpkema zijn de wachtgeldregelingen al fors ingeperkt en
verschillen ze niet veel meer met de WW/bijstand.  Het probleem is dat mensen
die jaren hard hebben gewerkt plotseling op straat worden gezet en vanwege hun
leeftijd geen baan meer krijgen.

Margo Stols

LOAD-DATE: 9 May 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              109 of 176 DOCUMENTS



                                  De Telegraaf

                              10 mei 2013 vrijdag

Loser

SECTION: 1; Blz. 3

LENGTH: 481 woorden


Je hebt losers, superlosers, megasuperlosers en ultramegasuperlosers.

Tot de laatste categorie behoort de man die woensdagavond een snackbar aan de
Amsterdamse Willem de Zwijgerlaan overviel.

Hoe is het mogelijk dat hij zijn taak als overvaller zo beroerd uitvoerde, dat
de politie zich gedwongen voelde om hem in te rekenen?

Dat kan helemaal niet!

De regelmatige lezer van deze rubriek herinnert zich wellicht de twee stukken
die ik besteedde aan de overval op het Rotterdamse bedrijf Isolease, waarbij een
iMac werd buitgemaakt waarin `Find my Mac'-software was geïnstalleerd. De
eigenares was daardoor direct in staat de plek in de Amsterdamse wijk Geuzenveld
aan te wijzen waar deze computer en wellicht ook de rest van de buit waren
verstopt. Drie dagen lang (!) riep de iMac 'Joehoe, hier ben ik!' Maar de
politie kwam niet uit het moeras van de polderlandse ordehandhaving, dat de
afgelopen halve eeuw door onze ultramegasuperbureaucratische beleidsbepalers is
gecreëerd.

Er gebeurde niets.

Die zaak staat voor ontelbare andere, want de strijd is allang opgegeven.

Met andere woorden: als de verzekering   een deel van   de kosten dekt, vinden
politie en justitie het best, behalve wanneer je vijf kilometer te hard rijdt,
een illegaal bosje bloemen plukt of een leeg blikje op straat gooit, hetgeen
twee maanden geleden door de 13-jarige Jens Pijnenburg in Oisterwijk werd
gedaan. Had-ie niet moeten doen, is niet fatsoenlijk, dat meen ik serieus. Maar
om er een boete van 360 euro voor uit te delen, zoals geschiedde, terwijl op
heterdaad betrapte Roemeense dieven er soms met een boete van 150 euro vanaf
komen omdat ze de rechter op de mouw weten te spelden dat ze hun gezin anders
niet kunnen voeden, is ook weer wat overdreven.

'Politiebureau' is inmiddels een verkeerde benaming voor het gebouw van waaruit
onze dienders opereren.

'Incassobureau' komt tegenwoordig eerder in aanmerking.

Enfin.

Op een dag besloot de man die de Amsterdamse snackbar overviel om misdadiger te
worden. Dat is ergens wel te begrijpen. Je kunt elke dag lekker uitslapen, het
betaalt doorgaans redelijk en je loopt minder kans om gepakt te worden dan Jan
Modaal wanneer hij zijn belastingaangifte invult.

Maar hij bakte er woensdagavond dus echt helemaal totaal volledig niks van.

1. Hij kwam met een groot mes binnen, maar sloeg subiet jammerend op de vlucht
toen de snackbarhouder hem met een barkruk achterna ging.

2. Hij ging zich vervolgens in een portiek staan verkleden en stond dus wel heel
erg voor joker toen de politie hem daar zonder broek betrapte.

Tja, dan moet je wel, als diender. Dan zit er echt niks anders op. Ongetwijfeld
levert het je een reprimande van de korpschef op omdat zo'n aanhouding niets in
het laatje brengt, maar de hele buurt keek natuurlijk mee. En je moet toch de
schijn ophouden.

Die arme jongen.

Of ik daarmee de ultramegasuperloser of de diender bedoel, houd ik in het
midden.

LOAD-DATE: 9 May 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              110 of 176 DOCUMENTS



                                  De Telegraaf

                              4 mei 2013 zaterdag

Berisping vaak beter;
'Opsporingsambtenaar moet niet te star zijn'

SECTION: 1; Blz. 2

LENGTH: 717 woorden


Dat een orgeldraaier op de bon is geslingerd omdat hij speelde waar dat niet
mocht (Tel. 03/05), vinden de deelnemers aan de Stelling van de Dag terecht.
Maar dat een oma is bekeurd omdat zij haar kleinkinderen bloemen liet plukken in
een gemeenteplantsoen, gaat hun te ver. Van de stemmers vindt 72 procent dit
'gekkenwerk'.

Wet is wet, en er moet gehandhaafd worden, vindt u, maar dat moet niet te star
gebeuren.  Een berisping is bij veel van dit soort 'overtredingen' een betere
manier zolang het de eerste keer is , oordeelt een stemmer.

Met de orgelman heeft u geen medelijden, maar met de bejaarde dame die afgelopen
week in haar brommobiel verdwaalde en op de snelweg belandde, des te meer. Zij
is volgens 67 procent van de stemmers ten onrechte bekeurd. Een van hen spreekt
van een  absurde beslissing .

Kort geleden nog kregen drie jongetjes van 9 jaar oud een bekeuring omdat zij
zaten te vissen in een vijver in hun buurt 'zonder schriftelijke toestemming'.
De agent die zijn pennetje trok, is teruggefloten maar toch. De boetes voor dit
soort overtredingen stuiten u tegen de borst.

Spuigaten  Driekwart van de stemmers vindt de bekeuringsijver van het bevoegde
gezag niet bepaald te prijzen. Sterker nog: die loopt de spuigaten uit, zegt 77
procent. En de boetes staan volgens 86 procent niet meer in verhouding tot het
gepleegde feit. Van de deelnemers concludeert 69 procent dat de politie door de
bomen het bos niet meer ziet.

Tweederde betwijfelt dat de opsporingsambtenaren in hun opleiding geleerd wordt
om ook te letten op de persoon die 'in de fout' is gegaan. Ze zijn te ijverig,
zegt u.  Ze moeten naar de mensen en de situatie kijken. Niet te star zijn.

Het optreden van agenten en stadswachten is volgens een stemmer  over het
algemeen heel correct. Deze acties waren een beetje dom . Niet iedereen is zo
coulant. Behalve het feit dat de boetes  veel te hoog  zijn, zijn ze ook
compleet uit verhouding voor simpele foutjes van gewone burgers. Grote (beurs)
fraudeurs gaan vrijuit.

U begrijpt er niks van. De controleurs zijn  een verlengstuk van de
belastingdienst geworden, het heeft vaak niets met veiligheid of handhaving te
maken . Zo had de stadswacht die een bekeuring uitdeelde aan de oma die toekeek
hoe haar kleinkinderen bloemen plukten in een Haags gemeenteperk, volgens 78
procent van de stemmers moeten volstaan met een berisping.  Ik weet dat deze
mensen hun werk moeten doen. Maar ik denk dat zij de omstandigheden beter moeten
inschatten, dat maakt de dag veel vrolijker.

Ze moeten eens meer een oogje dichtknijpen, vindt u.  Beter inschatten of het
wel echt nodig is. Omdat het in de regels staat? Joh, er gebeuren ergere dingen.

U hebt de indruk dat agenten en stadswachten alleen de 'makkelijke klanten'
bekeuren.  De echte problemen worden niet aangepakt (hangjongeren, vandalisme
etc). Dat durven ze niet! , zeggen velen. Van de stemmer beaamt 80 procent:
Echte machtswellustelingen.  Vooral de stadswachten krijgen ervan langs.  De
politie valt op zich wel mee maar stadswachten  die zijn soms ook graag de baas
terwijl ze niet alle bevoegdheden hebben van een politieagent.

Twijfel  U zegt wel dat omstandigheden dit in de hand werken.  Door de
buraucratie weten zij niet meer wat praktisch uitvoerbaar is en staan ze bol van
de twijfel , vermoedt een lezer.

Zou daarom de indruk zijn ontstaan dat vooral  makkelijke doelwitten worden
bekeurd voor vrij lichte overtredingen ?  Met name de stadswacht. Deze zijn druk
bezig met onbelangrijke zaken .  Voor grote, brede, sterke overtreders zijn ze
lief. Tegen oude mensen, vrouwen en kinderen hangen ze vaak de
machtswellusteling uit.

U vindt dat ook de oma hiervan de dupe is geworden. De stadswacht had moeten
volstaan met een berisping, zegt 78 procent. Wel had oma volgens 71 procent de
kinderen moeten verbieden daar bloemen te plukken.  Oma had in een berm
paardenbloemen kunnen plukken , vindt een stemmer die toejuicht dat de
stadswacht een bekeuring schreef.  Als ze niet optreden, worden de parken straks
leeggehaald.

Een deelnemer merkt verbaasd op:  Iedereen klaagt over de jeugd en vandalisme.
En áls er dan vroeg wordt opgetreden is dat ineens zielig

Coosje Hiskemuller

Maandag is er weer een Stelling van de Dag. U kunt eraan meedoen tussen 11.00 en
15.30 uur via www.telegraaf.nl en http://www.wuz.nl

LOAD-DATE: 3 May 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              111 of 176 DOCUMENTS



                                  De Telegraaf

                              4 mei 2013 zaterdag

Ontroerend oorlogsbeeld;
Oproep om films van bezetting leidt tot verbluffend resultaat

SECTION: 1; Blz. 6

LENGTH: 952 woorden


Verbluffend resultaat, zeggen experts. De oproep aan lezers van De Telegraaf om
bewegend beeld uit de Tweede Wereldoorlog ter beschikking te stellen, heeft
geleid tot een historische dvd-box. Een unieke kans om   73 jaar na de Duitse
aanval op Nederland en 68 jaar na de bevrijding   te zien hoe het voor gewone
burgers was, in die donkere bezettingstijd.
Kristalheldere conclusie van René Kok, beeldonderzoeker van het NIOD, Instituut
voor Oorlogs-, Holocaust- en Genocidestudies:  Ver boven verwachting. Foto's en
verhalen uit de oorlog zijn er genoeg. Maar wie had er in 1940 een camera om
bewegend beeld te schieten? Slechts weinig Nederlanders. De voor deze dvd-box
geselecteerde opnames zijn heel bijzonder.

Amsterdamse schooljongens die sneeuwballen op de neuzen van Duitse bezetters
mikken, in de strenge winters door het bos en op straat skiënde Nederlanders,
colonnes hongerende mensen op zoek naar voedsel, na Dolle Dinsdag richting
oosten vluchtende nazi's, een geheim transport met V-2 raketten

Dvd-box 'WO II De oorlogsjaren in Nederland'   met bijna vier uur aan
amateurbeelden   kan via de website van deze krant worden gekocht. Afgelopen
maanden is hard gewerkt door medewerkers van NostalgieNet (zie kader) en het
resultaat is verbluffend. Meer dan tachtig lezers van De Telegraaf stuurden film
en later op video omgezet beeld in. Opnames bestrijken de gehele oorlogsperiode,
al is er duidelijk sprake van pieken en dalen.

NIOD-expert René Kok:  Je ziet dat mensen vooral filmen tijdens de mobilisatie
en vlak na de Duitse aanval. Vervolgens wordt het een paar jaar minder, omdat er
natuurlijk een chronisch tekort is aan film. Burgers bewaren hun kostbare
mogelijkheden om bewegend beeld te vangen tot de bevrijding.

Verloving  Zo zijn er opnames van Nederlandse soldaten die maanden voor de
Duitse aanval worden gemobiliseerd. Ook stuurden lezers kleurenbeeld van de
verloving, in 1936, van prinses Juliana en prins Bernhard. De Oranjes zijn
sowieso een belangrijk onderwerp van gesprek tijdens de bezetting.

Was er aanvankelijk boosheid en teleurstelling over het vertrek van ons
koningshuis naar Londen, later verandert dat in verbondenheid en zelfs trots. Zo
is te zien hoe duizenden Nederlanders op 29 juni, de verjaardag van prins
Bernhard, bij een monument in Den Haag witte anjers neerleggen.

Hitlers minister van Propaganda Joseph Goebbels bezoekt de hofstad en het is een
spontane actie om afkeer van de situatie te tonen. Een overijverige Nederlandse
politieman geeft in opdracht van de Duitsers bevel de bloemen weg te halen.

Ben Vreeburg, uitgever van NostalgieNet:  Lezers namen vaak persoonlijk contact
met ons op, omdat ze hun materiaal   heel begrijpelijk   niet zomaar durfden op
te sturen. Angst om spullen met zoveel emotionele waarde kwijt te raken was
groot.

Mathilde Min, als redacteur verantwoordelijk voor de selectie:  Er is, zeker in
het begin van de oorlog, veel gefilmd vanuit huiskamers. Begrijpelijk, omdat je
eigen beschutte omgeving een veilig gevoel geeft. Je ziet mensen die op
voedselspeurtocht zijn geweest en met hun schamele buit terugkeren naar de
Randstad. En vluchtende Duitsers, zodra het bericht circuleert dat de
geallieerden komen.

Van de amper voorstelbare verwoesting van Rotterdam, na het
Luftwaffe-bombardement, zijn weinig beelden. Maar voor de dvd-box werden ze
ingestuurd.

Mensen hoorden in mei 1940 van het drama in de Maasstad en er kwam ramptoerisme
op gang , aldus René Kok.  Er werd gefilmd vanuit rijdende auto's. Het materiaal
geeft een ontluisterend beeld van hoe zwaar Rotterdam was getroffen.

Ook toegestuurd: een vader, als gijzelaar gefilmd in concentratiekamp
Buchenwald. Omdat Duitsers in Nederlands-Indië, toen nog niet onder de voet
gelopen door Japan, werden gearresteerd, deden de nazi's hier het omgekeerde. We
zien de man met zijn kind, twee weken in Nederland, op verlof.

Later opnames van dezelfde vader. Hij keert niet terug naar Buchenwald, maar
wordt door zijn familie gefilmd in zijn huis, waar hij ondergedoken zit.  Vaak
krijgen wij bij het NIOD beeld van dergelijke verstopplaatsen, maar dat is dan
bijna altijd ná de oorlog opgenomen , zegt René Kok.  Dit is overduidelijk nog
tijdens de bezetting. De man toont ons op bijna triomfantelijke wijze zijn
schuilplaats.

Gelukkig veel vrolijkheid, want ook in bezettingstijd gaat het leven door.
Tuinfeestjes, korte vakanties en familiebijeenkomsten. Ontroerend is een door
mevrouw Emilie Joon Lijnkamp uit Heemstede ingestuurde film. Ze speelt samen met
haar zus in de tuin.

Zus  Maar er is nog een meisje. Een Joods onderduikertje, dat bij de familie
vader zat in het verzet   woonde.  Jullie moeten zeggen dat het jullie zus is ,
had hij tegen zijn twee kinderen gezegd. Het zorgeloze drietal lijkt niets te
duchten te hebben van de oorlog.

Maar in werkelijkheid, zo vertelt Emilie Joon Lijnkamp, werd het Joodse meisje
later weer opgehaald door haar ouders. Die misten hun kind zo, dat ze wilden
worden herenigd. Nooit meer heeft ze iets van de vader en moeder en hun dochter
vernomen. Heeft het meisje de Tweede Wereldoorlog overleefd of is ze gestorven
in een van Hitlers concentratiekampen?

Soms is het moeilijk beeld te interpreteren , zegt René Kok.  Nu was het niet
anoniem en konden we de inzenders benaderen. Zoals bij die meisjes. Ik heb
mevrouw Joon Lijnkamp in Heemstede bezocht. Anders hadden we misschien onze
schouders opgehaald over filmbeelden van drie spelende kinderen in 1943. Nu is
het beladen. Was het anders afgelopen wanneer die ouders hun dochtertje op dat
onderduikadres hadden laten wonen? Als kijker wil je weten wat er met haar is
gebeurd.

Het Joodse onderduikstertje (rechts), van wie niets meer is vernomen

LOAD-DATE: 3 May 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              112 of 176 DOCUMENTS



                                  De Telegraaf

                              4 mei 2013 zaterdag

Duitser wil delen

SECTION: 1; Blz. 22

LENGTH: 263 woorden


BERLIJN   Een groep van ruim zestig Duitse miljonairs wil gedeeltelijk afstand
van hun vermogen doen. Zo beogen ze kort, voor de verkiezingen aankomende
herfst, een voorbeeld te stellen om de kloof met Otto Normalverbraucher ,
vergelijkbaar met Jan Modaal, te dichten. Drie van de vier Duitsers staan achter
het plan.

Het slepende schandaal rond Uli Hoeness, de voorzitter van FC Bayern München,
die met vele honderden miljoenen euro's op een Zwitserse rekening belasting
ontdook, zorgt ervoor dat de inkomensverschillen een belangrijk thema in het
grootste EU-land worden.

Miljonairs als Dieter Lehmkuhl, die aandelen in een brouwerij erfde, en Peter
Ackermann, die zijn softwarebedrijf verkocht, willen dat rijke Duitsers meer
lasten dragen.  Wij willen dat mensen met vermogen een speciale belasting gaan
betalen. Ons plan is na de bankencrash van Lehman Brothers ontstaan, toen de
gewone burger zwaar de klos was terwijl hij niet de veroorzaker van de crisis
was , zegt Lehmkuhl, een voormalige psychiater, bij een gesprek in Berlijn.

Samen met andere rijken richtte hij een stichting op die in actie komt tegen
belastingontduiking.  Het is moeilijk om met stenen metselen miljonair te
worden, maar toch moet je flink belasting betalen. Ik vind dat je toevallig
vergaarde rijkdom zoals bij erfenissen dan ook flink moet belasten , meent
advocaat Ackermann, die als weldoener tientallen jongeren studiebeurzen
verleent. Het bedonderen van de fiscus verafschuwt hij.  De laatste weken zijn
er 43.000 mensen geweest die bij de Belastingdienst aangifte tegen zichzelf
gedaan hebben.

LOAD-DATE: 3 May 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              113 of 176 DOCUMENTS



                                  De Telegraaf

                             29 april 2013 maandag

Schiphol in teken royalty

SECTION: 1; Blz. 8

LENGTH: 256 woorden


door Paul  Eldering  SCHIPHOL, maandag  Vandaag komen de meeste koninklijke
gasten aan op Schiphol voor de inhuldiging. Zij krijgen een speciale
vipontvangst en worden streng beveiligd.  Het gaat om tientallen royals uit
onder andere Engeland, Spanje, Scandinavië, Thailand en Japan. Er komen nog
honderden andere prominenten uit het buitenland. De speciale vipruimte op
Schiphol aan het eind van Terminal 3 bij Excellence Parking is hermetisch
afgesloten. De hele luchthaven is in Oranjesfeer gebracht.

De kans dat de gewone Nederlander vandaag op Schiphol een glimp van de
koninklijke gasten kan opvangen is klein. Hun vliegtuigen worden naar een apart
deel van het platform geleid, waar limousines klaarstaan om hen direct naar de
snelweg te brengen, begeleid door politie en veiligheidsmensen.

De politie van Amsterdam coördineert de beveiliging, in samenwerking met de RVD,
Koninklijke Marechaussee, KLPD Dienst Bewaking en Beveiliging en de Nationaal
Coördinator Terrorismebestrijding en Veiligheid. Het dreigingniveau in Nederland
is immers nog steeds 'substantieel', namelijk 3 op de schaal van 4.

Vips die niet in de paleizen van de koninklijke familie kunnen overnachten,
worden vrijwel allemaal ondergebracht in Amsterdamse tophotels als het Amstel en
Okura. Ook daar is maximale beveiliging en zijn 'alle hens aan dek'.

Het luchtruim boven het centrum van Amsterdam is vanaf vandaag drie dagen
afgesloten voor alle vliegverkeer. Luchtverkeersleiding Nederland denkt niet dat
dit problemen gaat opleveren voor reguliere vluchten.

LOAD-DATE: 28 April 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              114 of 176 DOCUMENTS



                                  De Telegraaf

                             27 april 2013 zaterdag

Zij zijn erbij!;
500 'gewone burgers' uit het hele land verrast met plek in kerk

SECTION: 1; Blz. 5

LENGTH: 884 woorden


Van onze verslaggevers Behalve onze regering en allerlei hooggeplaatste gasten
uit binnen- en buitenland, is er in de Nieuwe Kerk aanstaande dinsdag ook nog
ruimte voor zo'n vijfhonderd 'gewone' burgers. Stuk voor stuk zijn ze apetrots
dat zij zijn uitverkoren om bij de historische troonswisseling aanwezig te zijn.

De 23-jarige Bart Raymakers werd voorgedragen door de burgemeester van zijn
woonplaats Vught, Roderick van de Mortel. Bart is een bekende binnen het
plaatselijke verenigingsleven en organiseert van alles rondom het jaarlijkse
carnaval. Optochten, muziekfestijnen, contacten met horeca, verenigingen en de
gemeente; niets is de actieve Brabander te veel. In het statige villadorp staat
Raymakers dan ook bekend als 'de hofnar van Dommelboarzedurp'.  'Heb jij 30
april iets te doen?' Die vraag kreeg ik als eerste van de burgemeester , vertelt
de 23-jarige trots.  Bij Black Tie in Den Bosch heb ik een jacquet gehuurd, want
dat stond als voorkeur bij de dresscode vermeld. Bij die zaak heeft ook de
kamerheer van de Koningin zijn outfit gekocht.

Dat ik dit mag meemaken , zegt de 53-jarige Cees van Veen uit Etten-Leur. Thuis
heeft de Brabantse Oranjefan grote portretten van de Oranjes hangen.  Dat doe je
als bewonderaar. En nu kan ik bij zo'n heel plechtige gebeurtenis zijn. Een
droom komt uit.

Thea Rosier (42) uit Utrecht is niet alleen getuige van het historische moment,
ze wordt ook samen met nog 105 burgers apart geportretteerd voor een speciaal te
maken fotoproject.  Een plaspauze krijgen we niet , zegt de 12-jarige Kyra Romme
uit Gilze en Rijen. Ze twijfelt of ze dat wel volhoudt, want ze moet vier uur
lang op haar plek blijven zitten.

Voor Marianne Ham (70) uit Nieuw-Vennep is het koningshuis  een beetje een uit
de hand gelopen hobby . Inmiddels zijn bijna alle muren van haar woning behangen
met 400 bordjes en heeft ze zo'n 500 boeken in de kast staan. Theelepeltjes,
mokken en kunstwerken sieren de vitrinekasten van haar 'museumkamer'.  De
koninklijke familie neemt een grote plek in mijn leven in. Ik ga stilletjes in
de kerk zitten en alles bewonderen.

Bekroning  Dertig jaar werkt Jos van der Meij (53) uit Beverwijk voor de
vrijwillige brandweer. Een bekroning voor al zijn dienstjaren, noemt Van der
Meij de uitnodiging.  Ik mag plaatsnemen in Vak E. Wij worden als burgers als
eersten toegelaten in de Nieuwe Kerk en gaan er als laatsten uit. Mooi, want zo
kan ik iedereen zien komen en gaan.

Biologieleraar Ramon Spalburg (49) komt uit Suriname en laat zijn leerlingen met
speciale gelegenheden het Wilhelmus zingen.  Soms tot vervelens toe , lacht hij.
Maar ze weten allemaal dat ik gek ben van het koningshuis.

De uitnodiging die Oranjevereniging Beatrix in Nieuw-Vennep ontving, was snel
toegewezen. Het bestuur koos unaniem voor voorzitter John Stassen, sinds acht
jaar aan het roer.

Ook Manon Ossevoort (36), bekend als 'Het Tractormeisje', is een van de
genodigden voor de abdicatie. Drie jaar lang reisde de geboren Twentse met haar
tractor dwars door Afrika om haar eigen grote droom na te jagen: ze wil op de
Zuidpool een sneeuwpop maken met daarin de dromen die ze heeft verzameld van de
mensen die ze op haar reis tegenkwam.  Meer dan 100.000 dromen!

Het lijkt het best bewaarde geheim van Losser. Wie heeft Ferdi de Boer (65)
voorgedragen om de inhuldiging bij te mogen wonen?  Ik werd uitgenodigd door
onze burgemeester Michael Sijbom op het gemeentehuis te komen toen ik het
prachtige nieuws te horen kreeg. Maar ook de burgemeester kon me niet vertellen
aan wie ik dit te danken heb.

Liselore van Ekdom was eind maart in een wellnesscomplex in de Franse Alpen aan
het uitrusten van het skiën toen zij werd gebeld dat ze een van de gelukkigen
was.  Ik sprong een gat in de lucht, terwijl al die Fransen boos gebaarden dat
ik vooral stil moest zijn , lacht de 31-jarige Amsterdamse, in het dagelijks
leven organisatieadviseur.

Meiny Prins, topvrouw van Priva, specialist in klimaatbeheersing uit De Lier in
het Westland, Marlies van Wijhe van Van Wijhe Verf uit Zwolle en Thecla Bodewes
van Bodewes Scheepswerven in Hasselt zitten op 30 april alle drie zowel in de
Nieuwe Kerk als naderhand op het paleis. Volgens de voorschriften gekleed in
'een lange japon met hoed en decoratie'. Alle drie dragen zij de titel
Zakenvrouw van het Jaar, uit resp. 2009, 2010 en 2011, een prijs die jaarlijks
wordt toegekend door het champagnehuis Veuve Clicquot, in samenwerking met het
Stan Huygens Journaal uit deze krant.

We gaan als de drie musketiers naar Amsterdam , glundert Marlies van Wijhe, die
als Zakenvrouw 2010 bij de prins en prinses mocht lunchen.  Máxima was heel
geïnteresseerd in mijn werk, verf produceren, en hoe ik als vrouw aan het hoofd
van dit familiebedrijf sta. Het koningshuis is in wezen ook een familiebedrijf,
hè?

De koeien van Angela Hoeve uit Zunderdorp zijn iets minder blij met het feit dat
hun bazin is verkozen om aanwezig te mogen zijn in de Nieuwe Kerk. Zij moet zich
namelijk al om zeven uur melden in Haarlem, waarvandaan alle 500 genodigde
burgers dan gezamenlijk naar Amsterdam komen.  Wij moeten de koeien eigenlijk
daarvoor nog melken, maar dat gaat op 30 april even niet lukken, vrees ik. Mijn
man brengt me weg naar Haarlem, en gaat daarna pas melken. Ze zullen die dag
even geduld moeten hebben , lacht de Amsterdamse.

LOAD-DATE: 26 April 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              115 of 176 DOCUMENTS



                                  De Telegraaf

                            25 april 2013 donderdag

Voorliegers

SECTION: 1; Blz. 11

LENGTH: 493 woorden


Omdat de overheid steeds groter wordt en brutaler   per journalist lopen er in
onze stad nu al minstens acht ambtelijke voorliegers rond die vertellen wat er
geschreven en geloofd moet worden   hoeven burgers zich steeds minder te
verbeelden. De overheid weet, ziet, hoort, heeft en is alles   en jij bent
niets!

Vooral kleine ondernemers moeten het ontgelden. Komt ook doordat de moed hun zo
zoetjesaan in de schoenen is gezonken en zij vaak het geld niet hebben om zich
metterdaad tegen jarenlange overheidsterreur te verzetten. Het stadhuis huurt
steevast de duurste advocaten in, van ons belastinggeld, om opstandige
middenstanders en andere dwarsliggers in het gemeentelijk keurslijf te dwingen,
hun de mond te snoeren en verweer af te leren.

Welbeschouwd betalen wij dus belasting voor onze eigen nederlaag!

Zo'n populaire friettent, na dertig jaar Zuiderpark opeens aan de kant geschoven
door stadhouders die nog steeds niet weten hoe je fatsoenlijk met hardwerkende
burgers omgaat, moet dan bovendien zelf óók een advocaat in de arm nemen, van de
laatste spaarcenten, om zich tegen onbehoorlijk bestuur te verweren.

Geldt ook voor andere gewaardeerde horecagelegenheden in onze binnenstad, die na
járen buffelen opeens te horen kregen dat hun ingeburgerde koffieterrassen weg
moeten, zowel bij de Waalse kerk op het Noordeinde als bij de brug over de
Hooigracht. Dit alles vanwege het gulhartige ondernemersbeleid van rode Kool!
Die wordt tot in China toe voor de Haagse dorpsgek versleten. Vanaf de fatale
dag dat deze economische bellenblazer zich met onze kwijnende middenstand ging
bemoeien   hij wel   schreef ik al dat Den Haag sombere tijden tegemoet ging.

Bedrijven en winkels sluiten aan de lopende band en er wordt alleen nog gebouwd
voor de leegstand óf voor de wereldwijde bureaucratie, hoe hoger hoe mooier.

Een attractie met knabbelvisjes aan de nieuwe boulevard blijkt na drie jaar
opeens illegaal, dankzij ons wakkere stadhuis. De vergunning was niet in orde,
of zoiets. De wethouder van de boulevard wees naar de wethouder van de economie,
maar die vond het toch meer iets voor de wethouder van het strand! Intussen zijn
we alweer een jaar verder. Behalve met de betrokken ondernemer, die de
ambtelijke willekeur zo zoetjesaan aardig zat is, ruziën onze fijne wethouders
er nu ook onderling over.

De schouten lieten onze krant, van achter het bord voor hun kop, weten op zoek
te zijn naar een oplossing. Dat zal nog niet meevallen!

Wie zal de holle bolle overheid weer tot een normaal formaat terugbrengen, tot
een slagvaardig apparaat dat van ons is en naar ons luistert   dus niet
andersom? Zodat 't bestuur zich na al die jaren van wildgroei en
ondernemertje-pesten weer nederig realiseert: wij zijn er slechts om onze
ingezetenen te dienen en te beschermen. Zodat ondernemers weer kunnen ondernemen
en inwoners niet langer hoeven te voldoen aan verzonnen beleidsregels, maar het
stadhuis aan de wensen van de burgers!

jvnoord@telegraaf.nl

LOAD-DATE: 24 April 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              116 of 176 DOCUMENTS



                                  De Telegraaf

                             23 april 2013 dinsdag

Op de thee

SECTION: 1; Blz. 13

LENGTH: 363 woorden


Enige tijd geleden zag ik voetballegende Ulli Hoeneß zenuwachtig met een
koffertje de bondskanselarij binnenkomen. Ik vroeg me af waarom de
clubvoorzitter van Bayern München bij Merkel op de thee ging. Bij mijn weten
heeft ze niks over scheidsrechters of de Duitse voetbalbond te zeggen. De
bondsrepubliek is per slot van rekening niet de communistische DDR. waar
spionnenbaas Erich Mielke bepaalde wie kampioen werd. Merkel regelde recentelijk
met haar  secondant in de eurocrisis, Wolfgang Schäuble, dat er een nieuw
verdrag met belastingparadijs Zwitserland kwam. Hierdoor zouden vele duizenden
Duitse zwartspaarders anoniem blijven en alleen achteraf een kwart van de
verschuldigde belasting betalen. Maar de linkse oppositie blokkeerde het
verdrag.

Inmiddels maakte de 'Abendzeitung' uit München bekend dat Hoeneß (61) vele
tientallen miljoenen euro's illegaal in Zwitserland heeft gebunkerd. Misschien
was de trotse Beier indertijd bij Merkel zo nerveus omdat hij wist dat hij de
Duitse fiscus en de maatschappij bedonderd had, en dat haar wetsvoorstel het in
de senaat niet ging redden.

Het Duitse volk pikt het, blijkt uit alle reacties, niet langer dat de
superrijken hun geld, zo'n vierhonderd miljard euro, aan de fiscus voorbij
sluizen, terwijl de gewone man braaf zwoegt en belasting betaalt. Gisteren werd
bekend dat Hoeneß met zware boetes en mogelijk celstraf kan rekenen. Iedereen
zegt dat hij een formidabele eigen goal heeft gemaakt, terwijl de steenrijke
vereniging net landskampioen werd, voor veel geld Pep Guardiola inkocht en
vanavond in de Champions League tegen FC Barcelona speelt.

FC Bayerns voorspoed is grotendeels aan Ulli Hoeneß te danken. Als speler werd
hij tegen het Oranje van Johan Cruijff in 1974 wereldkampioen. De slagerszoon,
die een vliegtuigcrash overleefde, kan goed rekenen en hard doorpakken. Hoeneß
heeft de laatste dertig jaar goed geboerd.

Naast de liefde voor het balspel heeft de ietwat corpulente Duitser ook
toewijding voor de Neurenbergse braadworsten. Daarmee bouwde hij in zijn vrije
tijd een imperium op. Ergens kwam er blijkbaar een punt dat Hoeneß niet meer
wist waar hij met zijn geld naartoe moest.

buitenland@telegraaf.nl

LOAD-DATE: 22 April 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              117 of 176 DOCUMENTS



                                  De Telegraaf

                            18 april 2013 donderdag

In nopjes  met een Telegraaf- appeltje

SECTION: Voorpagina; Blz. 1

LENGTH: 180 woorden


Met het Oranjegevoel van het Rijksmuseum zit het wel goed. Dat kon niet op,
afgelopen weekend op het Amsterdamse Museumplein. Wim Pijbes (l.) ontving de
Koningin zaterdag op een knaloranje loper en ook het spectaculaire
openingsvuurwerk van hét museum van Nederland was rood, wit, blauw én oranje.
Daarom verraste De Telegraaf Pijbes gisteren met een Appeltje van Oranje.

Bij het opspelden onthulde de museumdirecteur een echte orangist te zijn. Pijbes
kijkt dan ook uit naar 30 april, dan zit hij als genodigde in de Nieuwe Kerk.

Ook CPNB-directeur Eppo van Nispen is in zijn nopjes met het Appeltje van Oranje
dat hij gisteren kreeg opgespeld door De Telegraaf. Van Nispen is een
uitgesproken Oranjefan en zijn organisatie, voluit Stichting Collectieve
Propaganda van het Nederlandse Boek, kreeg onlangs al de Oranjestrik van het
Nationaal Comité der inhuldiging. Reden was het speciale nationaal geschenk dat
de CPNB in september aanbiedt aan het Nederlandse volk. Hierin staan bijdragen
van 'gewone' Nederlanders, waarin ze hun dromen en ambities voor het koninkrijk
beschrijven.

LOAD-DATE: 18 April 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              118 of 176 DOCUMENTS



                                  De Telegraaf

                             16 april 2013 dinsdag

Lobby bedrijven moet  stoppen;
'Politici moeten onafhankelijk hun standpunt kunnen bepalen'

SECTION: 1; Blz. 6

LENGTH: 598 woorden


Lobbyen moet verboden worden zodat wetgeving niet beïnvloed wordt.  Dat is kort
gezegd uw mening over de lobbyactiviteiten die multinationals laten uitvoeren om
een vinger in de politieke pap te hebben. Ook merkt u op dat de grens tussen een
bewezen dienst en steekpenningen flinterdun is.  Net zoals er een scheiding is
tussen kerk en staat, zou er ook een scheiding moeten zijn tussen staat en
bedrijfsleven , zo adviseert één van de deelnemers aan de Stelling van de Dag.

Dit weekeinde werd bekend dat Nederlandse multinationals zoals Shell en Philips
steeds meer geld uitgeven aan lobbyactiviteiten in de Verenigde Staten. Vorig
jaar werd ruim 27 miljoen dollar door Nederlandse bedrijven uitgegeven om
Amerikaanse overheden te beïnvloeden in hun plannen. U vindt dit geen wenselijke
ontwikkeling en ziet het als het failliet van de politiek. Meer dan negentig
procent van de respondenten onderschrijft de Stelling dat dit het einde is van
een eerlijke politiek.

Zuur  Een enkeling merkt overigens wat zuur op dat eerlijke politiek er nooit is
geweest.  Dit is absoluut niets nieuws , zo zegt u stellig.  De invloed van de
bisschop, de landheer en nu de multinational. Het is van alle tijden.

U voegt daaraan toe:  De lobbykantoren zitten in Den Haag gewoon naast de Tweede
Kamer en de politiek laat het gewoon gebeuren.  Eén van u spreekt uit eigen
ervaring en legt uit wat het doel van lobbyen is:  Ik werk zelf op een
lobbykantoor in Brussel. Lobbyen is gewoon noodzakelijk. Politici hebben
behoefte aan informatie. Op basis daarvan kunnen ze vervolgens zelf een keuze
maken in wat wel of niet wordt uitgevoerd.  U denkt daar toch echt anders over.
Politici moeten onafhankelijk van het bedrijfsleven opereren en alleen aan het
landsbelang denken. Maar ja: dat is een utopie.

U benadrukt verder:  Het stemrecht ligt bij de burgers, niet bij bedrijven.
Lobbyen betekent dat de echte democratie ver te zoeken is.  Daarentegen wijst u
erop dat niet alleen multinationals veel tijd en geld steken in politieke lobby.
Kijk ook eens naar milieuclubs, zoals Greenpeace en hulporganisaties zoals
Amnesty International. Die willen toch ook maar al te graag hun invloed laten
gelden? Waarom zouden bedrijven dat dan niet mogen doen?   Bedrijven hebben het
recht om invloed uit te oefenen op de politiek. Het is aan de politiek om het
belang van de mensen te behartigen.

Topper  Shell is in Amerika vanuit het Nederlandse bedrijfsleven de topper waar
het gaat om lobbygelden. Dit bedrijf besteedde daar afgelopen jaar een bedrag
van 15,5 miljoen dollar aan. Twee derde van de deelnemers vindt dat een erg hoog
bedrag. Bovendien denkt 59 procent van u dat dit niet ten goede zal komen aan de
Nederlandse economie.  Bij Shell is de gewone man zoals gewoonlijk weer de dupe.
Die betaalt veel te veel voor de benzine aan de pomp. Het gaat Shell alleen maar
om de eigen winst.

Veel vertrouwen in de deskundigheid van politici heeft u niet. Maar liefst 93
procent van u zegt dat politici niet in staat zijn om goede afwegingen te maken
waar het gaat om de belangen van het bedrijfsleven tegenover de belangen van de
bevolking. U weet ook waar dat door komt.  Ons kent ons en de toekomstige baan
voor na de regeerperiode is reeds besproken.

Tot slot houdt u heel Nederland nog een wijsheid voor:  Het draait tegenwoordig
alleen nog maar om geld. Veel geld en het liefst op korte termijn. Het zou weer
moeten gaan om welzijn. Hier wordt niemand gelukkig van!

Ina Eggink

Vandaag is er weer een Stelling van de Dag. U kunt eraan meedoen van 11.00 tot
15.30 uur via www.telegraaf.nl en http://www.wuz.nl.

LOAD-DATE: 15 April 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              119 of 176 DOCUMENTS



                                  De Telegraaf

                             16 april 2013 dinsdag

'Rutte heeft gezond verstand laten prevaleren'

SECTION: 1; Blz. 6

LENGTH: 948 woorden


Ik ben blij dat Rutte het gezond verstand heeft laten prevaleren boven
partijpolitieke idealen. Omdat de zogenaamde partijprominenten dat, in navolging
van andere partijen, vroeger niet deden en daarmee actief hebben meegeholpen het
land en de politiek kapot te maken, heb ik jarenlang geen VVD meer gestemd. Dit
akkoord geeft rust en daar waar het fout zal gaan, zal de wal het schip keren.

Tjerk Terpstra, 's-Gravenhage

Hoop  Een sociaal akkoord op basis van de hoop dat de economie de komende
maand(en) vanzelf weer zal aantrekken. Is dat niet hetzelfde als een hypotheek
van een miljoen euro aan Jan Modaal verstrekken, gebaseerd op de hoop dat hij de
komende maand(en) de jackpot in de loterij zal winnen?

H.C. van Houweninge, Breukelen

Uniek  Premier Rutte heeft terecht gesproken van een 'historisch akkoord'
namelijk:  We spreken af dat we niets afspreken.  Uniek. Dat noemt men
tegenwoordig ook al daadkracht.

Gerard J. van Dijk, Hengelo

Heilig  Volgens Rutte hoeven we ons geen zorgen te maken, maar we moeten nog wel
ruim 30 miljard bezuinigen. Als Rutte een goed voorbeeld wil geven moet hij
eerst de wachtgeldregeling omzetten in de huidige ww. Dan pas laat hij zien dat
de Kamerleden ook een offer brengen. Maar de wachtgeldregeling is heilig en daar
mag niets aan veranderen. Alleen de hardwerkende man moet zwaar inleveren, niet
de Kamerleden.

T. van Dalen, Lansingerland

Dode letter  De inkt van het sociaal akkoord is nog niet droog of
VVD-fractieleider Zijlstra geeft aan dat het niet uitgesloten is dat er alsnog
in het najaar extra bezuinigd moet worden. Hiermee is het sociaal akkoord direct
een dode letter geworden.

A.  den Bakker

Vrij  Op 30 april hoeft bijna niemand te werken. Dan hebben we vorstverlet.

Wim Wolters, Amsterdam

Stem  Strak in het pak, rad van tong, stralende lach, maar helaas geen
politicus. Iedere stem uitgebracht op de VVD was een indirecte stem op de PvdA.
VVD ter ziele, arm Nederland.

I.  van Rooy-Prins, Aalsmeer

Nivellering  Nederland maakt zich erg druk om belastingontduiking aan te pakken,
want dat levert direct geld op voor de overheid. Diezelfde overheid doet weinig
aan de misstand dat ruim 400.000 mensen geen zorgpremie betalen en dat de
medische sector ernstig fraudeert met declaraties. Dat deze fraude betaald wordt
door mensen die wél hun premie betalen, stoort de overheid minder en wordt
waarschijnlijk gezien als een vorm van nivellering.

H. ten Kate, Winterswijk

Bieber   Gaat het niet erg ver om een jonge gozer die vol belangstelling door
het Achterhuis heeft gelopen, maar toevallig bekend is, 'respectloos' te noemen.
Als hij Anne Frank kenschetst als een geweldig meisje en het als inspirerend
heeft ervaren en als Anne in deze tijd geleefd had, was zij zeker ook helemaal
uit haar dak gegaan voor hem. Dit is een jongeman die totaal niet heeft
meegekregen wat er toen allemaal is gebeurd. Hij heeft Anne bekeken en begrepen,
dat ze jong was en nog van alles wilde in het leven wat haar te vroeg is
ontnomen.

Anneke van Groningen,

Mijdrecht

Bijen  De Tweede Kamer staat unaniem achter het initiatief om bijenkorven in de
binnentuin van Het Binnenhof te plaatsen. Enkele dagen geleden was men tegen een
verbod van het gif dat de bijenvolken uitroeit. Hebben onze geachte
afgevaardigden zoveel knowhow van deze chemicaliën (wat men ten zeerste mag
betwijfelen) dat deze chemicaliën onschadelijk zijn voor bijen of heeft deze
producent de partijkas misschien gespekt? Wat denkt u?

Ronny L.G. d'Hondt, Hulst

Bonus   Sinds de bonuscultuurellende, zowel in het bedrijfsleven als bij
overheidsbedrijven, zorgsector e.d., staat er nu iemand op in de Kamer om een
wetsvoorstel in te dienen dat deze verrijking stopt. Gewoon een salaris en daar
moet je het mee doen, zo simpel is het. Werkend Nederland, sta op! Denk nu eens
na, geen individualisering, maar collectief naar buiten treden. Daarmee kan je
de heersende bovenlaag bestrijden. Zo niet, dan blijf je altijd een werkslaaf.

Tony Teuben, Rozenburg

Moeilijk  De échte asielzoekers kunnen beter Nederland voorbijgaan  De IND werkt
liever met paspoortloze bedriegers, want echte asielzoekers zijn te moeilijk
voor ze.

Lily de Vries, Hoofddorp

Wildviaducten  Volgens een bericht in de Telegraaf is het aantal ongelukken met
overstekend groot wild, ondanks de bouw van miljoenen verslindende
wildviaducten, eerder toegenomen dan afgenomen en zijn de hiervoor
verantwoordelijke instanties tot de ontdekking gekomen dat deze oplossing niet
de goede is. Dezelfde instanties onderzoeken nu of ook weer miljoenen kostende
elektronische systemen wel voldoen. Hoe denken deze instanties de zekerheid te
hebben dat dit het ei van Columbus is? In Zweden en Finland heeft men dit
probleem opgelost door dusdanig hoge hekken langs de wegen te plaatsen dat het
wild hier niet langs kan. Misschien een idee om deze oplossing ook in het
onderzoek mee te nemen?

Kees Loef, Muntendam

Mogelijk  NS heeft een 'mogelijke' oplossing voor blaadjes op het spoor. Het
wachten is nu nog op 'mogelijke' oplossingen voor sein-, wissel, overweg- en
stroomstoringen, defecte bovenleidingen, defecte treinen, treinuitval door
sneeuw of hitte. Ik vraag me echter af of dat met de huidige leiding van NS en
Prorail gaat lukken.

J.J. Postma, Utrecht

Simpel  Waarom doet Duitsland het beter dan Nederland? Dat is heel simpel te
beantwoorden, In de jaren tachtig en negentig moest heel Nederland volgebouwd
worden met kantoren. Wij moesten een kenniseconomie worden. Werken met je handen
was een vies woord. Verkochten Fokker, DAF, Hoogovens en de scheepsbouw. Daar
werd geld verdiend met mensen die werkten voor hun geld. In Duitsland wordt dat
nog steeds gedaan. Daarom doet Duitsland het beter dan Nederland.

Mieke de Vries, Amsterdam

LOAD-DATE: 15 April 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              120 of 176 DOCUMENTS



                                  De Telegraaf

                             16 april 2013 dinsdag

Straffeloos;
Hoge boetes helpen alleen de overheid

SECTION: 1; Blz. 6

LENGTH: 424 woorden


Als zwaarder straffen niet helpt, zoals onze overheid aldoor beweert, dan snap
ik niet waarom dezelfde overheid de boetes telkens verhoogt. Mail mij!

Als onze hypotheekrenteaftrek averechts werkt en de overheid wil dat we sneller
aflossen, dan snap ik niet waarom er geen aflossingsaftrek voor in de plaats
komt. Als er op uitkeringen gekort moet worden, zodat burgers korter in de WW en
sneller aan nieuw werk raken, dan snap ik die vorstelijke regelingen voor
politici en ambtenaren niet.

Als de onkostenregelingen van gewone burgers afgeknepen moeten worden, dan snap
ik niet waarom de onkostenvergoedingen voor politici en staatsbankiers zo riant
blijven.

Ik noem zo maar wat dingen die me acuut te binnen schieten als ik luister naar
Rutte. Die geeft economisch gas, maar staat tegelijk fiscaal op de rem. Zou hij,
gesouffleerd door bankiersvrinden, nog wel voeling hebben met de gewone mensen?
Zou hij zich érgens bewust zijn van hun zorgen? Ik twijfel.

We moeten ons geld laten rollen, riep de premier lachend. Niet zo somber
allemaal, jullie! Op tv schoot zo'n halfverzorgde bejaarde meteen terug: 'Geld
uitgeven? Dan moet je wel iets te besteden hébben!'

Schrijnend, zo'n schampere opmerking van een politiek kastelid dat hardwerkende
burgers tot hiertoe heeft gebracht, zegmaar aan de rand van het Europese ravijn.

Bulderen  Wie zit er nou nog warmpjes bij? De overheid met haar aanhang! 'Weet
je wat we doen, jongens: we gooien de boetes nog 'n keer omhoog!' Je hóórt 't
die oude bureaucratentijger Opstelten bulderen in de ministerraad. Onze boetes
waren al de hoogste van Europa. Maar wacht nou eens even: hogere straffen
hielpen toch niet, gevangenissen konden toch dicht?

Absurde verkeersboetes en idiote parkeerbonnen. In heel Europa, behalve in
Nederland, zijn treinkaartjes ook in de trein te koop, in geval van overmacht of
als je de trein anders mist. Maar hier staan hoge boetes op treinreizen. Terwijl
er geen normaal loket meer open is, ik bedoel: waar je geen boete oploopt, als
klant. Ik las dat ook de boetes op het te vroeg aan de stoeprand zetten van
vuilniszakken weer omhooggaan.

Waarom niet voortaan weer twee keer per week huisvuil ophalen? Prima voor de
werkgelegenheid en we betalen al te veel ozb, zelfs volgens Plasterk. Maar graag
van twee dingen één: helpen hogere boetes, of helpen die alleen onze gare
overheid?

Als Rutte alle boetes verlaagt en miljarden minder uitgeeft van anderen, dan
komen de bestolen burgers misschien ooit weer aan hun eigen bestedingen toe. Dan
rolt het geld eindelijk eens de goede kant op!

LOAD-DATE: 15 April 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              121 of 176 DOCUMENTS



                                  De Telegraaf

                             16 april 2013 dinsdag

Nederlander koopt goud, 'oorlog' op termijnmarkt

SECTION: 1; Blz. 33

LENGTH: 508 woorden


AMSTERDAM   Het gigantische verval in de goudprijs, die gisteren een bijna $150
daalde en de $1353 per troy ounce (31,1 gram) aantikte, zorgt niet voor paniek
onder kleine particuliere bezitters van fysiek goud. Sterker, de 'gewone
Nederlander' koopt juist nu goud. Ondertussen is er op de 'papieren' futuremarkt
in het edelmetaal groots vuurwerk, waarbij een klein aantal partijen enorme
verkooporders inlegt.

Afgelopen vrijdag waren er twee grote verkooporders op de futuremarkt (waar
termijncontracten worden verhandeld en de goudprijs vooral wordt bepaald), een
van 100 ton en een van 300 ton, geeft specialist Marleen Evertsz van het
Amsterdamse handelsplatform GoldRepublic aan.  Dat is samen ongeveer 15% van wat
normaal de jaarlijkse markt is. De verkopers gaan rigoureus te werk, en drukken
de fysieke goudprijs enorm.  De volumes op de futuremarkt zijn enorm, sinds
vorige week.

De verkopende partijen op de termijnmarkt, volgens insiders maar enkele, kunnen
zich baseren op de ruime geldpolitiek in Japan. De yen is weer wat zwakker
geworden en de wereldmunt dollar sterker, wat druk op de goudprijs kan
veroorzaken. Daarnaast schreef Goldman Sachs onlangs dat de bank een daling van
de goudprijs verwacht. Ook zou Cyprus hebben gezegd goudposities te verkopen om
de schulden terug te dringen. Weliswaar is de goudvoorraad van de Cyprioten te
klein om voor een enorme prijsdaling te zorgen, maar als meerdere landen het
voorbeeld volgen, wordt het een ander verhaal.

De grote partijen sorteren daarop voor , zegt Rolf van Zanten (AmsterdamGold).
Het kleine aantal partijen dat posities verkoopt op de futuremarkt, handelt
agressief, gezien de grote volumes. In de markt wordt zelfs gesproken van een
oorlog, waarbij verkopers de goudprijs door stop-lossniveaus (gehanteerd bij
bijvoorbeeld turbo's) proberen te krijgen om nog meer verkoopdruk los te
krijgen. Het is nu wachten op een reactie vanuit het kamp van de longposities.

De 'man in de straat' ligt niet wakker van de enorme dalingen in de goudprijs.
Sterker, goud is momenteel populair bij de Nederlandse particuliere belegger
door de prijsdalingen. Bij AmsterdamGold, dat fysieke goudbaren aanbiedt aan
particulieren, is de verhouding tussen kopers en verkopers ongeveer 80-20, zegt
Van Zanten.  Het percentage verkopers is zelfs nog wel lager dan die 20% , zegt
Evertsz van concurrent GoldRepublic.  Kleine beleggers zien in deze prijsdaling
dé kans om voor een prikje goud in te slaan. Tel daarbij op de spanningen in
Noord-Korea en de situatie in Europa, en de koopinteresse onder deze groep is
logisch.

Normaal gesproken zorgt economische onzekerheid voor meer vraag naar goud, wat
als vluchthaven wordt gezien.  Toch gebeurt het vaak als een nieuwe crisis
ontstaat, dat er op de futuremarkt agressief wordt verkocht , zegt Willem
Middelkoop, auteur van 'Goud en het geheim van geld'.  Banken van het kaliber JP
Morgan doen dit. In opdracht van hoogstwaarschijnlijk de Fed wordt een
prijsdaling gefaciliteerd, omdat men bang is dat er spaargeld wegkwijnt richting
de goudmarkt.

LOAD-DATE: 15 April 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              122 of 176 DOCUMENTS



                                  De Telegraaf

                             12 april 2013 vrijdag

'Alweer een gebroken verkiezingsbelofte'

SECTION: 1; Blz. 6

LENGTH: 958 woorden


Als ambtenaar ben je zeker van je baan. Dat was honderd jaar geleden zo. Dat is
nog steeds zo. In elk geval tot 2016 kunnen ambtenaren niet worden ontslagen, zo
kwam minister Blok overeen met de bond. Dat is mooi voor de ambtenaren. Mooi
ook, dat in deze duistere wereld nog één zekerheid overeind blijft. Maar het is
weer een gebroken verkiezingsbelofte en weer wordt er niet bezuinigd.

Mw. Drs. A. Leys, Driebergen

Feest  Wat zal het een feest zijn voor Damián van der Vaart. Binnen een paar
maanden nieuwe papa's en mama's en opa's en oma's, broertjes en zusjes. Als
iedereen nu maar tijd voor hem heeft, dan komt het hopelijk goed.

Marianne Dieker, Steenwijk

Uitbesteden  De onderzoeken die de Tweede Kamer pleegt te doen zoals nu weer
naar de woningmarkt, zijn totaal overbodig en worden in de onderste la
geschoven. Ze dienen er alleen maar toe om het eigen gelijk van de diverse
partijen te bevestigen. De Tweede Kamer dient dergelijke onderzoeken uit te
besteden aan onafhankelijke partijen die aangeven waar de fouten daadwerkelijk
gemaakt worden. Daarmee stijgt het democratische niveau van de politiek.

John Muijsers, Valthe

Vogeltje  Er is voor 50.000 ton aan vlees verkocht de laatste twee jaren waar
een 'luchtje' aan zit. De controle door de Europese gemeenschap blijkt wederom
een wassen neus, niemand weet waar het vlees vandaan komt. Ook in de financiële
sector gaat het steeds beter, Slovenië, Malta, Cyprus, Griekenland, Portugal, ga
maar door. Niemand die daar ooit iets van controle heeft doorgevoerd. Er zijn
maar zeventien eurolanden. Degene die nog recht blijven, bezuinigen hun eigen
land kapot om de andere landen overeind te houden. Het gaat niet alleen om de
vleesfraude, Europa is een heel ziek vogeltje, er is geen dokter die daar iets
aan kan veranderen.

A. de Waele, Koewacht

Democratie  Burgemeester Eberhard van der Laan vindt het niet goed dat er op 30
april gedemonstreerd wordt langs de route waar de koninklijke familie langskomt
'vanwege de drie prinsesjes'. Ik zie niet in wat hiervan het schadelijke aspect
is. Het lijkt mij juist een goede zaak als de meisjes al op jonge leeftijd leren
wat een democratie inhoudt. Blijkbaar mogen zij alleen blije, in oranje gehulde
Nederlanders met zwaaiende vlaggetjes zien. Het weghouden van de demonstranten
langs de route is een ondemocratisch gebaar. Aafke Klopman, Leeuwarden

Besparen  Minister Plasterk beweert dat een referendum 30 miljoen kost. Dat geld
had hij dan kunnen besparen, toen wij een referendum kregen om tegen de EU te
stemmen. Er werd tegen gestemd en daarna werd de uitslag onmiddellijk van de
tafel geveegd. Dat noemt men dan democratie, ze doen toch alleen wat ze zelf
willen.

Mevr. J.G. Schneider-Timmer

Basic  Albert Heijn lanceert het idee om Euroshopper om te toveren naar AH
Basic. Fout! Zoek een Nederlandse naam en verwijder al die vreselijke Engelse
productnamen. Noem de oer-Hollandse peanut butter weer pindakaas en de chocolate
sprinkles weer hagelslag.

Ed Verstraten, Lelystad

Concert  Klacht: Jeugd komt niet naar het Concertgebouw en -orkest. Beide 125
jaar. Het Jubileumconcert met de Koningin wordt uitgezonden om 2.00 uur. Dan
kijken wij (83-jarigen) dus niet. Hoe kun je verwachten dat de jeugd enthousiast
wordt?

Drs. W.E.J. Keman, Den Haag

Onzorgvuldig  De manier waarop dit kabinet regeert gaat alle perken te buiten.
Keer op keer moeten besluiten worden teruggedraaid, waaruit blijkt dat men
onzorgvuldig te werk is gegaan. De voorgestelde WW-duur wordt teruggedraaid en
terecht. Minister Asscher had het voorstel verdedigd door te stellen dat men dan
snel ander werk zou aanvaarden. Niet zo makkelijk als er maandelijks 20.000
werklozen bij komen!

F. van Berkel, Tilburg

Controleren   Vrijwel ieder bedrijf dat een factuur ontvangt voor een dienst of
levering controleert of de dienst of levering ontvangen is, kwaliteit en prijs
akkoord zijn en daarna volgt in de meeste gevallen de betaling. Zo niet in de
gezondheidszorg. Meer rekenen dan waar je recht op hebt, dat doet meneer de
dokter natuurlijk niet. Dus betalen we miljoenen te veel aan ver boven modaal
verdieners.

G. v.d. Horst, Baarle-Hertog

Mazzel  Mazzel voor de forensen in Schagen dat Aalsmeer te ver is om mee te
fuseren (WUZ 09/04). In Aalsmeer is de forensentaks namelijk afhankelijk van de
verzekerde waarde van het object, waardoor het in het gros van de gevallen
uitkomt op EUR 545. Proost.

Frans Nefkens, Zaandam

Concurrentie  Ik mis een invalshoek in het rapport van de Tweede Kamer over de
huizenprijzen. Je hebt de koopmarkt en je hebt de huurmarkt. Beide markten
worden financieel ondersteund door de overheid. Als je het zo bekijkt
concurreert de overheid op de woonmarkt dus met zichzelf. Er is daardoor geen
enkele prikkel voor de markt om efficiënt te werken. De overheid blijft dat geld
toch wel schuiven.

Dirk-Jan Lugtmeier, Goor

Tol   België wil o.a. voor Nederlanders tol heffen op hun rijkswegen. Natuurlijk
is elk land vrij om te doen wat hem het beste lijkt. Het zou voor Nederland niet
verkeerd zijn om voor Belgische schepen, welke gebruikmaken van de Schelde in
Zeeland, ook een flinke tol te heffen. Dan komt er tenminste nog wat terug van
ons belastinggeld waarmee de Schelde, ten behoeve van een Belgische haven, is
uitgediept en een stuk land onder water wordt gezet. Van je buren moet je het
hebben, niet waar?

J. Duin, Burgh-Haamstede

Douceurtjes  Dit is de druppel: 55.000 clubs die een ANBI-status hebben
aangevraagd. Eis: het invullen van een A4'tje en klaar ben je. De gewone burger
valt er uiteraard zoals gebruikelijk buiten. Nu gaan we als gewone burgers
gezamenlijk ook maar eens die prachtige status aanvragen. Gratis
belastingdouceurtjes voor de gewone burger-die-alles-moet-betalen. Dat werd wel
eens tijd. Wie doet er mee?

A.W. de Haas, Niedorp

LOAD-DATE: 11 April 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              123 of 176 DOCUMENTS



                                  De Telegraaf

                             6 april 2013 zaterdag

Voetbal staat alleen

SECTION: 1; Blz. 13

LENGTH: 556 woorden


Zelden is er zo'n gapend gat geweest tussen de politiek en de topsport. Het
dwong het profvoetbal tot de gang naar de rechter, omdat volgens de KNVB en de
eredivisieclubs door deze regering 'argumenten niet worden gehoord'.

Het is weer een motie van wantrouwen jegens Edith Schippers, minister van
Volksgezondheid, Welzijn en Sport (VWS). De politica wordt door de betrokkenen
genoemd als één van de personen die totaal niet ontvankelijk zijn voor redelijk
ogende argumenten.

Na het elimineren van de olympische ambitie en de blunders rond het
dopingpaspoort is het introduceren van een tweede crisistaks het derde incident
waarbij de sportminister blijk geeft niet vóór de sport te staan. Het topvoetbal
besloot om dan maar via een juridische procedure de extra aanslag van 16,5
miljoen euro alsnog te tackelen.

Intussen steunt een Kamermeerderheid het regeringsstandpunt. Een indicatie dat
het gros van de huidige politici weinig met (top)sport opheeft. Dat kwam al tot
uiting tijdens de Olympische Spelen, toen Mark Rutte exact één dag en Schippers
anderhalve dag aanwezig was in Londen, waar de wereldleiders in rijen van drie
voor de Britse premier David Cameron stonden opgesteld.

Sindsdien heeft de sport vooral last van Den Haag, waar een minister een
portefeuille beheert waar ze eigenlijk niks mee heeft. In het conflict met het
topvoetbal negeert Schippers zelfs redelijke argumenten en laat zo de kans lopen
om in het belang van de sport de discussie met collega-minister Jeroen
Dijsselbloem (Financiën) aan te gaan.

De punten nog even op een rij. Er komt in het betaald voetbal een extra heffing
van 16 procent op salarissen boven de 150.000 euro. Alleen moet die niet door de
betrokken speler worden betaald, maar door zijn club. Omdat dit met
terugwerkende kracht gebeurt, komen de begrotingen onverwachts onder druk te
staan. Neem Ajax. De club heeft al meer dan 20 miljoen euro bezuinigd en krijgt
nu tweemaal een extra heffing van circa 3,5 miljoen euro. In totaal dus 7
miljoen.

Bovendien volgt de maatregel na de mededeling dat er van een eenmalige heffing
sprake zou zijn. Door dit een halfjaar later aan de laars te lappen tast Rutte
II opnieuw de principes van een betrouwbare overheid aan, zoals eerder al met
het schrappen van de olympische ambitie. Sommige clubs rest nu niets anders dan
de toegangsprijzen te verhogen, om zo het ontstane gat op de begroting te kunnen
dichten. Ook nu is de gewone man weer de dupe.

Intussen staat het voetbal alleen. Het verzoek aan NOC*NSF om samen op te
trekken tegen deze regering heeft in Papendal geen gehoor gekregen. Terwijl de
kans niet uitgesloten is dat straks ook de werkgevers van enkele schaatsers en
wielrenners aan de beurt zijn.

Uitgerekend twee sporten waarvan de bonden geleid worden door de CDA-politici
Doekle Terpstra (KNSB) en Marcel Wintels (KNWU), van wie de laatste recentelijk
blunderde met de inkleuring van de antidoping-aanpak. Zoals NOC*NSF overweegt om
niet een oud-olympiër, maar een andere CDA-prominent (Camiel Eurlings) voor te
dragen als opvolger van koning Willem-Alexander als lid van het Internationaal
Olympisch Comité.

Benieuwd in hoeverre dit trio het netwerk kan aanspreken om een crisistaks voor
de succesvolle schaatsers, wielrenners en olympiërs te voorkomen. Vooralsnog
kijken ze vanaf de zijlijn toe hoe het topvoetbal het ervan afbrengt.

LOAD-DATE: 5 April 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              124 of 176 DOCUMENTS



                                  De Telegraaf

                             4 april 2013 donderdag

Syrië zoekt het zelf maar uit;
'Eerst maar eens zorgen dat wij geen voedselbanken meer nodig hebben'

SECTION: 1; Blz. 6

LENGTH: 606 woorden


Moeten wij in Nederland ons iets aantrekken van de vreselijke burgeroorlog die
er nu woedt in Syrië, waarvoor miljoenen op de vlucht zijn en waarbij al
tienduizenden slachtoffers zijn gevallen? Nee hoor, Syrië is niet ons probleem,
zo vindt een overgrote meerderheid van de deelnemers aan de Stelling van de Dag.

Deze oorlog gaat om het geloof, laten ze het zelf maar oplossen , is een veel
geuite mening van veel respondenten. We hoeven ons niet elke humanitaire ramp
die zich voltrekt in de wereld aan te trekken, zo vindt een bijna even grote
meerderheid.

Europa en de VS moesten maar eens stoppen met zich overal mee bemoeien, kijk
maar naar waar dat ons gebracht heeft in Afghanistan en Irak , zo waarschuwt een
van de stemmers.

Inzameling  Afgelopen weekeinde was er een giro 555-actie voor de Syrische
vluchtelingen. Het Nederlandse publiek doneerde 1,2 miljoen euro. Vergeleken met
de opbrengst van vorige acties is dat een laag bedrag. Zo leverde een inzameling
voor de aardbeving in Haïti in 2010 111 miljoen euro op, en voor de droogte in
de Hoorn van Afrika gaf Nederland in 2011 25 miljoen euro.

Ruim een derde van de stemmers vindt het bedrag 'wel meevallen', nog eens ruim
een derde vond het bedrag 'te verwachten'. Dat de Nederlandse regering na eerder
dertig miljoen nu nog eens vier miljoen euro doneerde, dat vindt ruim meer dan
de helft van de respondenten 'veel te veel'. Veel deelnemers vinden dat
Nederland al problemen genoeg heeft en zich dus ook niet nog eens de ellende van
het buitenland op de hals moet halen.

Enkelen trekken zich wel het lot aan van de Syriërs die op de vlucht zijn.  De
gewone burgers zijn de dupe. Ik heb medelijden met die mensen, die noodgedwongen
in tenten moeten wonen.  Iemand anders, cynischer:  Als er olie te vinden was
geweest, dan was Syrië allang geholpen.

Bijna alle stemmers vinden dat niet 'wij', maar de rijke Arabische olielanden
Syrië maar moeten helpen.  Waarom helpen die hun moslimbroeders niet? , zoals
een stemmer schrijft.

Dat de Navo moet ingrijpen, zoals in het begin van de Arabische Lente nog
gebeurde in Libië, dat vinden de stemmers ook geen goed idee. Driekwart vindt
dat de Navo zich buiten het conflict in Syrië moet houden. Toch zijn er ook
voorstanders van ingrijpen:  Als het Westen geen positieve invloed uitoefent op
het Midden-Oosten, dan zal deze regio steeds verder radicaliseren en zich tegen
ons keren.

De Arabische Lente heeft Nederland en Europa voorlopig alleen maar geld gekost.
Zo stuurde Europa begin dit jaar nog vijf miljard euro hulp naar Egypte om het
land uit het slop te trekken. Bijna de helft van de stemmers vindt dat Egypte
zelf maar zijn boontjes moet doppen; bijna evenveel stemmers vinden dat Egypte
zo'n verwerpelijk regime heeft dat het de Europese steun niet verdient.  Het
Midden-Oosten is niet op weg naar democratisering, maar naar meer islamisering ,
is de zienswijze van een respondent. Een ander:  De Arabische Lente is een
islamitische lente geworden.

Toch is de oorlog in Syrië ook een beetje 'ons' probleem. Islamitische jongeren
sluiten zich aan bij jihad-groeperingen en gaan in Syrië vechten tegen Assad.
Als zij terugkomen, vormen deze geradicaliseerde jongeren volgens de AIVD een
veiligheidsrisico. Bijna tachtig procent van de stemmers denkt dat dit ook het
geval is. Over wat er moet gebeuren met deze jongeren, is ook veel
overeenstemming. De meeste stemmers vinden dat hen het Nederlanderschap
afgenomen moet worden, omdat ze 'in vreemde krijgsdienst' zijn geweest.

Martine de Vente

Vandaag is er weer een Stelling van de Dag. U kunt er aan meedoen van 11.00 tot
15.30 uur via www.telegraaf en http://www.wuz.nl.

LOAD-DATE: 3 April 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              125 of 176 DOCUMENTS



                                  De Telegraaf

                             4 april 2013 donderdag

Volksfrustratie;
Burger is vertrouwen  in overheid verloren

SECTION: 1; Blz. 6

LENGTH: 478 woorden


Als jong politieverslaggever van uw wakkere krant leerde ik veertig jaar geleden
al dat niet de hoogte van de straf, maar het strafrisico bepalend is voor de
criminaliteitscijfers. De pakkans én de mate van zekerheid dat er straf volgt
die óók ten uitvoer wordt gelegd, bepalen de ontwikkeling van de misdaad.

Dit strafrisico is in Nederland zó klein, dat het leeuwendeel van de intussen
ruim acht miljoen jaarlijkse misdrijven niet eens meer wordt aangegeven bij de
politie. Burgers en bedrijven zien dat er toch niets mee gebeurt. Dat dienders
het te druk hebben met het uitschrijven van bonnen.

In één generatie veranderde Nederland van een samenleving waar geluk gewoon was
en uit bijna elke brievenbus een touwtje hing, in een achterdochtig land met op
alle voordeuren drie sloten en steeds meer alarmmelders. Onzichtbare politie
waarschuwt om niet zomaar de deur open te doen en geeft advies over hang- en
sluitwerk, maar komt niet meer langs voor een inbraak. Geen tijd voor en
trouwens ook geen mankracht. Zijn wij er op vooruitgegaan of niet!

De nationale frustratie hierover is zeer groot, zo blijkt wel uit de stortvloed
aan reacties op mijn vraag van gisteren naar uw vertrouwen in onze overheid.
Verscheidene lezers stellen voor dat onze politie in de leer gaat bij de
Duitsers. Die behalen met hetzelfde aantal politiemensen per 100.000 inwoners
aanmerkelijk betere ophelderingsresultaten.

De staat beschermt alleen z'n eigen belangen , mailt mij Zeger van Asch, die
zoals de overgrote meerderheid der respondenten   alle vertrouwen in de overheid
heeft verloren.

Rechtsgevoel  Veel lezers schrijven zich in hun rechtsgevoel aangetast te voelen
door de autoriteiten, die   zoals ook Gijsbert Ruiter meemaakte, nadat hij, in
de steek gelaten door de overheid, ten einde raad zelf zijn gezin moest
verdedigen, maar daarvoor werd gestraft   niet opkomt voor de hardwerkende
belastingbetalers, maar gevangenissen sluit en ruim baan verschaft aan
criminelen, randfiguren, graaiers en klaplopers.

Een opvallend aantal lezers vertelt mij hoe zij zélf de daders van inbraak in
hun woning opspoorden en de resultaten overhandigden aan de politie. Die er
vervolgens niéts mee deed!

Een lezer vertelt dat er 's nachts inbrekers aan zijn deur bezig waren met een
breekijzer. In paniek belde hij de politie.  Wij hebben nu geen wagens
beschikbaar , kreeg hij te horen. Even later belde hij weer:  U hoeft niet meer
te komen, want ik heb ze alle drie doodgeschoten!  Binnen twee minuten waren er
vijf overvalwagens, de inbrekers werden in de kraag gevat.  Maar zei u niet dat
u ze had doodgeschoten?  vroeg een van de agenten later aan de bewoner.  Maar
zei u dan niet dat u geen wagens had?  reageerde die.

Het vertrouwen in de overheid heeft het nulpunt bereikt , mailt mij Jaap
Posthumus.  De overheid hoort er te zijn voor de burgers. Maar het is nu al
jaren omgekeerd!

LOAD-DATE: 3 April 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              126 of 176 DOCUMENTS



                                  De Telegraaf

                             3 april 2013 woensdag

Terecht

SECTION: 1; Blz. 3

LENGTH: 224 woorden


Het kabinet trapt terecht op de rem bij de discussie of ons land de
begrotingsteugels verder moet laten vieren. In koor roepen vicepremier Asscher
en minister van Financiën Dijsselbloem dat er geen aanleiding is om de afspraak
los te laten dat in 2014 het begrotingstekort niet hoger mag zijn dan de
Europese ondergrens van drie procent. De PvdA'ers zullen aan hun woord worden
gehouden, ook na een eventueel sociaal akkoord met een prijskaartje.

In de politiek en de media wordt de laatste tijd wel erg makkelijk gespeculeerd
over een nieuwe overschrijding van deze norm, nadat was besloten om het tekort
dit jaar verder te laten oplopen. Dit onder het mom dat de economie niet moet
worden kapot bezuinigd. Wat wordt vergeten, is dat de overheidsuitgaven nog
steeds groeien, ondanks alle miljardenbezuinigingen. Het gaat dus ook om
politieke wil.

Voor de gewone man mag het misschien allemaal abacadabra zijn, zijn kinderen
zitten straks met de gevolgen van Haagse 'souplesse'. Een tekort van drie
procent betekent dat het gat tussen inkomsten en uitgaven van het rijk zo'n 18
miljard euro bedraagt. Per jaar. Ook voor de overheid is de slogan van
toepassing: geld lenen kost geld. De rentelast van onze staatsschuld is
inmiddels ruim 11 miljard. Het is weggegooid geld, dat veel beter voor zorg,
onderwijs of iets anders had kunnen worden gebruikt.

LOAD-DATE: 2 April 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              127 of 176 DOCUMENTS



                                  De Telegraaf

                             30 maart 2013 zaterdag

'Een koude Pasen, maar we lachen ons wel warm '

SECTION: 1; Blz. 2

LENGTH: 936 woorden


Het ene na het andere bericht doet mijn ogen vliegen naar de bovenste rand van
de krant om te kijken wat de datum is. Is het al 1 april? De NS-top wil bonussen
en dus moet de klant zwijgen. In Vorden loopt men toch weer langs het Duitse
graf. De prijs voor postzegels stijgt terwijl de kwaliteit van bezorging
belabberd is. De politie verspilt belastinggeld om, bij voorbaat tevergeefs, hun
'merk' te beschermen. Oud-SS'ers krijgen hier een Duits oorlogspensioen,
ontwijken zo makkelijk de fiscus en zijn financieel beter af dan onze
oud-krijgsgevangenen. Slechte artsen werden min of meer geëxporteerd naar een
onwetend buitenland. Noord-Korea denkt een oorlog te winnen. En met
schertsfiguren als Grillo en Berlusconi probeert men in Italië een regering te
vormen. Dit wordt de koudste Pasen sinds 1964, maar we kunnen ons wel warm
lachen!

G. Marina, Oegstgeest

Oogsten  Ik erger me dood aan de discussie over de jacht in Nederland. Het maakt
mij niet uit of mijn dagelijkse stukje vlees in plezierjacht of in beheersjacht
wordt geschoten. Ik weet in ieder geval zeker dat het een (h)eerlijk stukje
duurzaamheid en biologisch is dat in ieder geval een goed leven heeft gehad. Dit
als aanvulling op mijn groentetuin. Wat is er mis met verantwoord oogsten uit de
natuur?

Klaas Avinga

Wassen  De paus heeft de voeten gewassen van gedetineerden bij een bezoek aan
een gevangenis. Nu wordt het tijd dat hij de oren gaat wassen van de
geestelijken in zijn kerk die over de schreef zijn gegaan met ontucht en hen
allen waarschuwt voor vervolging bij herhaling. Bij de vorige paus heb ik daar
niet veel over gehoord.

J.G. Vos, Den Helder

Oranjebelasting  De heer Diederik Samsom komt eindelijk eens met een goed
voorstel, namelijk om de Oranjes gewoon net als iedereen belasting te laten
betalen. De Oranjes betalen geen inkomstenbelasting en geen vermogensbelasting.
Daarentegen betaalt de gewone burger al vele jaren een
vermogensrendementsheffing waarbij gerekend wordt met een theoretisch gewin van
vier procent, terwijl de spaarrente al vele jaren onder de twee procent ligt.
Eigenlijk is het gewoon diefstal van de burger door de Staat. Toch vreemd, deze
ongelijkheid tussen de burger en het koningshuis, in een land waar zo vaak en zo
snel het gelijkheidsbeginsel wordt aangesproken.

Herman Matteman, Almere

Buitenspel  Diederik Samsom kan zich beter druk maken om zijn collega-politici
die jaren wachtgeld van de bevolking stelen als ze vertrekken. De overheid
steelt de bevolking kaal en speelt sinterklaas naar Europa. Laat ons koningshuis
met rust, daar zit eeuwenlange kennis en liefde voor de bevolking. Sinds de
Koningin buitenspel gezet is, gaat Nederland sociaal en financieel gezien hard
achteruit. Alleen de overheid met haar hoge salarissen lijkt dit niet te zien.

Eric Hammink, Hillegom

Gekleed  Volgens tijdschrift Vanity Fair behoort premier Rutte bij de tien best
geklede wereldleiders. Wat een eer voor iemand die praktisch iedereen in
Nederland heeft uitgekleed! Het ware beter als hij tot de beste tien politici
van de wereld had behoord. Kleren maken kennelijk niet altijd de man.

C.A. Grefe, Hoogstraten (B)

Zuur   Bijna dagelijks schrijft er wel iemand in de krant een stukje waarin
sprake is van zuurverdiend geld. Ik vraag me af of er nog wel iemand is die zijn
werk met plezier doet.

Anne de Jong,

Middenmeer

Op koers  Afnemend ondernemersvertrouwen, Blokhypotheek die banken niet willen
verstrekken, de Nederlandse economie krimpt nog harder dan verwacht, uitstel
deadline sociaal akkoord, afnemend vertrouwen in de politiek, forse toename
schuldhulpverlening, huisuitzettingen en faillissementen en steeds weer zie ik
op tv premier Rutte glimlachend vertellen dat het kabinet op koers ligt met de
uitvoering van de plannen uit het regeerakkoord. Dus kennelijk is stug
vasthouden aan een koers die verkeerd blijkt uit te pakken belangrijker dan eens
na te denken waarom maatregelen en plannen uit dat akkoord niet werken. Een
verontrustende gedachte.

B. de Mars, Groningen

Route  Waar menig multinational meerdere interessante financiële routes kent,
kent de gemiddelde Nederlandse burger er slechts één: die naar Apeldoorn.

Hans Louwman, Zoetermeer

Uitgegeven  Nieuws: de regering heeft weer te veel geld uitgegeven. De schuld
hiervan: 'de zorgkosten, de WW en de AOW'. Dit is toch om je dood te lachen,
want wat heeft de SNS-bank niet gekost, dan de redding van Cyprus en straks
Malta en Slovenië nog. Ze denken in Den Haag echt dat de burger gek is.

Ursula v.d. Bent, Katwijk

Stoppen  Het wordt nu toch echt tijd om te stoppen met de EU. In de zuidelijke
landen wordt Merkel nu steeds vaker openlijk en ongemoeid met Hitler vergeleken.
Haar en ons geld willen ze wel! De mentaliteit in die landen deugt niet. Dat
komt ook nooit goed; zie Griekenland. Ze voldoen telkens weer niet aan de
voorwaarden. Wel steeds afgeven op de ondersteunende landen. Stoppen met die
geldverslindende onzin.

H. Montfrooij, Eck en Wiel

Bank  Het onmogelijke is mogelijk! De Griekse Bank loopt nog in EU-pampers, maar
koopt wel een bank in Cyprus (Tel. 23/03). Wat worden we als belastingbetalers
toch op een overweldigende manier door de EU-leiders bedrogen.

W.H. van de Brake,

Nordhorn (D)

Eerlijk  De Oranjes krijgen geen wachtgeld, zijn er altijd en zeggen niet na
vier jaar 'dat had ik niet kunnen overzien'. De Oranjes zijn de enige stabiele
eerlijke mensen in ons land die zich met hun hele familie voor het welzijn van
ons land inzetten.

Nelleke van 't Veen

Nazorg  Oorlogstrauma's worden onderschat (Tel. 27/03). Eerst vechten
uitgezonden militairen voor wereldvrede. Nu moeten ze vechten voor nazorg.

Sylvia van Hunnik, Lunteren

LOAD-DATE: 30 March 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              128 of 176 DOCUMENTS



                                  De Telegraaf

                             30 maart 2013 zaterdag

'Een beerput zonder bodem';
YME DROST

SECTION: 1; Blz. 3

LENGTH: 1456 woorden


Waar gerenommeerde advocaten afhaken, gaat letselschadespecialist Yme Drost
door. Raadsels rond geruchtmakende misstanden wist hij te ontrafelen,
slachtoffers die nergens meer terecht konden stond hij bij. Met juridisch advies
en   soms   geld uit eigen zak.

Het Turkse verkrachtingsschandaal in Alanya, zijn kruistocht tegen
pedofielenvereniging Martijn, de aansprakelijkheid van de NS bij zelfdoding op
het spoor, het door een boosaardige buurvrouw tot drugssmokkel verleide
minderbegaafde echtpaar...

En dan nu 'de zaak der zaken': woensdag gaat het proces tegen horrorneuroloog
Ernst Jansen Steur verder met een tweede regiezitting voor de Almelose
rechtbank. Ook in dit dossier beet Drost zich vast om nooit meer los te laten.
De 'Twentse terriër' legt uit.

Het begon allemaal met uzelf, voedselvergiftiging tijdens militaire dienst    Ik
was jong, wilde officier speciale diensten worden bij de Koninklijke Landmacht.
Die droom viel in duigen nadat ik in het veld rauwe kip kreeg voorgeschoteld.
Door salmonellabesmetting was het einde oefening. Fysiek verzwakt en mentaal
gebogen verliet ik het leger. Maar geknakt was ik niet! Advocaten zagen geen
heil in een procedure tegen Defensie. Toen besloot ik zelf actie te ondernemen.
Nog altijd krijg ik een klein militair invaliditeitspensioen, percentage van
mijn bescheiden wedde als dienstplichtige.

Uw website lijkt op Amerikaanse leest geschoeid, met zelfportretten en wervende
oproepen. Bent u de Robin Hood van de letselschade?   Ik word gedreven door
liefde voor dit vak. Als ik 's ochtends opsta en naar kantoor rijd, voelt dat
niet als een plicht. Die eeuwige strijd tegen onrecht; het is mijn grote hobby.

Hobby's kosten geld, is het rendabel om op uw wijze een groot
letselschadekantoor te leiden?   Juist de geruchtmakende zaken leveren doorgaans
geen cent op. Als voorbeeld noem ik de Hennies; van drugssmokkel verdacht en in
Turkije opgepakt en in een cel gegooid. Minderbegaafd en door een buurvrouw met
een vakantiereisje naar de zon gelokt. Ik wist meteen dat hier iets niet in orde
was. Met mijn kantoor heb ik veel geld en moeite in die affaire gestoken. In
Nederland de gerenommeerde advocaat Geert-Jan Knoops kunnen bewegen als raadsman
op te treden. Uiteindelijk wonnen we het hoger beroep en kwamen de Hennies terug
naar Enschede. Met mannelijke Hennie heb ik nog steeds contact. Een goed mens,
hij werkt nu als buschauffeur.

Woensdag begint de rechtszaak tegen Ernst Jansen Steur, hoofdrolspeler in het
grootste medische schandaal hier te lande ooit. Wat verwacht u?   Jansen Steur
is een arrogante man, hult zich in stilzwijgen. Eindelijk moet hij antwoorden
geven. Maar de strategie van zijn advocaat is duidelijk. Met
vertragingstactieken hoopt de verdediging op fouten van justitie. Waarschijnlijk
zullen er aanvullende onderzoekswensen worden geventileerd. Dat andere artsen
nog eens naar de zaak kijken. Typerend voor deze neuroloog is dat hij denkt het
veel minder slecht te hebben gedaan dan 'de buitenwereld' meent. Hij heeft geen
idee wat zijn gedrag betekent voor de psyche van zijn patiënten. Ik denk dat
Jansen Steur in de kern een goed neuroloog is. Maar door zijn narcistische
persoonlijkheid en allerlei syndromen is het fout gegaan. Heel erg fout.

Toch heeft de Nederlandse justitie nooit aanleiding gezien hem op te pakken.
Nee, men zag geen gevaar voor recidive! Pijnlijk voor het Openbaar Ministerie
als je bedenkt dat Jansen Steur op zijn vlucht uit Nederland vervolgens doodleuk
aan het werk was bij onze oosterburen. En wel vier keer! Hoogste tijd, zo lijkt
mij, om de wet eens aan te passen. Want dit soort praktijken stopt niet bij onze
landsgrenzen. Door deze affaire kwamen ook andere zaken rond Nederlandse artsen
die hier niet meer mochten werken aan het licht. Enkele honderden kilometers
verderop gingen ze gewoon verder.

De misstanden rond Ernst Jansen Steur werden in 2009 voor het eerst door het OM
onderzocht. Was voorlopige hechtenis gepast?   Vier jaar is te lang, maar het
had geen kwaad gekund als de man gedurende een periode van dat onderzoek, zeg
drie maanden, achter de tralies was gezet. Dat zou een gepast signaal zijn
geweest richting al zijn slachtoffers. Die vinden deze hele gang van zaken maar
vreemd.

Na een artikel in De Telegraaf belde een chirurg verontwaardigd op. Waarom we de
privacy van Jansen Steur hadden geschonden. Voelen artsen zich verheven boven de
rest van de samenleving?   Er zijn heel veel goede artsen, maar sommigen
beschouwen zich als de goden van onze maatschappij, leven in een gesloten
wereldje. Dat heb ik als beangstigend ervaren. Zelf werd ik eens tijdens een
symposium op hoge toon aangesproken door zo'n vakbroeder van Jansen Steur. Wat
ik wel niet dacht om de man aan de schandpaal te nagelen. 'Van onze beroepsgroep
blijf je af!' Tja, dan ben je toch van de gewone man en vrouw op straat
vervreemd. Artsen zetten zichzelf graag op een voetstuk. Maar ze vergeten dan
dat zij als geen ander een vertrouwensfunctie hebben. Als je die op zo'n
afschuwelijke wijze schendt, vervalt automatisch alle recht op anonimiteit.

U hoort het zijn advocaten straks al zeggen: Ernst Jansen Steur is door de media
opgeknoopt, nog voor het proces is begonnen    Dat 'trial by media' wordt
aangevoerd om hem te ontlasten, daar ben ik bang voor. Het zou natuurlijk een
grote schande zijn als de rol van kranten, radio en televisie wordt misbruikt om
voor strafvermindering te pleiten. Want juist dankzij die media kon Jansen Steur
worden gestopt en werden slachtoffers getraceerd. Zonder de hausse aan
publiciteit was deze zaak de doofpot ingegaan.

U kaartte de verkeerde diagnoses van Ernst Jansen Steur al aan in 2005. Ruim
acht jaar later kwam pas de erkenning. Trots?   Het gaat niet om mij, maar om
cliënten. In deze affaire schieten superlatieven tekort. Een neuroloog die
patiënten misbruikt voor experimenten, voor wetenschappelijke erkenning, voor
persoonlijk gewin dus. Bewust tegen mensen liegen over ziekten als Alzheimer en
Parkinson, om vervolgens proeven op hen los te laten. Dit nieuws bereikte alle
uithoeken van de wereld.

Het toonde op pijnlijke wijze hoe het hopeloos fout ging met controle door de
Inspectie voor de Gezondheidszorg (IGZ).   Belangrijke bijvangst; medische
toezichthouders hadden in meerdere gevallen compleet gefaald. Niet alleen de IGZ
en het OM, maar ook de raden van bestuur van ziekenhuizen. De inspectie bleek
zelfs geen lijst te kunnen produceren van artsen die uit het zogenaamde
Big-register waren geschrapt! Tja  Er volgden Kamervragen en debatten. Het
tijdperk van medische onschendbaarheid lijkt door dit dossier definitief
voorbij. Alleen al die conclusie is pure winst.

Een legertje psychologen en experts boog zich over de beweegredenen van Jansen
Steur. Zo zou het oorlogsverleden van zijn vader hem parten spelen.   Dat zal
zeker niet op positieve wijze hebben bijgedragen aan de ontwikkeling van Ernst
Jansen Steur. Echtscheiding, een zwaar verkeersongeval  Er waren in zijn leven
meer traumatische gebeurtenissen. Maar dan ga je speculeren en daar heb ik het
niet zo op. De feiten spreken voor zichzelf en mijn cliënten willen maar één
ding weten: WAAROM deed hij ons dit aan? Zijn stilzwijgen is slecht. Hij plengde
krokodillentranen in het enige interview dat hij ooit gaf. Maar dat hij
patiënten heeft aangezet tot zelfmoord, daar hoorde ik hem niet over.

Hoe hard zijn de bewijzen tegen Ernst Jansen Steur?   Misschien horen we nooit
helemaal de waarheid over al zijn medische experimenten. Vergeet niet dat hij
obducties zelf kon plannen. Veel medische dossiers die hij ondertekende zijn
incompleet, slachtoffers werden gecremeerd. Maar aantoonbaar is dat hij volkomen
onnodig allerlei medicijnen voorschreef. In 85 gevallen is foutief medisch
handelen, aansprakelijkheid en verwijtbaar optreden al erkend en er lopen nog
tientallen zaken. Afgelopen tijd meldden zich bij mij nog eens zes voormalige
patiënten. En het gaat maar door.

Wat zou een gepaste straf zijn voor neuroloog Ernst Jansen Steur?   Mijn
persoonlijke mening: als de rechter tot een bewezenverklaring komt, is een
onvoorwaardelijke gevangenisstraf op zijn plaats. Het gaat in onze maatschappij
toch ook om de afschrikwekkende functie van het strafrecht? Een voorwaardelijke
straf of boete betekent dat artsen dus overal mee wegkomen. Deze zaak loopt nu
al zo lang en de hoofdrolspeler bromde nog geen minuut! Justitie kan een daad
stellen. De man heeft levens verwoest, smeulende puinhopen op zijn geweten.
Cliënten vertellen de meest onthutsende verhalen. Het trieste van alles is dat
Jansen Steur zelf meent niet zoveel fout te hebben gedaan. `Waar gewerkt wordt
vallen spaanders'. Dit is een beerput waarvan ik de bodem nog niet heb gezien.

Foto: REINIER VAN WILLIGEN

LOAD-DATE: 30 March 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              129 of 176 DOCUMENTS



                                  De Telegraaf

                             29 maart 2013 vrijdag

'Controletekort fiscus minachting van 'nette' burger'

SECTION: 1; Blz. 6

LENGTH: 941 woorden


Fiscus mist 'windhappers' (Tel.28/03). Het is toch ongelofelijk dat het mogelijk
is dat dit in deze tijd van bezuinigingen gebeurt. Ons, de hardwerkende mensen,
wordt het vel over de oren getrokken, terwijl de mensen die de boel bedriegen of
crimineel aan hun geld zijn gekomen, er mee wegkomen. Bovendien worden miljarden
die het land zo hard nodig heeft, aan de fiscus, dus aan ons, onttrokken door
een tekort aan controles. Ik vind dit een grote schande en minachting van de
hardwerkende Nederlander.

A. van Geenhuizen, Veenendaal

Onzinnig  Wat de 'gewone' krantenlezer al jaren heeft zien aankomen, wil maar
niet doordringen tot Defensie en de Tweede Kamer: de JSF is veel te duur.
Nederland had zich heel veel geld kunnen besparen als wat meer naar het gezond
verstand was geluisterd. Nu begint de VVD te schuiven met het onzinnige voorstel
om dan maar twee soorten vliegtuigen te kopen. Terwijl het Pentagon zelf (!)
zegt dat Amerika het toestel niet kan onderhouden: te duur... Weg ermee dus, nu!

Eduard van Tol, Amsterdam

Misstanden  Kamerlid Gert-Jan Segers van de ChristenUnie wil klanten die
gebruikmaken van slachtoffers van mensenhandel strafbaar maken. Finland heeft al
jaren zo'n wet maar tot nu toe is er nog nooit een klant beboet. In ons land
geven klanten regelmatig misstanden door aan Meld Misdaad Anoniem. Dat durven ze
straks niet meer, net als in Zweden waar betalen voor seks verboden is. In
Noorwegen blijkt inmiddels dat het 'Zweedse model' ook niet werkt. De Noren
sjoemelen niet met cijfers en feiten, zoals de Zweden. De (zichtbare)
prostitutie is niet afgenomen en het aantal verkrachtingen is verdubbeld.

Marco Leening, Capelle aan den IJssel

Groen  Gemeenten doen te weinig aan het creëren van een groene golf (Tel.28/03).
Ik durf te beweren dat gemeenten als Amersfoort en Nijmegen er juist alles aan
doen dat er géén groene golf is. In beide plaatsen komen we zeer regelmatig,
welke snelheid je ook rijdt, welke route je ook kiest, je staat voor vrijwel
ieder stoplicht voor rood.

Robert Ruitenberg, Beuningen

Taakstraf  De 63-jarige beroepsinbreker W. die gedurende 45 jaar zo'n 170 keer
werd veroordeeld, krijgt een strafeis te horen van 80 uur taakstraf en een
voorwaardelijke gevangenisstraf van drie maanden (Tel.28/03). Wat straffen
betreft, blijkt Nederland zo langzamerhand door en door verrot. Ook wordt zo
steeds duidelijker waarom er geen enkel respect en begrip meer bestaat voor de
politiek en rechterlijke macht.

C.J. Verkroost, Hoogvliet Rt.

Medelijden  Ik heb niet zo'n medelijden met die Cyprioten. Zolang de gemiddelde
Nederlander in één week meer belasting betaalt dan de gemiddelde Cyprioot per
jaar, zal het daar allemaal wel meevallen.

P. Snoep, Wassenaar

Actie  In de inzamelingsactie voor een kinderkankerziekenhuis heb ik tien stenen
gekocht, maar ik vind het eigenlijk schandalig dat er zoveel geld naar landen
gaat waar de machthebbers van profiteren, en wij hier moeten bedelen om zo iets
moois te bouwen. Er kan wel wat van de ontwikkelingshulp af, er zijn landen die
nog steeds geld ontvangen, maar het niet echt nodig hebben. Maandag weer een
actie voor Syrië. Het Midden-Oosten stikt van het geld, laten die nu maar eens
hun broeders en zusters steunen.

E. Zweegman

Bagage  Betalen voor je bagage klinkt vreemd, maar we doen het want anders gaat
het niet mee. Hoe anders is dat met busreizen. Ik ben chauffeur geweest op
pendelreizen naar o.a. Spanje. Als je ziet wat ze meenemen! Tot 40 kg is heel
gewoon, en wat te denken van afwijkende, idioot grote maten? Pech voor de
chauffeur zijn rug! Ik stel voor: tot 15 kg 10 euro, daarboven 2 euro per kg.
Betalen direct aan de chauffeur en deze mag het ook houden! Kan ie mooi zijn
arbeidsongeschiktheidsverzekering betalen, zijn rug is immers na twintig jaar
volledig op.

Weerwag

Toiletten  De krant staat vol over wildplassen, bekeuringen worden uitgedeeld,
nu wordt er zelfs gesproken over het tonen op internet. Waar je ook komt in
Frankrijk of Duitsland, overal vind je zelfreinigende openbare toiletten. Hier
in Nederland kun je nergens terecht. Het wordt wel eens tijd om te informeren
hoe het in de rest van Europa allemaal geregeld is.

Y. Beentjes, Schoorl

Mayo  Nederlandse kok bij de Chinees? Eindelijk babi pangang met patat en mayo,
ik kijk er naar uit.

G.M.F. Warmer

Opkomen  Het past de president van ieder land om wereldwijd op te komen voor de
kinderen van wie de ouders, dankzij succesvol bestuur, hun land al lang geleden
hebben verlaten voor een betere toekomst elders.

Patrick E. Davidson, Rotterdam

Huurmarkt  Oplossing voor de huurmarkt: geef bungalowparken na decennia
tegenwerking eens toestemming voor permanente bewoning, zodat de verplicht
leegstaande woningen van op deze parken verblijvende ouderen weer op de
huurmarkt komen zodat ook starters een woning kunnen verkrijgen. Kabinet, doe
eens een keer iets goeds.

J.H. Hartogs, Waarland

Erg  Wat een prachtig, ontroerend programma tegen kinderkanker woensdag op tv.
Maar wat erg, dat wij particulieren het geld bij elkaar moeten 'bouwen', terwijl
onze regering bereid is om geld in bodemloze putten te storten.

H. van den Berg, Haarle/Hellendoorn

Democratie  Op Cyprus maakt een oppositiepartij 'Cyprus wordt wakker' zich sterk
voor een referendum om het aangenomen voorstel van de Europese Unie aan Cyprus
voor te leggen aan hun eigen Cypriotische bevolking voor een definitieve
goedkeuring. Op zich valt hier niets tegen te zeggen, want dit is wat ik nou zou
noemen 'echte democratie'. Maar mogen wij dan, onder dezelfde noemer, óók een
referendum uitschrijven onder onze eigen bevolking over het steunpakket van 10
miljard dat wij aan hen willen gaan schenken?

Mario Verhees, Asten

LOAD-DATE: 29 March 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              130 of 176 DOCUMENTS



                                  De Telegraaf

                             26 maart 2013 dinsdag

'Het kabinet maakt zichzelf totaal overbodig'

SECTION: 1; Blz. 6

LENGTH: 1003 woorden


Toegegeven: het kabinet-Rutte II gaat voortvarend te werk bij het ontmantelen
van de BV Nederland. De tbs'ers moeten weg uit de kliniek, zieken en bejaarden
moeten het verzorgingshuis uit, gevangenen worden naar huis gestuurd om hun
'straf' thuis uit te zitten en circusdieren moeten weg uit het circus. Wat wordt
het volgende dat weg mag of afgeschaft wordt? Het kabinet zelf natuurlijk. Want
met het afschuiven en schrappen van alle taken en verantwoordelijkheden maakt
het kabinet zichzelf totaal overbodig.

L. Verburg, Geertruidenberg

Maffia  De invloed van de Russische maffia is zo groot, dat de informatie over
hun bankrekeningen op Cyprus niet wordt gebruikt om over die 'zwarte' miljarden
belasting te heffen, maar juist om ze te beschermen. Dus dreigt de Russische
regering met tegenmaatregelen tegen Duitsland (!), indien de Cypriotische banken
niet worden ontzien met Duits belastinggeld. Ooit schreef een communistische
ideoloog dat het kapitalistische Westen zou worden opgehangen met een strop die
het zelf vlecht.

L.J.J. Dorrestijn, Waalwijk

Korting  Iedereen maakt zich druk over de gevolgen van het akkoord van de
Eurogroep met Cyprus. Het idee om alle Cyprioten te laten meebetalen was nog
niet zo gek. Eenmalig werd een bijdrage gevraagd, terwijl men jarenlang
profiteerde van hoge rentes op spaartegoeden. Probleem opgelost. Hadden de
ministers dit weekeinde thuis kunnen blijven en alle banken wellicht een week
eerder weer kunnen werken. In Nederland schijnt niemand zich zorgen te maken
over de aanstaande pensioenkorting, in mijn geval via PMT 6,3%. Deze korting
geldt niet eenmalig, maar is vastgesteld over de resterende levensduur van alle
gepensioneerden. De koopkracht en onze economie zullen hier niet beter van
worden.

F. van der Pol, Schiedam

Nostalgie  Een lezer (WUZ, 23/3) met heimwee naar de crimineel Aage M., die
geweldloos banken beroofde, kan zijn hart ophalen. Want wij, gewone burgers,
worden al jaren geweldloos beroofd door een bende van steeds wisselende
samenstelling. Aangezien de locatie van hun burcht bekend is, zou ik zeggen:
veel plezier in Den Haag!

Ron Koster, Hoogwoud

Betutteling  Mag het ietsje minder met de betutteling? Het advies op zaterdag om
niet de deur uit te gaan is extremer dan de (inderdaad buitengewone)
weersomstandigheden. Bovendien niet bepaald bevorderlijk voor de detailhandel.
Gelukkig zijn velen gewoon uitgegaan van hun eigen gezonde verstand.

Anja Hartman, Amersfoort

Link  John Bernhard geeft in een reclamespotje advies over beleggen. Hij had in
zijn glorietijd met zijn weersvoorspellingen al het moeilijkste beroep ter
wereld. Probeer het maar eens om het áltijd mis te hebben. En nu geeft hij
advies over beleggen. Lijkt mij héél link.

Wijnand Heyer, Zoetermeer

Trots  Iedere dag duizenden werklozen erbij, een volkomen visieloze regering,
met allerlei nutteloze bezuinigingen, wat een rotland. Als ik echter die
prachtige Oranjemannen en -vrouwen op de hoogste tree van het ereplatform zie
staan, die de wereld de loef afsteken, word ik bij het horen van het Wilhelmus
tot tranen geroerd en denk ik: wat ben ik toch trots op dit kleine rotland.

J.P. Krijnsen, Amersfoort

Geen geld  Geen geld om de gezondheidszorg overeind te houden, geen geld om
ouderen op een fatsoenlijke manier te blijven verzorgen, geen geld om
gehandicapten aan het werk te helpen en houden, geen geld om de leraren adequaat
te blijven belonen, geen geld om pensioenen te ontzien, geen geld om het aow-gat
te vullen, geen geld om de bouw te stimuleren, zelfs geen geld om een
kinderkankerziekenhuis te stichten. Maar  wel geld om Cyprus (tijdelijk) met ons
geld overeind te houden! Het 'geleende' geld terugkrijgen is een utopie,
omvallen doen ze toch, dus weggegooid geld. Lang leve de EU en haar eurofielen!

Gerrit Bijsterbosch, Veenendaal

Contrast  Welk een contrast in een en dezelfde zaterdagkrant. Het artikel van
Charles Sanders over verontwaardigde Turken die Turkije als 'thuis'blijven
beschouwen, hoe goed de zorg en gastvrijheid hier ook is, en dan de dankbaarheid
van Richard Kraijcek, die hier als immigrantenkind zoveel positieve kanten weet
te noemen. In Amerika zegt men dan:  USA, Love it or leave it.  Men kan dat
desgewenst vervangen door elk ander land!

Carla Isselmann

CO2  Wij moesten minder CO2 uitstoten om de opwarming van de aarde te
verminderen. Dat is gelukt, nu is het extreem koud, kouder dan 25 jaar terug.
Gevolg  kachel langer laten branden = meer uitstoot CO2! Wat is de volgende
milieuactie?

V. H.M. de Weijer, Alkmaar

Dijsselbloem  Nadat hij eerst een aantal Nederlanders beroofde van hun
rechtmatige SNS-bezit heeft hij nu kans gezien om vele Europese burgers de
stuipen op het lijf te jagen door te dreigen een belofte te breken. De garantie
om spaargeld onder de EUR 100.000 te ontzien, bleek bij hem niets waard.
Toonaangevende Europese kranten vegen inmiddels met zijn beleid de vloer aan.
Minister Dijsselbloem heeft in enkele maanden kans gezien om zichzelf te
degraderen tot een onbetrouwbare politicus en heeft het kleine beetje vertrouwen
in Europa verder de put ingetrokken. De schade is onmetelijk. Moeten we op deze
minister nog trots zijn?

Henk van Garderen, Varsseveld

Godslastering  Met pijn in het lijf van onbehagen las ik het artikel van
prof.dr. Smalhout over godslastering. Ik vind dat hij gelijk heeft. Na bijna 35
jaar in de zorg te hebben gewerkt en vele sterfmomenten van dichtbij te hebben
meegemaakt, wens ik diegenen die mijn geloof beschimpen veel succes als ooit hun
laatste uur heeft geslagen. Want ik zou ze houvast gunnen. Als religie je niet
bevalt, kun je het nu toch ook alvast gewoon doodzwijgen? Dan hoef je niemand
verdriet te doen.

H. van Haren, Leudal

Keuring  Senioren mogen langer achter het stuur zonder keuring. Minister Schultz
van Haegen gaat de grens optrekken van 70 naar 75 jaar, een goed initiatief.
Mogen ouderen met een vaarbewijs ook zo'n regeling verwachten? Nu verloopt het
vaarbewijs bij 65 jaar en moet hier telkenmale iedere drie jaar verlengd worden,
met de nodige kosten.

P. de Vries, Weesp

LOAD-DATE: 26 March 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              131 of 176 DOCUMENTS



                                  De Telegraaf

                             26 maart 2013 dinsdag

Asociale praktijken

SECTION: 1; Blz. 6

LENGTH: 231 woorden


Wat heb ik ernaar uitgekeken dat Barbra Streisand naar Nederland zou komen.
Eindelijk mogen we haar een keer hier verwelkomen, voor de eerste, en
waarschijnlijk ook de laatste keer. Om 10 uur zat ik achter de pc klaar om twee
kaartjes te kopen. Voor de gewone man trouwens bijna niet op te brengen, het
begint bij EUR 95 en eindigt op EUR 295.

Binnen 10 minuten waren alle EUR 95-kaartjes, die ik net kon betalen,
uitverkocht en helaas, ik zat niet bij de gelukkigen. Maar aan wie zijn ze
verkocht, vraag ik me af? Daar kom je op internet snel achter, aan de woekeraars
dus, die ze nu op het internet aan het doorverkopen zijn tegen onbetaalbare
prijzen.

En wie zijn er de dupe? De mensen die het niet kunnen betalen en dit unieke
concert dus niet kunnen bijwonen. Ten gunste van de zakkenvullers. En dat noemen
ze 'handel'. Bah! Wat een asociale praktijken, en ik kan absoluut niet begrijpen
dat hier nou niet eens wat aan wordt gedaan! Als de officiële kaartverkopers nou
eens een keuze zouden maken voor de gewone muziekgenieter, in plaats van voor de
zakkenvullers en de veelverkoop aan banden zouden leggen, dan zou het er
misschien wat rechtvaardiger aan toegaan. Maar ja, wat maakt het hun uit.

En dus zijn we weer aangewezen op een goede regelgeving van de overheid, die het
nu allemaal maar toelaat en het wel best vindt. En ik? Ik kan niet naar Barbra
Streisand, jammer

J. Kromhout

LOAD-DATE: 26 March 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              132 of 176 DOCUMENTS



                                  De Telegraaf

                             25 maart 2013 maandag

Kogel op rantsoen

SECTION: 1; Blz. 7

LENGTH: 90 woorden


WASHINGTON, maandag

De Amerikaanse politie moet zuinig doen met de kogels die ze nog heeft. Lokale
korpsen kunnen namelijk amper munitie krijgen omdat gewone burgers massaal
munitie inslaan nu er een strengere wapenwet op komst is.

Sheriffs in de staat Tennessee nemen nu al het zekere voor het onzekere en delen
bij schietoefeningen minder kogels uit.

Het probleem zal naar alle waarschijnlijkheid nog groter worden nu het
ministerie van Binnenlandse Veiligheid heeft aangekondigd ruim anderhalf miljard
kogels te willen kopen in de komende jaren.

LOAD-DATE: 25 March 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              133 of 176 DOCUMENTS



                                  De Telegraaf

                             22 maart 2013 vrijdag

'De gewone burger snapt jullie al lang niet meer'

SECTION: 1; Blz. 6

LENGTH: 960 woorden


Wat kunnen ze trots zijn in Den Haag, sterk oplopende werkloosheid, tientallen
miljarden over de balk gegooid voor Europa, redden van banken en vooral hun
eigen toekomstige werkplekje en een economie die door alle lastenverzwaringen
volledig tot stilstand is gekomen. Lekker doorgaan Haagse jongens en meisjes, de
gewone burger snapt jullie al lang niet meer en zal zich nog dieper in gaan
graven, wachtende op het moment dat ook deze beloftenbrekende geldsmijters
vertrokken zijn. Daarna kunnen ook wij onze hand gaan ophouden in het Brusselse,
waar we de kopstukken van onze landelijke politiek dan ongetwijfeld in een
'topfunctie' tegen zullen komen.

Ferry W. Dijkstra Voerman, Menaldum

Vraag  Hoeveel procent rente hebben de 'kleine' spaarders in Cyprus de laatste
jaren in voorbereiding op de crisis ontvangen? Is deze vraag al eens gesteld?

Guus Mouton, Roermond

Eindstation  Het CPB wil het basispakket uitkleden (Tel.21/03). Als deze
rekenmeesters nu eerst eens de bureaucratie gaan uitkleden is er veel gewonnen.
Maar nee, dat gebeurt niet, omdat dat hun boventallige collega's hun zinloze
baan gaat kosten. En de ouderen, die na de oorlog hun beste krachten hebben
gegeven aan de wederopbouw van ons vaderland, worden nu veel te duur. Ik vind
het voorstel schandalig, onchristelijk en asociaal. Wel Griekenland, Cyprus etc.
redden met ons geld? Hoe diep kan een 'verzorgingsstaat' vallen? Wat wordt het
eindstation, de levensbeëindigingspil in het pakket?

Hans Boon (82),

Wormerveer

Zwaar  Wéér een ramkraak waarbij de daders uitgerust zijn met zware wapens en
wéér laat de politie het afweten, omdat ze tegen dit wapenarsenaal niet
opgewassen zijn. Wat een farce. De daders zijn zwaar bewapend en onze agenten
zijn alleen zwaar op de weegschaal.

J. van Gerwen, Eindhoven

Scheurijzer  Mijnheer Ruiter van Athlon spreekt over een Austin Mini (Tel.
21/03) en is verbaasd dat deze auto op de vierde plek van hardrijders staat.
Welnu, ik denk dat hij zich vergist met de oude mini. Het huidige merk Mini is
eigendom van BMW en staat wel degelijk bekend, is er zelfs beroemd om, om zijn
goede rijeigenschappen, zelfs kartachtig. Dus mij verbaast het niets, want dit
zijn echte scheurijzers.

Marco Visser, Goes

Piste  Rutte regelde blijkbaar het verbod op wilde dieren in het circus. Laten
we nou gedacht hebben dat hij met de oplossing voor een crisis bezig was? Heeft
hij al die tijd de lachende clown uitgehangen en was hij in de verkeerde piste
bezig. Heeft hij toch nog voor elkaar gekregen dat het circus geen echt circus
meer is, Den Haag geen echte regering meer heeft en er paniek is in de
(circus)tent.

Chr. Cats, Almere

IJsbaan  Rintje Ritsma opperde het plan om komend schaatsseizoen het NK allround
op een tijdelijk aan te leggen baan bij het Olympisch Stadion in Amsterdam te
houden (Tel.21/03). De topschaatsers zullen het slachtoffer zijn van het
opportunistische voorstel, omdat hen de mogelijkheid wordt ontnomen om
recordtijden neer te zetten. Het enige waar een NK op een buitenbaan voor zorgt
is een misplaatst 'vroeger-was-alles-betergevoel' bij een deel van het publiek,
waar de 'hoofdrolspelers' nou net niet op zitten te wachten.

Henk Versteeg, Nunspeet

Populistisch  Wouter Bos zegt dat het CDA een populistische koers vaart. Hij
moet zijn mond houden. Tijdens zijn regeerperiode vertelde de heer Bos dat
Nederland geen nadeel zou ondervinden van de economische crisis. Zie nu het
resultaat, schrikbarend. De heer Bos is van het toneel verdwenen en heeft een
prachtige baan teruggekregen van een vierdaagse werkweek met een inkomen van EUR
400.000 of meer per jaar. Nu te zeggen dat het CDA populistisch is, past gewoon
niet. Hij lost de problemen niet op die hij gedeeltelijk ook gemaakt heeft.

H. van Daalen

Uitgekleed  Basispakket uitgekleed, aow uitgekleed, pensioenen uitgekleed. Er
blijft voor ons niets anders over dan van Nederland maar een groot nudistenkamp
te maken. We zijn toch al volkomen uitgekleed.

A. van Geenhuizen, Veenendaal

Moeite  Interessant om te lezen, dat de BES-eilanden moeite hebben met de
Nederlandse regelgeving c.q. bureaucratie. Minister Plasterk gaat eens kijken of
hij daar iets aan kan doen. In het moederland ergert de burger zich al jaren aan
de almaar toenemende regelgeving en doorgeschoten bureaucratie. Alleen is dát
nog steeds niet doorgedrongen tot onze 'bestuurders' in Den Haag.

Mw. A. van Puffelen, Zeewolde

Leeghalen  Je kunt er zeker van zijn dat de Cyprioten, wanneer de banken weer
open gaan, als een haas hun rekeningen leeg zullen halen, bijna zeker gevolgd
door de Grieken, de Spanjaarden en de Italianen. Dan moet de ECB weer opdraven
om de banken in die landen weer overeind te houden, want ook de regeringen van
die landen hebben zelf niet voldoende vermogen om de deposito's tot 100.000 euro
te garanderen. Wie gaat dat uiteindelijk betalen: wij. En dan te bedenken dat
wij Europa in zijn getrokken zonder dat wij ons hebben kunnen uitspreken of wij
dat wel of niet willen. Leve de democratie!

Henk de Winter, Leiderdorp

Reclame  Twee meisjes die hetzelfde gekleed zijn, gaan met elkaar op de vuist en
slaan de hele boel kort en klein. Als alles in puin ligt, gasten zijn
weggekropen, vallen ze elkaar lachend in de armen, wat zijn ze stoer. Friese
Feeksen? Nee hoor, 'gewoon' reclame die je iedere avond vier- tot vijfmaal
voorbij ziet komen. Reclamemaker Bon Prix, ga je schamen.

Beij, Leiden

Delict  Ik hoorde onlangs op radio Noord-Holland dat Hotel de Roode Leeuw voor
de mooiste kamer richting Dam en Damrak, die nu 250 euro per nacht doet, op 30
april, inhuldigingsdag, minimaal 600 euro gaat vragen. Wanneer ik als
taxichauffeur op die dag 5 euro extra instapgeld vraag, heet dat een economisch
delict, bestraft met een boete van 900 euro. Hoezo rechtsgelijkheid?

Willem Lodewijckx,

Amsterdam

LOAD-DATE: 22 March 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              134 of 176 DOCUMENTS



                                  De Telegraaf

                            21 maart 2013 donderdag

PVV-raadslid mag blijven

SECTION: 1; Blz. 11

LENGTH: 114 woorden


Van onze parlementaire redactie

DEN HAAG, donderdag

Het Haagse PVV-raadslid Ter Linden, die gisteren in deze krant zijn eigen partij
verweet onderscheid te maken tussen bevolkingsgroepen, mag zijn functie houden.

Dat meldt Kamerlid De Graaf die tevens fractievoorzitter in de gemeente Den Haag
is.  We hebben een goed gesprek gehad. Ik kan melden dat hij raadslid blijft ,
zegt De Graaf. Verder wil de PVV'er niks over het gesprek kwijt.

Ter Linden stelde dat zijn partij wel Kamervragen gesteld zou hebben over het
Friese homogeweld als de daders Marokkaans zouden zijn geweest in plaats van
blanke dames.  Maar ook als Henk en Ingrid de fout ingaan, moet de partij zijn
mond opentrekken.

LOAD-DATE: 21 March 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              135 of 176 DOCUMENTS



                                  De Telegraaf

                             20 maart 2013 woensdag

Feeksen woest om 'gayig gedrag'

SECTION: 1; Blz. 3

LENGTH: 248 woorden


Van onze correspondent

LEEUWARDEN, woensdag

Voor een poging zware mishandeling kunnen verdachten lang in voorarrest zitten.
Eventueel tot aan de rechtszaak.

Justitie zag bij de zaak tegen de gemolesteerde homo's geen aanleiding om de
vrouwen langer vast te houden, omdat de mishandeling toen minder ernstig was.

Beide mannen laten weten te hopen dat de twee dames nog een tijdje vast moeten
blijven.  Een van hen zit bij mij op school , vertelt slachtoffer René Brakel
(20).  Ik kwam haar gisteren tegen. Toen keek ze me vier seconden aan   dat is
lang   en vroeg ze waarom wij het verhaal op Facebook hadden gezet.  Zijn vriend
Irolt Luinenburg (20) is naar eigen zeggen minder bang, maar kijkt wel beter om
zich heen.

Op de bewuste avond gingen Luinenburg en Brakel samen vanuit Sneek naar
Leeuwarden.  We kwamen van een proeverij en hadden best wel lol'', aldus
Luinenburg.  Ik kan me voorstellen dat het gayig overkwam.

Plots, vanuit het niets, begonnen de twee vrouwen vreselijk te schelden, te
spugen en zaten de twee tot in de trein toe achterna. Toen Brakel zijn telefoon
pakte om de politie te bellen, gaf een van de vrouwen hem een haal met haar
nagels.

Het Haagse PVV-raadslid Paul ter Linden hekelt het feit dat zijn partij niets
heeft ondernomen tegen het homogeweld in Sneek.  Ik ben ervan overtuigd dat als
het om Marokkaanse daders zou gaan, er direct een Kamerlid in de pen klimt. Maar
ook als Henk en Ingrid de fout ingaan, moet de partij zijn mond opentrekken.
Fout is fout.

LOAD-DATE: 20 March 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              136 of 176 DOCUMENTS



                                  De Telegraaf

                             19 maart 2013 dinsdag

'Je komtniet bij jeeigen geld';
Nederlanders op Cyprus maken zich grote zorgen

SECTION: 1; Blz. 7

LENGTH: 633 woorden


door Roy Klopper AMSTERDAM, dinsdag Hoewel velen hun tegoeden tijdig naar andere
banken wisten te sluizen, maken de Nederlanders die permanent op Cyprus wonen
zich grote zorgen over hun spaarcenten. Of zelfs over hun dagelijkse
boodschappen:  De pinautomaten zijn afgesloten of leeg en het bankverkeer via
internet is stilgelegd. Je komt simpelweg niet bij je eigen geld.

Op Cyprus wonen een kleine 450 Nederlandse gezinnen. Een kleine groep betreft
jeugdige gelukszoekers die een zonnige baan in het toerisme verkiezen boven de
Hollandse kou. Het eiland telt echter ook veel gepensioneerden. Vooral sinds het
eiland in 1994 volwaardig EU-lid werd, is het snel gegaan met de toestroom van
West-Europeanen. Dit meldt vastgoedconsultant Yoram de Roos van de firma Wonen
op Cyprus.  Door de groeiende vraag is de woningproductie de laatste jaren
verdubbeld. De kwaliteit van de bouw is helaas erg variërend.

De Nederlandse gemeenschap kreeg de afgelopen dagen plotseling te maken met de
keerzijde van het fiscaal en qua zonuren zo gunstige klimaat. Geconfronteerd met
EU-eisen kondigde de regering plots fikse heffingen aan op banktegoeden. Over
saldo's tot een ton euro zou eenmalig bijna 7 procent heffing worden berekend,
voor bedragen boven de 100.000 euro loopt dat zelfs op tot 10 procent.

Er is geen paniek onder onze landgenoten, maar niemand vindt het leuk als ze
even een paar duizend euro van je rekening plukken , aldus voorzitter Yme van
den Born van de Nederlandse Vereniging Cyprus (NVC).  Twee op de drie
Nederlanders hier heeft zich bij ons aangesloten , aldus de voorman. Hij ontving
de afgelopen dagen veel reacties.  We voelen ons gepiepeld als inwoners van een
klein landje. Waarom is deze truc niet uitgehaald in Griekenland waar de
problemen veel groter zijn?

Wegsluizen  Overigens is het leed voor de meeste NVC-leden goed te overzien, zo
weet de voorzitter.  Veel gepensioneerden hier werkten en woonden namens
multinationals als Shell of Heineken over de hele wereld. Zij weten wel hoe de
hazen lopen en sluisden hun geld vaak tijdig weg. Ja, ook naar Nederlandse
banken , zo weet Van den Born. Toch zit de schrik er volgens hem goed in.
Uitgerekend nu we een extra feestelijke Koninginnedag voorbereiden. Dat feest is
uiterst populair bij de Cyprioten. Vaak is zelfs de president van de partij.

Individuele emigranten willen reageren op de tegoedencrisis, doch vaak onder
voorwaarde dat hun familienaam niet in de krant komt.  Het gaat toch om je
spaarcentjes en dat is erg privé , aldus een van hen. De Nederlandse Petra maakt
zich grote zorgen:  Wij kijken wel degelijk tegen een spaarverlies aan. We weten
hier niet eens wanneer de banken weer open zijn. De EU lijkt een experiment uit
te voeren om te zien hoe de rest van Europa reageert. Bij weinig ophef kunnen ze
dit trucje ook in andere landen uitvoeren.

Ook Louise uit Paphos meldt onrust.  De grote vraag is of de regering zomaar mag
eisen dat de 'gewone' man of vrouw centjes inlevert. Straks worden ook de
spaarrekeningen van bejaarden en kinderen geplunderd. Is dit nu werkelijk de
meest intelligente oplossing van 'wijze' EU-mannen onder wie de Nederlandse
minister Jeroen Dijsselbloem? Het valt mij knap tegen en ik maak me ernstige
zorgen over de andere EU-landen waarin het erg slecht gaat.

In dergelijke, veelal Zuid-Europese landen is de Cypriotische oplossing ook
opgemerkt en houden de Nederlanders hun hart vast.  Ik woon in Spanje en merk
dat we dit jaar bij de belastingaangifte voor het eerst alle banksaldi moeten
vermelden. Op zich heb ik daar geen moeite mee, maar ik vrees dat het een
voorbode is om de spaarders de crisis te laten keren. Het is onbegrijpelijk dat
waarborgen jegens Europese burgers op deze manier als in Cyprus worden
geschonden , aldus de Nederlandse emigrant Hans Krijgsman.

LOAD-DATE: 19 March 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              137 of 176 DOCUMENTS



                                  De Telegraaf

                             18 maart 2013 maandag

China's miljardairs willen kloof arm en rijk slechten

SECTION: 1; Blz. 15

LENGTH: 479 woorden


Van onze correspondent PEKING - Een van de grootste uitdagingen voor de deze
week officieel benoemde Chinese overheid is het verkleinen van de kloof tussen
arm en rijk. Kijkend naar de historie van het land is het inderdaad gevaarlijk
om de minderbedeelden nog verder achterop te laten raken. Er zijn in China heel
wat dynastieën gevallen nadat de `boeren' in opstand kwamen.

De kersverse premier van China, Li Keqiang, mikt tot en met 2020 op een
jaarlijkse economische groei van 7,5%. Die expansie heeft China nodig om aan de
doelstellingen, waaronder een verdubbeling van het inkomen per hoofd van de
bevolking te voldoen. Dat zei de premier gisteren. Vorig jaar groeide de Chinese
economie met 7,8%, de geringste groei in 13 jaar.

Li Keqiang wil om de groei van 7,5% te bewerkstelligen de economische rol van de
Chinese overheid indammen en meer aan de markt overlaten. Dat zal volgens de
premier flink wennen zijn.  Het is een pijnlijk proces dat aanvoelt als een
amputatie.  Desondanks zijn de economische omstandigheden in China volgens hem
gunstig en is er een enorm potentieel voor groei gezien de binnenlandse vraag.

Veel Chinezen zagen de afgelopen week het nationale volkscongres - dat tot en
met gisteren duurde - op televisie aan zich voorbijtrekken. De bonte stoet
vertegenwoordigers van het parlement, zo'n 3000 personen, gaf zijn goedkeuring
aan de plannen van de nieuwe overheid. De werkelijke en oprechte intentie achter
de plannen wordt door veel Chinezen gewantrouwd, al is het maar omdat degene die
hun goedkeuring gaven zelf onmetelijk rijk zijn. Zo wordt het vermogen van Wu
Yajun   de Chinese is rijk geworden in vastgoed - en Zong Qinghou (oprichter van
Wahaha, een drankenmultinational die eerder dit jaar een dik sponsorcontract
tekende met de Engelse voetbalclub Manchester United) geschat op vele miljarden
euro's.

Hun leven, in het hart van de Communistische Partij, staat mijlenver van dat van
de gewone man en vrouw, zoals Zhang Yue. Zij keert, zoals iedere oudere, iedere
munt een paar keer om.  Als de bloemkool een paar kilometer verder iets
goedkoper is, ga ik daarheen , vertelt ze.  Dat doen veel mensen hier in de
wijk. Alles wordt duurder, en snel ook.

Ik heb het druk genoeg met rondkomen , zegt Zhou, die in het levensonderhoud van
zijn gezin   als migrant mag hij twee kinderen hebben   voorziet door lege
flessen, blikjes en papier te verzamelen.  Heel anders dan de rijke laag van de
bevolking die de dienst uitmaakt. En in mooie, dure auto's rijdt.  Chinezen
verdienen gemiddeld nog geen EUR 4000 per jaar, en de huidige samenstelling van
het parlement is bepaald geen afspiegeling van de maatschappij.

De nieuwe overheid benadrukt dat er flink zal worden geïnvesteerd in
gezondheidszorg, sociale zekerheid en sociale woningbouw. Dat moet vooral de
armen toekomen. Het wordt een uitdaging de gewone Chinees daar snel van te
overtuigen.

LOAD-DATE: 18 March 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              138 of 176 DOCUMENTS



                                  De Telegraaf

                             16 maart 2013 zaterdag

Recht moet bereikbaar  zijn;
'Jan Modaal draait op voor de fouten van de regering'

SECTION: 1; Blz. 2

LENGTH: 604 woorden


Staatssecretaris Fred Teeven (Veiligheid en Justitie) en de zijnen
vertegenwoordigen andere belangen dan die van het volk. Dat concludeert u op
grond van de plannen van de staatssecretaris om nog eens 100 miljoen extra te
gaan bezuinigen op het budget van de rechtsbijstand.  Rechtsbijstand moet voor
iedereen toegankelijk zijn , zegt u. Bijna driekwart van de deelnemers
onderschrijft dan ook de stelling dat een beperking van de rechtsbijstand
ontoelaatbaar is.

Momenteel kunnen burgers als zij zelf de kosten van een advocaat niet kunnen
betalen, een beroep doen op rechtsbijstand. De kosten voor deze rechtsbijstand
zijn de afgelopen jaren de pan uitgerezen. In 2006 ging het nog om een bedrag
van 388 miljoen euro. Afgelopen jaar was dat opgelopen tot 495 miljoen euro.
Reden voor Teeven om te willen snijden in de kosten.

Ondanks het feit dat 72 procent van de deelnemers beperking ontoelaatbaar vindt,
heeft u toch wel begrip voor het feit dat Teeven deze kosten omlaag wil brengen.
Van de respondenten zegt 45 procent te begrijpen dat Teeven wil korten op dit
budget. Bijna de helft zegt hier geen begrip voor te hebben.

Dupe  Volgens D66 wordt vooral de 'man met de kleine beurs' getroffen. Velen van
u zijn het hier van harte mee eens.  Steeds weer is de gewone man de dupe , zegt
een van de deelnemers aan de Stelling van de Dag.  Jan Modaal draait op voor
alle foute beslissingen van deze regering , foetert iemand anders.

In de Grondwet staat dat recht voor iedereen bereikbaar moet zijn. Van de
deelnemers vindt 70 procent dat Teeven dit recht schendt door te gaan
bezuinigen.  Rechtsbijstand moet voor iedereen gratis zijn. Dit is de enige
goede uitleg van de Grondwet.

Door de bezuinigingen zouden 20.000 zaken niet meer voor de rechter kunnen
komen. Volgens de SP betekent dit dat rechtzoekenden aan hun lot worden
overgelaten. Inderdaad, zegt 72 procent van de respondenten. Nee, zegt 24
procent. Onder de nee-stemmers zijn opvallend veel mensen die van mening zijn
dat er veel zaken onnodig voor de rechter komen.  Prima dat er wordt gesnoeid.
Er zijn zo veel overbodige zaken waar de rechters hun licht over moeten laten
schijnen.

De hoge kosten zijn veelal de schuld van advocaten die zaken onnodig lang rekken
, weet een ander. Iemand anders lijkt uit eigen ervaring te spreken:  Terecht
dat er wordt gekort. Bij scheidingen maakt de vrouw gretig gebruik van
rechtsbijstand en blijft maar tegen de man procederen, die op zijn beurt hier
handen vol met geld aan kwijt is.

Wissewasje  Een van de respondenten werkt bij een sociale dienst en weet dat het
mensen erg makkelijk wordt gemaakt om naar de rechter te stappen.  Over ieder
wissewasje wordt geprocedeerd. Want het kost toch niets.

Ruim veertig procent van u heeft overigens al een rechtsbijstandverzekering in
het pakket. Negen procent overweegt een dergelijke verzekering af te sluiten als
de plannen van staatssecretaris Teeven doorgaan. Dertig procent zegt hier geen
geld voor te hebben. Velen van u wijzen erop dat de kosten van een dergelijke
verzekering echt niet hoog zijn.  Voor een bedrag van 10 tot 15 euro per maand
heb je al een rechtsbijstandverzekering , weet u. Iemand anders voegt daaraan
toe:  De staat is niet overal voor. Je hebt ook nog zoiets als een eigen
verantwoordelijkheid.

Tal van deelnemers wijzen erop dat er ook op een andere manier bezuinigd kan
worden.  Kunnen de salarissen van advocaten niet eens naar beneden. Soms worden
uurtarieven van wel 300 euro in rekening gebracht.

Ina Eggink

Maandag is er weer een Stelling van de Dag. U kunt eraan meedoen tussen 11.00
tot 15.30 uur via www.telegraaf.nl en http://www.wuz.nl.

LOAD-DATE: 16 March 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              139 of 176 DOCUMENTS



                                  De Telegraaf

                             13 maart 2013 woensdag

'Beter voor 't kind als Turkije zich er niet mee bemoeit'

SECTION: 1; Blz. 6

LENGTH: 924 woorden


De Turkse overheid staat op haar achterste benen omdat de Nederlandse Jeugdzorg
een kind bij zijn Turkse ouders weghaalt en bij een Nederlands paar onderbrengt
(Tel.12/03). Vooropgesteld dat ik geen fan ben van de Jeugdzorg, door ervaringen
met deze instelling in mijn naaste omgeving, moet ik er toch wel bij zeggen dat
een kind niet zomaar onder het ouderlijk gezag wordt weggehaald. Zou het niet
beter zijn voor het kind als de Turkse regering zich met haar eigen zaken gaat
bemoeien zoals bijvoorbeeld de kinderarbeid in de hazelnootpluk.

K. Otto, Odijk

Pijlen  Als de Turkse premier Erdogan toch in Nederland is, kan hij wellicht de
Turkse jeugd die er een zootje van maakt mee terug nemen! Dat lijkt me beter
voor de samenleving dan de pijlen te richten op onze pleegzorg!

A.  Weerwag

Haren  Wie moet nu eigenlijk de burgemeester beoordelen; het volk of 'zijn
personeel' c.q. de ambtenaren? Het zal hier beslist verschil maken.

L.E. Gritter, Elburg

Voorbeeld  Indertijd viel iedereen (terecht) over Wilders heen: hij liep weg
voor zijn verantwoordelijkheid. Maar hoe is dat anders dan de houding van
oppositie en vakbonden op dit moment? Nu bezuinigingen weigeren en zelfs extra
geld eisen is duidelijk niet de manier om ons huishoudboekje op orde te krijgen.
En vervolgens je schouders ophalen over de vraag hoe dan wel: het is niet hun
zaak het kabinetsbeleid te redden! VVD en PvdA tonen het landsbelang zwaarder te
laten wegen dan partijbelang. Daar mag de rest een voorbeeld aan nemen.

E. van Oortmerssen, Spijkenisse

Gratis  Als je met z'n allen naar een thuiswedstrijd van Feijenoord gaat zonder
in het openbaar vervoer te betalen, dan wordt dat beloond. Want dan mag je van
het RET gratis reizen van drie uur voor tot drie uur na de wedstrijd. Ik stel
voor dat alle Nederlanders ieder weekend in het ov stappen zonder te betalen,
dan wordt het reizen in het weekend binnen de kortste keren gratis. Dit land is
doodziek.

J. Nijman, Hoorn

Meehelpen  Fijn, dat banken zo goed meehelpen om onze economie te ondersteunen.
Ondernemer A. Borm uit Zwaag (Tel.11/03) had slechts één maandje uitstel van
betaling nodig om een gering restant van zijn schuld aan de bank te voldoen. Dat
was noodzakelijk om het salaris van zijn personeel te kunnen betalen. Daar had
de bank niets mee te maken, aldus de ABN Amro-bank. Weer een mooi bedrijf na 23
jaar failliet.

H.C. de Winter, Leiderdorp

IJskoud  En nu wil ik echt helemaal niemand meer horen over 'global warming'.

G. Rijlaarsdam, Rijsenhout

Wietplantage  Je verbaast je erover dat er in Zeist een bos ter grootte van een
voetbalveld kan worden gekapt zonder dat de controlerende ambtenaren dat zien,
terwijl er wekelijks in de krant vermeldingen staan van aangevraagde
kapvergunningen in particuliere tuinen die streng worden gecontroleerd.

H. Visser, Driebergen

Crisis?  Inderdaad is mijn favoriete restaurant nu drie dagen van tevoren vol.
Dat waren er ooit zeven.

Raymond Vischjager

Ongelooflijk  Van de Katholieke Kerk verwacht je dat het een instelling is die
begaan is met mensen. Dat beeld is bij mij in de loop der jaren drastisch
veranderd, het is mijns inziens een op macht en geld belust syndicaat. Wie of
wat in de weg staat, wordt op een grove manier aan de kant geschoven. Kerken
moeten vaak hoge afdrachten doen aan het Vaticaan en als ze het niet meer
redden, worden ze gesloten en het overgebleven geld, vaak door parochianen
opgebracht, wordt weggesluisd naar Rome. Ongelooflijk dat daar zoveel geld zit
terwijl er nog veel mensen, wereldwijd, in armoede leven.

N.P.S. Vreeburg, Egmond-Binnen

NPO  Het zijn vooral criminelen die zich regelmatig verstoppen achter een nieuwe
alias, met het doel onherkenbaar en onvindbaar te blijven. En het is inderdaad
crimineel om in tijden van bezuinigingen publiek geld over de balk te gooien.

R. Wolff Schoemaker, Uithoorn

Kwaliteit  'Hogescholen en universiteiten moeten de kwaliteit van het onderwijs
en de docenten aantoonbaar verbeteren', lees ik op de voorpagina van De
Telegraaf (12/3). Maar moet niet met de grootst mogelijke spoed de kwaliteit van
onze bestuurders/volksvertegenwoordigers worden verbeterd? Om mensen die het
riante inkomen van een politicus mogelijk maken een wurgkoord om de nek te
leggen, steeds strakker aan te trekken en zelf geen eurocent in te leveren, moet
je beschikken over een behoorlijke dosis leepheid, wat niet hetzelfde is als
kwaliteit.

Henk Mulder, Hasselt (Ov)

Puntenaftrek  Het wangedrag van sommige spelers heeft momenteel zijn hoogtepunt
bereikt. Na verlies zijn deze 'sportievelingen' niet meer in de hand te houden.
Het is de hoogste tijd dat de KNVB hiertegen optreedt, desnoods door
puntenaftrek voor de gehele club. Ondanks alle pogingen om respect te promoten,
willen sommigen het niet leren.

J. Elbersen, Veldhoven

Tabak  Of het nu artsen zijn, wel of niet gesteund door de farmaceutische
industrie, of politici, wel of niet gesteund door de tabaksindustrie, het maakt
uiteindelijk niet uit. Het zijn beiden twee van de grootste machtsblokken in de
wereld. In dit machtsspel zijn ook artsen of politici niet meer dan gemakkelijk
te vervangen pionnen die zich laten ge(mis)bruiken. En de gewone man, hij heeft
niets in te brengen en moet het gewoon maar 'pruimen'.

H. van Zutphen, Zutphen

Terschelling  Het lijkt mij geen goed idee om ons terug te trekken uit ons
laatste restje overzeese gebiedsdelen. Waar moeten al die commissies, adviseurs,
ministers, Eerste en Tweede Kamerleden, politiehotemetoten enz. dan naartoe op
kosten van de belastingbetaler? U wilt hen toch niet naar Terschelling sturen

Jan Jansen

LOAD-DATE: 13 March 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              140 of 176 DOCUMENTS



                                  De Telegraaf

                             9 maart 2013 zaterdag

Paul de Leeuw telt af

SECTION: 1; Blz. 34

LENGTH: 102 woorden


Paul de Leeuw telt af naar de abdicatie van koningin Beatrix. De makers van het
programma stellen dat politici, BN'ers en journalisten over elkaar heen
buitelden met lofuitingen, maar dat de gewone Nederlander nauwelijks is gehoord:
Terwijl Langs de Leeuw  zeker weet dat er heel veel mensen zijn die nog iets
tegen de Koningin willen zeggen. Of haar iets willen aanbieden, iets willen
zingen, iets willen opbiechten of haar nog iets echt Nederlands willen laten
zien.  Langs de Leeuw  nodigt mensen uit om zich met hun persoonlijke
afscheidscadeau tot Beatrix te richten in de nieuwe rubriek 'Voor u majesteit'.

LOAD-DATE: 8 March 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              141 of 176 DOCUMENTS



                                  De Telegraaf

                             9 maart 2013 zaterdag

Ruig en romantisch;
Wales

SECTION: 1; Blz. 8

LENGTH: 1068 woorden


Als je van wandelen of mountainbiken houdt, dan is Wales een schitterende
bestemming.  Er liggen vele kilometers aan wandel- en fietsroutes voor je open.
Het decor is er meestal sprookjesachtig, variërend van ruige kustlandschappen
tot romantische valleien en grillig gevormde bergtoppen.

Ooit een boot tientallen meters boven je hoofd voorbij zien varen, terwijl diep
daaronder die brug een rivier wild stroomt? In Llangollen in Noord-Wales is dat
te ervaren. De rivier Dee wordt bij de bron in tweeën gesplitst. Een deel van
het water stroomt op natuurlijke wijze naar beneden. Een ander wordt afgetapt en
gaat langzaam via kanalen naar beneden. Varen met smalle, lange kanaalboten over
metershoge aquaducten en door lange tunnels is uiterst populair, maar wij zijn
hier gekomen om de wandel- en fietsmogelijkheden te ontdekken.

Ons uitgangspunt is het verderop gelegen Betws Y Coed, in het hart van Snowdonia
National Park. Hier tref je vele buitensportzaken aan die alles verkopen wat je
als wandelaar of fietser maar wenst. In het winterseizoen kun je hier zelfs
ski's huren voor afdalingen op Mount Snowdon. Een goede uitrusting is overigens
wel aan te raden. Met het steeds wisselende weer in deze streek moeten warme
kleding en regenkleding tot de standaarduitrusting behoren als je op pad gaat.
Ook goede wandelschoenen zijn een vereiste, want de rotsen kunnen vaak glad
zijn.

Regelmatig zien we wandelaars, want dit gebied rond de 1185 meter hoge berg
Snowdon (de hoogste van Wales) is een must voor iedereen die maar een beetje van
wandelen houdt. Maar ook mountainbiken kan hier prima. Sean van
fietsverhuurbedrijf Beics Betws geeft allereerst een duidelijke uitleg hoe je
moet schakelen en remmen. En niet voor niets.  Het remmen is waarschijnlijk net
anders dan bij jullie mountainbikes , zegt hij.  Links remmen is namelijk de
achterrem, rechts is de voorrem.  Het is even wennen dat het net andersom is
hier en dat geldt ook voor het links rijden.

Even buiten Betws Y Coed maakt dit niet uit. Er is geen verkeer op de onverharde
weg naar boven. De banden knisperen over de steentjes, maar verder is het er
stil. Op de top staren we over de meren en de bossen uit. Geen huizen,
elektriciteitsmasten of andere sporen van beschaving te zien. Dit is puur
natuur. En in de verte lonken bergen.  Willen jullie nog een extra lus maken?
Over die vraag van Sean hoeven we geen seconde na te denken. Het is mooi weer,
de natuur is prachtig en de benen willen ook nog wel. Als we ons in de afdaling
storten, blijkt hoe goed het materiaal voor elkaar is. Verende voorvork,
hydraulische remmen en banden met voldoende grip. Prima!

Door naar Mount Snowdon. Het plan was om daar met een historisch treintje naar
boven te gaan, maar volgens gids Mandy is er verse sneeuw op de top gevallen en
wordt de treindienst niet uitgevoerd. Jammer, maar het weer kan ook zomaar weer
opklaren, merken we als we in Beddgelert een wandeling door het dorp en omgeving
maken. De wandeling is kort maar interessant in dit dorp bol van legendes waar
twee rivieren bij elkaar komen en grillig gevormde bomen een sinistere aanblik
bieden. Na de lunch in een prachtige tearoom krijgen we alsnog een vleugje van
Snowdon mee. De berg is op mystieke wijze achter de wolken vandaan gekomen en
inspireert ons tot lopen. Het lijkt wel het landschap van Lord of the Rings: een
huisje in het grote niets, grillige rotsen, een minicanyon en in het veld
schapen met lammetjes en wilde paarden

Nog zo'n inspirerende plaats om te vertoeven is in Nant Gwrtheyn op het
schiereiland Llyn. Het is gelegen tussen immens hoge rotswanden en de zee, ver
weg van alles. Er is slechts één toegangsweg en die is steil met hellingen tot
25 procent. Ons verblijf in een kamer in een lieflijk stenen cottage is
comfortabel. Het café is slechts beperkt open en heel soms kun je
avondmaaltijden bestellen. Voor het diner wijken we dan ook uit naar het
naburige plaatsje dat een pub heeft dat gerund wordt door de gemeenschap van
Llithfaen. Het restaurant daarboven is verrassend goed en biedt betoverende
uitzichten op het schiereiland.

Nant Gwrtheyn is een goede basis voor wandeltochten. We wandelen langs de zee
waar de heuvels vol staan met bloeiende bremstruiken, passeren beekjes waar
wilde knoflook groeit en bezoeken een eeuwenoud kerkje dat deel uitmaakt van de
pelgrimsroute naar Bardsey Island. We volgen deze route door velden vol met
schapen. Dankzij 'The Public Right of Way' heb je als wandelaar het wettelijk
recht om door deze weilanden te lopen. Lammetjes staren ons onderweg aan en, ja,
we nemen ons voor geen lamsvlees meer te eten

Zo ver als de pelgrims lopen we niet. Het is tijd voor de lunch en die gebruiken
we in Aberdaron, op het uiterste puntje van het schiereiland. De gelovigen
konden in 'The Big Kitchen' een laatste maal krijgen voor de boottocht naar het
eiland. Vanaf de zesde eeuw toen Keltische monniken hier een klooster stichtten,
hebben vele pelgrims de tocht gemaakt naar het eiland. Wie 'geluk' had dat hij
op het eiland stierf, werd daar dan ook begraven en heilig verklaard. Daarom
wordt Bardsey Island ook wel het eiland van de 20.000 heiligen genoemd. Nu is
het onbewoond en kun je er een huisje huren. Voor een laatste trektocht gaan we
naar de overzijde van de Caernarfon Bay, naar het eiland Anglesey dat met
bruggen met de rest van Wales is verbonden. In het Newborough Forest lijkt het
even alsof we ons ergens in de Nederlandse duinen bevinden, maar het strand dat
vol ligt met schelpen en stenen is totaal anders. Bovendien gloort aan de
horizon het eilandje Ynys Llandwyn waar de kerk van de heilige 'Dwynwen' staat.
Deze patroonheilige van de geliefden kun je vergelijken met de heilige
Valentijn. De Welshe variant op onze Valentijsdag wordt met kaarten en bloemen
gevierd op 25 januari.

Onze wandeltocht is slecht getimed, want de zee staat net op het hoogste punt en
sluit het eilandje even af van de rest van de wereld. Het zou een mooie plek
zijn om even met je geliefde te zitten. Gids Mandy vertelt dat verderop op het
eiland prins William met zijn vrouw Kate een buitenverblijf hebben met een enorm
privéterrein en zorgvuldig afgeschermd van het 'gewone' volk. Net als William en
Kate hebben ook wij dit stuk (en de rest) van Wales in ons hart gesloten. Even
ver weg van de echte wereld, om te dromen, te wandelen en te fietsen.

Meer over wandelen en fietsen in Wales? Ga naar www.reiskrant.nl/ weekjeweg

LOAD-DATE: 8 March 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              142 of 176 DOCUMENTS



                                  De Telegraaf

                              5 maart 2013 dinsdag

Studenten in actie tegen autoverbod;
Protest tegen weren vieze wagens

SECTION: 1; Blz. 11

LENGTH: 308 woorden


door Iris van Deinse   UTRECHT, dinsdag Twee Utrechtse studenten informatiekunde
hebben een actie en petitie opgezet om 'vieze' auto's in Utrecht te behouden. De
gemeente wil vanaf 2015 een verbod op personenauto's die veel uitstoten in de
binnenstad, omdat Utrecht de luchtkwaliteit van de stad wil verbeteren.
Studenten Tom en Dennis vinden echter dat het verbod nauwelijks wat uithaalt en
dat burgers er alleen mee worden gepakt.

Zelf gebruiken ze alleen een auto om bier te halen en te verhuizen. Toch ergert
het duo, dat anoniem wil blijven, zich aan de maatregel die Utrecht mogelijk wil
invoeren. Daarom hebben de twee de website autoverbod, een Facebookpagina en
petitie opgezet om de gemeente een halt toe te roepen.

Zogeheten 'diesel Euro 3-motors' en 'benzine 0-motors' stoten volgens het
college te veel uit. Auto's met een dergelijke motor, of een die viezer is,
kunnen in 2015 mogelijk niet de Utrechtse binnenstad in rijden. Eigenaren van
deze auto's moeten deze straks buiten de zogenoemde milieuzone voor
personenauto's parkeren.

Kenteken  Op de website van de studenten kunnen automobilisten hun kenteken
invoeren. Hierdoor kunnen ze zien of ze met hun eigen auto gedeelten van de stad
nog kunnen bereiken wanneer de regeling wordt ingevoerd. Daarnaast hebben ze een
uitgebreide uitleg op de website geplaatst.

Zo snapt Jan met de pet ook wat voor maatregel de gemeente wil gaan invoeren ,
zegt Tom. Die maatregel noemt hij vooral 'raar'.  Het zet geen zoden aan de
dijk. Met het verschonen van de bussen zou de gemeente bijna vijf keer zoveel
stikstofdioxide verminderen. Het plan kost ook nog eens miljoenen , verzucht
hij. Utrechters met een 'vieze' auto zouden van de gemeente een compensatie
krijgen van 1250 euro voor het kopen van een schoon exemplaar.

Het duo weet nog niet wanneer ze de petitie in gaat dienen bij de gemeente.

LOAD-DATE: 4 March 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              143 of 176 DOCUMENTS



                                  De Telegraaf

                             2 maart 2013 zaterdag

'Bestuurders denken makkelijk buiten schot te blijven'

SECTION: 1; Blz. 2

LENGTH: 1008 woorden


De noodzaak tot bezuinigingen schijnt maar niet door te dringen bij vele
bestuurders van dit land. Zie ook maar weer de exorbitante uitgaven voor een
conferentie over de veehouderij in Brabant van 47.000 euro. En dan te bedenken
dat men eerder deze conferentie in Parma wilde houden. Veel te gemakkelijk wordt
gedacht dat de burgers maar voor alle ellende moeten opdraaien en dat de
bestuurders buiten schot kunnen blijven. Ik vrees dat we op deze manier nog een
hele tijd moeten 'somberen'.

R.L. van Hasselt, Gieten

Modelburger  Kwalificaties voor de ideale burger volgens de huidige politiek:
Langer, meer, beter en eerder. Langer doorwerken, meer belasting betalen, beter
gehoorzamen en zwijgen en eerder doodgaan na het behalen van je
pensioenleeftijd. Wie hier aan voldoet is de perfecte kandidaat volgens Den
Haag.

Wil Reijnders, Weert

Wachtgeld  Jazeker, er valt heel wat te bezuinigen. Niet door de burgers, maar
door de politici zelf. Met name de riante wachtgeldregeling moet nodig op de
helling. Waarom geen gelijkschakeling met de ww voor het bedrijfsleven? Ook voor
politici zou moeten gelden dat bij neerleggen van de functie geen wachtgeld
wordt uitbetaald, zoals in het bedrijfsleven nu al gebruikelijk is m.b.t. de ww.
Het wordt tijd dat dit eens aangekaart gaat worden. Terecht dat de bonden het
niet eens zijn met het huidige ontslagrecht en de ww-duur!

Lucy Houwen, Laag-Soeren

Porseleinkast   Hoezo  Steinbrück is een olifant in de porseleinkast ? Wat is er
niet juist aan zijn opmerking dat twee clowns de verkiezingen in Italië hebben
gewonnen? Beppe Grillo is toch een in heel Italië bekende tv-clown? Silvio
Berlusconi staat toch bekend als een door testosteron aangedreven gefortuneerde
bejaarde, jonge dames bespringende, pias? Politiek is al eeuwen een circus waar
clowns in de piste rondspringen. Dat mag je als toeschouwer toch wel signaleren?

W.A . van der Heijden, Rijnsburg

Cultuur  Het Nationaal Ballet en de Nederlandse Opera, beide gesubsidieerd, gaan
een nieuwe opera uitvoeren. Onderwerp: Een televisiepresentator in
moeilijkheden, gebaseerd op o.a. Matthijs van Nieuwkerk, Joeri Gagarin en
ruimtehondje Laila. Het is net maart, maar ik dacht dat het al 1 april was.
Creativiteit is mooi en mag wat kosten maar laten we overheidssubsidie
alstublieft gebruiken voor echte kunst en cultuur.

Cees Speklé, Lochem

Reserves  Ik hoor alleen berichten over bezuinigen, met alle nare gevolgen van
dien. Ik hoor echter niemand over de onvoorstelbare reserves die Nederland
heeft: namelijk de miljarden voorraden goud verdeeld over de wereld. Ik heb
altijd gedacht dat reserves er zijn voor slechte tijden. Indien daar enkele
percentages worden afgehaald, lijkt mij dat een groot probleem is opgelost en is
iedereen blij.

J.Drost

Bekocht  Bekocht, misleid en voor de gek gehouden, dat zijn de harde woorden van
Rabobank-topman Piet Moerland over de wielersport in een interview bij de NOS.
Laat ik nou net hetzelfde gevoel hebben bij wat de banken de afgelopen decennia
hebben gedaan!

Sander Steltenpool, Andijk

Puinruimen  Tot mijn verbazing is 77% het oneens met de stelling 'Oppositie moet
kabinet helpen'. Moeten wij dan, ook al zijn we het niet totaal eens, wéér een
nieuw kabinet formeren? Wat een tijd- en geldverspilling. Laat ze het nu eens
een regeerperiode volhouden en laat de rust en wijsheid eens wederkeren! Dit
kabinet is een puinruimend kabinet. De kabinetten hiervoor hebben geen duurzame
en goede beslissingen genomen! Terug in de tijd gaat niet meer. We moeten
gezamenlijk de schouders eronder zetten en met volle kracht vooruit!

A.E.Toornstra, Franeker

Oranje akkoord  Het is ongehoord op welke manier het kabinet Rutte omgaat met
ons koninklijk huis. Eerst wordt onze koningin op parlementaire wijze buitenspel
gezet bij de kabinetsformatie, nu wil het kabinet   als cadeau - een breed
oranje akkoord voor de inhuldiging en aantreden van onze nieuwe koning! Dit is
inspelen op en gebruik maken van emoties van mensen. Wellicht heeft het kabinet
ook al het nationale lied gecomponeerd met als mogelijke titels 'Achter de
wolken, schijnt de ww', 'Wij zijn kampioen, met uw pensioen' of 'Het kabinet
geeft als dank, het volk een nationale voedselbank'.

C. Postma, Amsterdam

Banken  Inmiddels zijn er vier banken in handen van de staat, drie maken er
zeker winst. Waarom gebruikt onze staat hun winsten niet om onder de 3%-norm te
blijven maar pakken ze continu de burger? De banken hebben toch de meeste schuld
aan de huidige situatie? Nu gaan zij vrolijk door of er niets gebeurd is en mag
het volk bloeden.

J. van Moorselaar

Hypotheken  De banken hebben (nog steeds) de macht in handen. Het pact van vier
toonaangevende hypotheekverstrekkende banken zou binnen de kortste keren de
economie en met name de huizenverkoop uit de malaise kunnen halen door, al dan
niet gezamenlijk, de hypotheekrente structureel (!) met 1 procent te verlagen.
Dan nog zullen er onderlinge verschillen (en concurrentie) blijven bestaan en
dan nog zullen de enorme winsten aanhouden. In plaats van kritiek te hebben op
het CPB-onderzoek naar de hoogte van de hypotheekrente kan Rabo-topman Bruggink
beter even in de spiegel kijken en zich afvragen  Spiegeltje, spiegeltje aan de
wand  ben ik de eerlijkste hypotheekverstrekker van het land ?

Hans Claessen, Den Haag

Sponsors  'Burgemeester Van der Laan zoekt sponsors voor het inhuldigingsfeest.'
En de grote sponsor is  Afdeling WOZ Amsterdam.

Victor Klein, Haarlem

Bezuinigen  Weer extra bezuinigingen, lees extra geld nodig. Waar is nu nog geld
te halen? Niet bij de burgers, die zijn al uitgekleed. Wat te denken van de
trustkantoren die Nederland rijk is. Postbussen voor buitenlandse bedrijven waar
niemand werkt, maar waar miljarden geparkeerd staan! En dat alleen vanwege de
lage belastingen die men hier hoeft te betalen. Haal daar maar een paar % extra.
Ook de goedkope gasleveranties aan het buitenland mogen vanwege gestegen kosten
wel wat duurder worden. Ik mag echt hopen dat de gewone man wordt ontzien en dat
bezuinigingen niet weer lastenverzwaringen worden!

Cornelis Hagen, Reeuwijk

LOAD-DATE: 1 March 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              144 of 176 DOCUMENTS



                                  De Telegraaf

                             2 maart 2013 zaterdag

'Ik ben niet zo'n PvdA-man';
PIETER BROERTJES

SECTION: 1; Blz. 3

LENGTH: 1581 woorden


Hilversum leunde veel te lang arrogant achterover en dacht dat voor altijd de
mediastad van Nederland te kunnen blijven.  Het Mediapark, hoe bruisend ook, was
lange tijd een soort reservaat met een hek er omheen. Het bewustzijn dat het
niet vanzelf komt aanwaaien, kwam veel te laat.  Burgemeester Pieter Broertjes
(60) werd niet voor niets ingehuurd om zijn medianetwerk en ambitie.  Van het
Hollywood van de Lage Landen wil ik mediastad 2.0 maken.

De stap in 2011 als vooraanstaand journalist naar de arena van een provinciedorp
was wel even wennen.  Het was een cultuurshock. Een werkritme van negen tot vijf
kende ik niet. Als ik langer doorwerk loop ik door een leeg raadhuis, waarvan de
voordeur soms al op slot zit.

Hij vernieuwde als hoofdredacteur de Volkskrant flink, maakte er een bredere
krant van met minder eigen gelijk en azijnpissen. Met zijn eigen partij, de
PvdA, zegt hij niet zoveel te hebben. Hij is al jarenlang slapend lid en op
partijcongressen zien ze hem niet.  Ik sta boven de partijen en Eberhard van der
Laan (burgemeester van Amsterdam, red.) drukte me meteen op het hart nooit
partijbijeenkomsten te bezoeken. Ik ben niet zo'n PvdA-man. Ik heb het niet erg
op met het morele gelijk en het bijbehorende vingertje van de linkervleugel in
mijn partij.

Dat komt goed uit, want Broertjes wordt in Hilversum omringd door voornamelijk
liberale wethouders. Het dagelijkse verkeersinfarct in zijn dorp gaat ook hij
niet oplossen, wel heeft hij een open bestuursstijl en spreekt de taal van de
gewone man én ondernemers. Hij werd door de gemeenteraad zelfs verkozen als
'politicus van het jaar'.

Broertjes komt uit een Haags VVD-nest waar De Telegraaf, Het Vaderland en de
AVRO-bode in de bus vielen. Zijn vader Nico Jan was brigadegeneraal bij de
cavalerie en zeer koningsgezind.  Mijn opvoeding was een soort
weerbaarheidstraining. Het devies was: nooit opgeven, geloven in de dingen die
je doet en koers houden. Het werkt nog steeds zo bij mij. Ik wil een
burgemeester van 'law en order' zijn. Ik heb net een kroeg gesloten vanwege een
klant met een vuurwapen. Van de New Yorkse burgemeester Bloomberg ben ik een
groot fan.

Toch duurde het vorig jaar erg lang voordat u in actie kwam tegen het
buitensporige uitgaansgeweld in uw stad?   Ik heb daarvan geleerd, dat geef ik
toe. De politie meldde echter in het begin dalende geweldscijfers en we zagen
het daardoor als vervelende incidenten. Nu weet ik dat bij gemeen en excessief
geweld dat niet telt.

U nam pas maatregelen na forse aandacht van de media.   Dit soort uitgaansgeweld
heb je altijd en overal. Maar Hilversum is géén 'no-goarea'. Media maken zaken
soms iets groter dan ze zijn. Het ging bovendien niet alleen om daders van
Marokkaanse afkomst, er waren ook blanke daders uit nette families, zelfs een
zoontje van een rechter. Feit is wel dat door de grote mediadruk alle
verantwoordelijke partijen sneller bij elkaar kwamen en dat is een goede zaak.
Nu hangen er op en rond de Groest zes camera's, is er 's nachts op vrijdag en
zaterdag meer blauw op straat én particuliere beveiliging. Verder betrekken we
de ouders van de daders er meteen bij, soms dezelfde nacht nog. De rol van
zichtbare en goed opgeleide portiers in een uitgaansgebied is ook erg
belangrijk. We hebben daarover bij de horecabazen aan de bel getrokken.

Waarom wordt een journalist aan het einde van zijn mooie carrière burgemeester?
Het kwam er gewoon van. Toen ik op mijn 58e stopte bij de Volkskrant wilde ik
als zzp'er verder gaan. Beetje stukjes schrijven en een paar baantjes als
toezichthouder. Toen kwam er een telefoontje van terugtredend burgemeester Ernst
Bakker. Ik had hem jaren daarvoor een paar oude ansichtkaarten van Hilversum
gestuurd, afkomstig van de zolder van mijn grootouders. Mijn grootvader Izak
Wessel was ereburger van Hilversum, een bekend arts en woonde tegenover het
prachtige stadhuis van architect Dudok. Bakker had de kaarten altijd op zijn
bureau liggen, vertelde hij me.

Dus het Haagse gerucht dat u met Hilversum bent beloond is onzin? Voormalig
minister van Financiën Wouter Bos zou u in 2009 persoonlijk hebben getipt over
de ingreep van De Nederlandsche Bank bij de DSB Bank.  Broertjes kijkt verbaasd
en lacht dan.  Tja, onzin natuurlijk. Wel een mooi verhaal en het was de mooiste
primeur van mijn carrière. Na mijn dood zal ik verklappen wie me heeft getipt.
Zonder gekheid, mijn eigen partij wist niet eens dat ik in Hilversum had
gesolliciteerd. In 2008 was ik bijna al eens voorzitter van de publieke omroep,
de NPO, geworden. Dat werd uiteindelijk Henk Hagoort. Ik heb deze mooie
bestuursbaan puur en alleen verdiend in de gesprekken met de
vertrouwenscommissie van de gemeenteraad. Ze wilden me hebben vanwege mijn grote
affiniteit met de media en om het profiel van mediastad verder uit te bouwen.

De omroepen VARA en BNN gaan zo goed als zeker verhuizen vanuit Hilversum naar
Amsterdam. Dat zal u dan niet lekker zitten?   Als ze weggaan is dat jammer,
maar ook geen ramp. Ik kan ze niet dwingen te blijven, maar snap niet dat ze
zoveel moeite doen om vijftien kilometer verderop samen in de Bijlmer te gaan
zitten. Is dat de nieuwe, dynamische werkomgeving die ze zoeken? Bovendien is
het kostbaar en slecht getimed in tijden van harde bezuinigingen op de publieke
omroep. De VARA is nota bene groot geworden met kwartjes en dubbeltjes van de
arbeider.

Het bedreigt uw missie dus niet?   Nee, het ondermijnt het geloof in mediastad
2.0 totaal niet. Vergeet niet dat nog altijd negentig procent van alle radio- en
tv-programma's uit Hilversum komen. Hilversum loopt echt niet leeg, we blijven
mediastad nummer één.

Om zijn verhaal te staven haalt Broertjes een papiertje tevoorschijn en somt op.
We hebben 19 tv-omroepen, 5 radio-omroepen, 46 tv- en 157 filmproducenten, 141
facilitaire bedrijven, 19 boekuitgeverijen en 17 tijdschriftuitgeverijen. En dan
tel ik de creatieve bedrijven, zoals wereldspeler Spil Games, en de
ict-industrie niet eens mee. Ze zijn goed voor 12.000 arbeidsplaatsen, de helft
van die mensen woont in Hilversum. Rotterdam heeft zijn haven, in Den Haag zit
de regering, Amsterdam is de hoofdstad en financieel centrum, Hilversum is het
Hollywood van Nederland.

Mediastad 2.0 klinkt mooi, maar het provinciale Hilversum is geen Amsterdam. En
vaste locaties zijn met de moderne technieken allang voorbij voor media.
Natuurlijk voelen we de concurrentie van Amsterdam en moeten we daarom het
vestigingsklimaat voor de media en de creatieve industrie blijven verbeteren. We
zijn altijd productie- en toepassingsgericht geweest. Dat hoeft inderdaad niet
meer op één locatie. Maar we hebben naast het Mediapark ook geweldige andere
locaties. In het Mediapark moet een hotel en liefst ook campus komen, zodat je
er niet alleen kunt werken, maar ook slapen, studeren, sporten en uitgaan.
Hilversum moet zichzelf heruitvinden en ook crossmedia toepassen in de
zorgsector en de voedselindustrie. Ik zie Hilversum als het Media Valley tussen
Amsterdam, Utrecht, Amersfoort en Almere in. Een grote creatieve regio. Ik steun
daarom van harte de provincieplannen van minister Plasterk (Binnenlandse Zaken,
red.) voor één grote provincie Utrecht, Noord-Holland en Flevoland.

Uw pleidooi vlak na uw aantreden voor Gooistad, een samenvoeging van Hilversum
met omringende gemeenten, werd niet erg gewaardeerd.   Ik moet het tegenwoordig
Gooiland noemen. Voorlopig komt die er niet, maar het is wel hard nodig voor een
gezonde regio. Bovendien ben ik burgemeester geworden, geen diplomaat en het
leek me goed de discussie meteen aan te zwengelen.

Dat lukte u wel in 2004 met uw boekje 'De prins spreekt' , waarin prins Bernhard
verklapte niet vier, maar zes dochters te hebben.   De boodschap over twee
buitenechtelijke dochters, Alicia en Alexia, was zijn grote drive om bijna vier
jaar lang met mij en collega Jan Tromp geheime gesprekken te voeren. Zijn grote
angst was dat beide vrouwen na zijn dood onaangekondigd zouden opduiken, zoals
bij de Franse president Mitterrand en zijn buitenechtelijke dochter Mazarine.
Verder hoopte hij werkelijk Nederland te overtuigen van zijn oprechtheid in een
aantal grote historische zaken. Dat is hem niet gelukt. Zijn verhaal vergrootte
de populariteit bij zijn fans, maar bevestigde bij zijn critici de vooroordelen
over hem als ritselaar en schavuit.

De postume bekentenis was voor koningin Beatrix een schok.   Ja en nee. Zij
heeft het gevoelige nieuws altijd geprobeerd stil te houden en Bernhard verboden
hier iets over te zeggen, maar voor hem was het een erezaak. De Koningin had het
gevoel dat wij misbruik hadden gemaakt van de hoge leeftijd van haar vader, maar
dat is niet waar. Bernhard was zo helder als wat. Dat verwijt hebben we ons
nooit aangetrokken. Het was niet alleen spannend nieuws, het waren ook vier
spannende jaren met al die geheime afspraken op Soestdijk en de angst van
Bernhard dat zijn dochter erachter zou komen. Niet alleen zijn adjudanten, ook
de marechaussees zaten in het complot.

Toen ik een keer een afspraak afzegde, kreeg ik de wind van voren. 'Weet u wel
hoeveel moeite ik moet doen om dit stilletjes te plannen? Eens maar nooit weer',
zo zei hij mij.

Broertjes leunt plotseling voorover en pakt een houten doosje van tafel. Het is
gevuld met Turks fruit.  Kijk, pas cadeau gekregen van een nieuwe imam in de
moskee. Hartstikke attent. Alleen sprak de goede man geen Nederlands, terwijl
hij al eens vier jaar in ons land had gewerkt. Dat moet echt veranderen, vind
ik.

foto: rene bouwman

LOAD-DATE: 1 March 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              145 of 176 DOCUMENTS



                                  De Telegraaf

                             2 maart 2013 zaterdag

Dan nog liever een clown!

SECTION: 1; Blz. 9

LENGTH: 538 woorden


In de Italiaanse verkiezingen van begin deze week kwam Silvio Berlusconi vlak
bij de overwinning. Het was een opmerkelijk succes voor een man die zes maanden
geleden nog politiek dood werd verklaard. Toch was de politieke wederopstanding
van Il Cavaliere niet het grote verhaal van deze week. Dat was namelijk de
opkomst, schijnbaar uit het niets, van de Vijf Sterren Beweging van Beppe
Grillo.

Met 25% van de stemmen werd zijn partij op slag de grootste in het Italiaanse
Huis van Afgevaardigden. Alleen het ontbreken van coalitiepartners waarmee een
lijstverbinding kon worden aangegaan weerhield Grillo's partij er uiteindelijk
van de absolute meerderheid in Huis te bemachtigen. Dan hadden we nu dus over
'kandidaat-premier Grillo' gesproken.

Dat ontbreken van coalitiepartners was overigens geen toeval. Grillo's agenda
kan worden samengevat met het bekende Amerikaanse motto 'Throw the bums out!'
('Gooi het gajes eruit!'). Oppervlakkige commentaren noemden Grillo's agenda
'populistisch'.

Maar dat slaat de plank behoorlijk mis. Grillo was niet gekomen om de kiezer
naar de mond te praten. Zijn missie was om met het hele in zijn ogen corrupte
partijstelsel af te rekenen. Lijstverbindingen vooraf pasten daar niet bij.
Coalitievorming achteraf evenmin.

Verwend  In West-Europa werd de Italiaanse uitslag gezien als een uiting van
ondankbaarheid van de kant van de Italiaanse kiezers. Die zouden 'verwend' zijn
en zich 'niet serieus' tonen door ruimte te geven aan 'de clowns' Grillo en
Berlusconi. Maar dezelfde sentimenten die beide 'clowns' richting electoraal
succes stuwden, leven ook hier.

In het Verenigd Koninkrijk eindigde de UK Independence Party deze week op de
tweede plaats in de tussentijdse verkiezing in het kiesdistrict Eastleigh, nog
voor de Conservatieve Partij van premier Cameron. Ook daar zagen we verbaasde
commentatoren die het succes 'uit het niets' van de partij van Nigel Farage
afdeden als een uiting van verwarde of verwende kiezers.

De partij zelf werd door een columnist in de Londense Times omschreven als de
'Silly Party'. Vrij vertaald: de Clown Partij. En in eigen land hebben we
momenteel te maken met het fenomeen 50Plus. Ook deze partij schiet in de
peilingen 'uit het niets' richting twintig zetels. Ook hier wordt lacherig
gedaan over het succes van de partij en aanvoerder Henk Krol.

Gemeen  De genoemde partijen hebben weinig gemeen: 50Plus is (centrum)links,
UKIP overduidelijk rechts, Grillo's Vijf Sterren Beweging trekt zich van
begrippen als links en rechts helemaal niets aan. Maar hun kiezers hebben wel
iets gemeen. Ze hebben er namelijk allemaal genoeg van. Van politici die hun
eigen hoge inkomens veiligstellen terwijl de gewone burger moet vechten om baan
en huis te behouden.

Van bankiers die verwachten dat de burgers zonder morren voor hun schulden
opdraaien maar die zelf wel luidkeels protesteren als hun bonussen een beetje
worden beperkt. En van regeringen die ogenschijnlijk onder druk van 'Europa' de
bijl zetten in sociale voorzieningen die door de politieke klasse voorheen nog
als onaantastbare rechten werden gepresenteerd.

'Dan stem ik nog liever op een clown!' lijken de kiezers te denken. Wie de
huidige toestand in Europa overziet, kan hen moeilijk ongelijk geven.

LOAD-DATE: 1 March 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              146 of 176 DOCUMENTS



                                  De Telegraaf

                           27 februari 2013 woensdag

'Wie denkt er nog mee met de gewone burger?'

SECTION: 1; Blz. 6

LENGTH: 946 woorden


Net ploft het aanslagbiljet van Purmerend weer op de deurmat inzake
gemeentelijke belastingen. Ik heb nog nooit bezwaar gemaakt, maar ga dat nu wel
doen. De woz-waarde van de woning is met 6000 euro gedaald, maar we moeten wel
43 euro meer betalen. Wie denkt er eigenlijk nog mee met de gewone burger?
Gemeenten krijgen minder geld, maar het is natuurlijk wel heel erg gemakkelijk
om ons op deze manier weer te pakken. En dan maar beweren dat wij de hand op de
knip houden en daardoor de economie stagneert! Overheid en gemeenten, schaamt u!

Cathy Stam-Gestman, Purmerend

Toezicht  Banken, zorg, woningbouw, telecom, mededinging, voedsel, openbaar
bestuur, energie... Waar werkt toezicht wel? Laten we onszelf geen illusies
maken: zolang er mensen zijn en mazen, hoeven we ons nergens over te verbazen.
Weg met alle opschudding, weg met toezichthouders en nuchter verder met een
sterk justitiële arm.

Anke Leys, Driebergen

Stadsdeelplan  Begrijp ik nu uit de berichtgeving dat de deelraden moeten
blijven omdat 'ze ook iets te doen moeten houden'? We hebben al een
overheidscomplex met een waterhoofd en die mogen wel eens wat dieper in eigen
vlees gaan snijden in alle lagen dan tot nu toe het geval is. We zijn als land
niet groter dan de gemiddelde Duitse deelstaat, maar hebben evengoed nog 12
provincies, waarbij ook nog de Caribische eilanden. Opsplitsingen die allemaal
weer een eigen overheidsorgaan hebben. Overal wordt ingekrompen, maar het pluche
blijft onveranderd bezet. Ongelooflijk wat eigenbelang veroorzaakt. Inkrimpen
daarboven, net als beneden!

A.W. de Haas, Niedorp

Koeweit  Wanneer we Nederland vergelijken met de ons omringende landen is er
duidelijk een groot verschil. Nederland heeft een heel grote aardgasvoorraad
waarmee al jaren miljarden zijn binnengehaald. Desondanks staat Nederland er
uiterst beroerd voor. Hoe kan dat? Waarom is Nederland niet het Koeweit van
Europa? Waar is al dat geld gebleven?

J.A. Jansen, Harderwijk

Paardenvlees  Toen ik 38 jaar geleden in het kraambed lag van m'n zoon, die 11
pond woog, moest ik in die week twee keer paardenvlees eten om aan te sterken!

Mevr. Top, Zijdewind

NVWA  Ik lees dat de Nederlandse Voedsel- en Warenautoriteit geen tijd heeft om
ons voedsel te controleren. Ik weet wel waarom. Alle tijd wordt besteed om
boerenbedrijven tot op het bot te controleren. Mijn bedrijf wordt jaarlijks
bezocht door twee man sterk die dagenlang de tijd nemen om alles na te speuren:
vee, land, administratie. En zo gaat het bij alle boeren. Geen tijd om
schandalige fraude met ons voedsel op te sporen: laat me niet lachen!

P. Middelburg , Zuidoostbeemster

Van Rompuy  De heer Van Rompuy is volgens eigen zeggen géén dictator. Waarom
gedraagt hij zich dan zo?

L.J.J. Dorrestijn, Waalwijk

Koningsspelen  Het Nationaal Comité Inhuldiging wil op 26 april 2013 starten met
Koningsspelen voor kinderen op alle basisscholen. Tegen die tijd is er voor de
ouderen, de werklozen en de chronisch zieken in Nederland een langdurige en
realistische variant van dit spel van toepassing, namelijk de 'Hunger-games'.

K. Schouten, Mijdrecht

Voorbeeldfunctie  Wordt het niet eens tijd dat ze binnen de voetbalcompetitie
het competentieprofiel van professionele spelers nog eens stevig onder de loep
nemen? Alleen goed kunnen voetballen lijkt mij niet meer helemaal toereikend in
deze tijd. De heer Lens is ernstig over de schreef gegaan en heeft zijn
voorbeeldfunctie richting de maatschappij en vooral de jeugd niet serieus
genomen. Levenslange schorsing zou wat mij betreft een serieuze optie zijn.
Voetballen (de naam zegt het al) doe je met je voeten en niet met je handen en
zodra die meneer in dat zwarte pak op zijn fluitje heeft geblazen is het
wedstrijdje klaar.

Aart van Veen, Heteren

Geweld  Vijf mannen trappen een jongen in elkaar en voelen zich waarschijnlijk
heel flink. In mijn tijd (jaren vijftig) pakte je iemand één op één en van je
eigen lengte, en alleen als hij zich misdragen had. Iets anders was een schande
en een aanval op je mannen-eer. En als iemand viel, trapte je hem niet in zijn
gezicht, maar dan zei je:  Had je nog wat?  En als de man dan opstond en wegliep
was hij vrij. Een goede zaak dat de wereld nu vol met mobieltjes is met
ingebouwde cameraatjes.

O. Reich, Amsterdam

Schatkist  'EU ruimhartig. Lucht voor schatkist', kopte u in de krant van
zaterdag. Die lucht lijkt mij nogal overbodig, omdat de Nederlandse schatkist
vrijwel alleen maar gevuld is met lucht.

G. van Beckhoven, Haarlem

Brussel  Iedere dag lees ik in de krant wat Brussel nu weer wil. Nederland is
verkocht en de garantietermijn is verlopen, dus we hebben niets meer in te
brengen. Alleen het geld nog plukken van degene die ons land hebben opgebouwd en
daarna kunnen we ons hand ophouden, een buiging maken en dank u wel zeggen.

E. Stokvis, Amsterdam

Strafmaat  Burgemeester Van Aartsen van Den Haag sloeg samen met minister
Opstelten (Justitie) een van de met veiligheidsfolie voorziene vitrines in bij
een juwelierszaak om te laten zien hoe moeilijk het voor overvallers is hun slag
te slaan door dit supersterke glas. Als juwelier vind ik dat een prima zaak,
maar wat ik nog veel belangrijker vind is de straf. Deze moet verder omhoog, dat
schrikt overvallers af. En een foto in de media doet ook wonderen, weet u nog?

J. Arentshorst, Woerden

Koningslied  Een van de hoogtepunten van de kroning van Willem-Alexander moet
het massaal zingen van het Koningslied worden. De bedoeling is dat alle
Nederlanders op een afgesproken tijdstip pas op de plaats maken en het lied gaan
zingen. Folklore kan een onderdeel van de beleving van een volk zijn, maar het
moet toch niet gekker worden, want we leven echt in de 21e eeuw.

Theo C.A. Hoogland, Heerhugowaard

LOAD-DATE: 26 February 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              147 of 176 DOCUMENTS



                                  De Telegraaf

                           23 februari 2013 zaterdag

BARST!

SECTION: 1; Blz. 5

LENGTH: 498 woorden


Sommige lezers vinden het niet om over naar huis te juichen. Ze vinden het
kommer en kwijl. Eigenlijk sta je met contaminaties een beetje voor Jan met de
korte joker, vinden zij.

Ik zal met de open deur in huis vallen: persoonlijk denk ik daar heel anders
over. Ik vind zulke foutjes de zoute dropjes van onze taal: tintelend!

Wie ze gebruikt, is bij mij niet het gebeten haasje. Integendeel, van twee goede
uitdrukkingen één verkeerde maken, wijst op creativiteit. En op rijkdom van de
taal die dat mogelijk maakt.

Gelukkig zijn contaminaties geen ondergesneeuwd kindje. Dat kun je op je klompen
natellen. Als ik weer een nieuwe hoor, gaan er altijd vraagtekens bij me
rinkelen.

Gelukkig zijn er genoeg van dit soort taalkundige infecties (`contaminatie' is
eigenlijk het overdragen van een bacteriële besmetting). We hoeven niet naar een
speld in een ijsberg te zoeken.

Er zijn veel liefhebbers die deze verhaspelingen sparen en bewaren. Het kost
handenvol met klauwen, maar wie mij een mooie aanreikt, krijgt nooit nul op het
orkest, ook al zakken je nekharen soms af van de kwaliteit.

Het zijn niet alleen gewone burgers die de fout in gaan. Vooral de media steken
er met kop en schotel bovenuit. Uit RTL Boulevard noteer ik:  Het loopt als een
gesmeerde trein.  Bij VARA-DWDD zei Van Nieuwkerk afgelopen dinsdag nog:  Met
jullie goednemen.  Bij NOS Studio Sport:  Jij past hier helemaal niet thuis.  En
in onze eigen Financiële Telegraaf:  Dat doet het bedrijf de nek om.

Maar ook het recente boekje 'De kroon op de vuurpijl' (Heidi Aalbrecht en Pyter
Wagenaar) staat er vol van. De verhaspelingen daarin zijn vooral afkomstig uit
tweets. Ten behoeve van deze column heb ik schaamteloos geput uit eigen en
externe bronnen.

Op de radio hoorde ik iemand over een makkelijk klusje zeggen, dat het `een
aanfluiting van een cent' zou zijn. Volgens mij zat hij falikaal fout. Hij
bedoelde natuurlijk `een fluitje van een ei'. Ik zal hem daar nog wel eens op
wijzen. Dan gaat er wel een kwartje bij hem branden.

Over het verschijnsel contaminatie gaan de wildste verhalen de ronde. Vooral
over de oorzaak is veel discussie. Over het opentrekken van verkeerde laatjes in
onze hersenmassa, en zo. Vaak is er geen bal aan vast te knopen.

Er zijn ook mensen die denken dat zijzelf nooit fouten maken op het taalkundig
mengpaneel. Nou, die mensen moeten hun boezem maar 's in eigen zak steken. Ze
liegen uit hun barst. Ze gedragen zich als een nuffig meisje, dat al haar
vingers om de mannen windt.

Bij het verzamelen van grappige contaminaties laat ik me overigens niet graag
het kaas voor de voeten wegmaaien. Ik houd alleen niet van slappe voorbeelden.
Dus contaminaties van likmewatje schuif ik ter zijde.

Frank Boeijen zong ooit:  Vraag niet naar de weg, want iedereen is de weg kwijt.
Afgaand op het taalgebruik geldt dat voor veel mensen. Dat is het leuke aan
contaminaties. We moeten allemaal op onze doppen letten. Dat lukt niet altijd.

Maar eh  dat maakt mij niet schelen, hoor!

klaretaal@telegraaf.nl

LOAD-DATE: 22 February 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              148 of 176 DOCUMENTS



                                  De Telegraaf

                           23 februari 2013 zaterdag

Pek en veren

SECTION: 1; Blz. 23

LENGTH: 537 woorden


In het rampjaar 1672 richtte de volkswoede zich op de gebroeders De Witt. Zij
werden op de Plaats in Den Haag gelyncht. In 2013 is het volk weer woedend. Nu
is de voormalige ceo van een genationaliseerde bank het doelwit. Het volk wil
zijn geld terug. De oud-bankier vlucht naar het buitenland.

Wat we nu meemaken is de andere kant van de bonuscultuur. Wat Van Keulen
overkomt, was in de jaren zeventig en tachtig ondenkbaar. Ook toen waren er
protestacties, en niet zo weinig ook, maar die richtten zich tegen 'het
kapitaal' en niet tegen individuen. Bonussen hoefden niet teruggevorderd te
worden, want ze waren nooit betaald. Bestuurders van banken ontvingen een
normaal salaris. Weliswaar veel hoger dan dat van gewone bankmedewerkers, maar
niet exorbitant veel hoger. In ieder geval niet hoog genoeg om de woede van het
volk te wekken.

Bankier Rob Hazelhoff, president-directeur van ABN, vertelde zijn medewerkers
dat als ze veel geld wilden verdienen, ze geen bankier moesten worden. Wie rijk
wilde worden, moest maar gaan ondernemen. Dan liep je natuurlijk wel het risico
dat je onderneming failliet zou gaan, maar dat hoorde nu eenmaal bij het
ondernemen. De bestuurders van Nationale-Nederlanden, dat later zou opgaan in
ING, woonden in gewone huizen in gewone straten. Zij hoefden de woede van het
volk niet te vrezen.

Vorige week rekende ik voor dat het gemiddelde uurloon van een werknemer bij een
bank 70% hoger is dan dat van de gemiddelde Nederlandse werknemer. Afgelopen
week zag ik een studie waaruit bleek dat, voorafgaand aan de kredietcrisis, de
bankbeloningen in de Verenigde Staten ook tot 70% boven die van de gemiddelde
Amerikaanse werknemer waren uitgestegen. Eén keer eerder was hetzelfde gebeurd,
namelijk in de jaren twintig van de vorige eeuw. Toen volgde de grote depressie.
Deze keer leidden de excessen tot een diepe recessie die nog niet voorbij is. Na
de oorlog kwam de Amerikaanse financiële sector weer bij zinnen. De beloningen
werden weer in lijn gebracht met die in de rest van de economie. Wie rijk wilde
worden, werd geen bankier, maar ondernemer. Eigen risico, eigen gewin. Op echte
ondernemers, type Joop van den Ende, wordt het volk niet jaloers. Zij worden
bewonderd, en terecht. Bovendien schenken zij ongevraagd weer miljoenen terug
aan de maatschappij. Dat heb ik onze bonusbankiers nog niet zien doen.

Nu de kredietbom is gebarsten, zien we andere kant van de bonussen. Wie, vrijwel
altijd ten onrechte, denkt dat hij een briljante geest is die het verdient om
vijftig tot honderd keer meer te ontvangen dan Jan Modaal, wacht pek en veren
als blijkt dat hij toch niet zo geniaal was en de maatschappij mag opdraaien
voor zijn beoordelingsfouten. De andere kant van de bonus is maatschappelijke
hoon en het einde van de carrière.

De geschiedenis leert   gelukkig maar   dat na perioden van excessen altijd een
terugkeer naar normalere verhoudingen volgt. Die is ook noodzakelijk om weer
vooruit te kunnen. De tijd zal weer komen dat bankiers beloond worden zoals hun
voorgangers in de naoorlogse jaren werden. Dus met een behoorlijk salaris, maar
zonder die idiote bonussen. Zij kunnen dan gewoon in hun eigen huis blijven
wonen en maatschappelijk aanzien zal weer hun deel zijn.

LOAD-DATE: 22 February 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              149 of 176 DOCUMENTS



                                  De Telegraaf

                            22 februari 2013 vrijdag

`Je kiest een politicus en krijgt een egotripper'

SECTION: 1; Blz. 6

LENGTH: 927 woorden


'Goedkope Filipijnen op truck' (Tel. 21/02). De truc met de truck zogezegd. Een
woordvoerder maakt verontwaardigd de volgende vergelijking: 'Je bestelt een
biefstuk en krijgt een paard en je bestelt een bonafide chauffeur en krijgt een
Filipijn.' Maar dat is toch niet uniek? Je kiest een bank en krijgt een
fopspeen, je kiest een zorgverzekeraar, je krijgt een wurgkoord, je kiest een
volksvertegenwoordiger en je krijgt een duurbetaalde egotripper.

Henk Mulder, Hasselt (Ov)

Ruimhartig   De energienota ploft op de mat. Na controle blijken de
energiebelasting en btw samen nog hoger zijn dan het verbruik. Overal
spaarlampen en led verlichting maar toch bloeden. Geen wonder dat we dan
ruimhartig richting Zuid-Europa kunnen zijn.

J.W.P. Downer, Voorst

Haantje  Dit kakelkabinet wil graag haantje de voorste zijn, maar zoekt nog
steeds naar de kip met de gouden eieren  Geef mij maar degelijke bestuurders,
die zelfs wat saai mogen zijn.

Hannie Trieling-Langeraar, Kapelle

Windmolens  We stoppen met subsidie geven aan alle 'groene' clubjes. Dat levert
miljoenen op. Dan eindigt de lobby voor windmolens vanzelf; dat levert miljarden
op. Vervolgens gaan we schaliegas 'oogsten' (de groene bestuurders hebben geen
(hoog) inkomen meer en zijn dus vertrokken) en verdienen miljoenen, met name ook
doordat de concurentiepositie van Nederland verbetert. Resultaat: binnen enkele
jaren is de begroting sluitend en de werkloosheid gedaald, wat weer miljarden
oplevert.

L. Wever, Roermond

Centralisatie  Verzorgingshuizen moeten blijven bestaan. Centralisatie van zorg
is goedkoper. Verzorgenden zijn in minder tijd bij meer cliënten. Zouden mensen
thuis blijven wonen, dan moeten thuiszorgmedewerkers reizen om bij de volgende
hulpbehoevenden te komen. Dat kost tijd. En tijd is geld.

Sylvia van Hunnik, Lunteren

Gasbel  Stel dat wij hier niet op een gasbel hadden gezeten, en dezelfde,
zichzelf toppers noemende, bonus graaiende, knoeiende bestuurders hadden gehad.
Met welk land zouden wij ons dan kunnen vergelijken? Italië? Spanje? Portugal?
Griekenland? Ik denk het laatste land, en het eind is nog niet in zicht.

J.V. ten Haaf, Soest

Liegen  Tijdens de verkiezingen doen de politici beloftes om die vervolgens met
voeten te treden. In normale mensentaal heet dit liegen. Na de stemming liggen
de verhoudingen vast, is de macht verdeeld en wordt deze geconsolideerd.
Inspraak en referenda, kenmerken van een echte democratie, zijn uit den boze
want ondermijnen de macht van de politiek. Democratie is ver te zoeken. In
plaats van een parlementaire democratie hebben we een parlementaire dictatuur.

E. Stoteler, Almelo

Eskimo's  Vroeger zetten Eskimo's hun nutteloze oudjes op een ijsschots en
stuurden ze de zee op. Misschien een overheids-gesubsidieerd projectje voor
Nederlandse jongeren die blijkbaar de eeuwige jeugd hebben en zelf nooit zorg
nodig denken te hebben? Vlotten bouwen en laat ze maar afdrijven, die irritante
kostenposten!

Ellie Vervoort, Hellevoetsluis

Peperduur  Ons land telt 415 pensioenfondsen (Tel. 20/02). Zij hebben elk hun
peperdure directies en toezichtraden. Daar blijft ons geld.

A. van Roekel, Bennekom

Doorgeslagen  In Nederland zijn we volkomen doorgeslagen. Wel 40 miljoen
besteden voor het beschermen van Turkije tegen aanvallen vanuit Syrië, maar geen
geld om de grafmonumenten te onderhouden van onze historische zeehelden (Tel.
21/02). Dus verkopen maar! Volgende 'project' Somalië. Wat nu weer verkopen: het
Paleis op de Dam in Amsterdam?

Hans van der Meer, Nijkerk

Alleenrecht  Notarissen moeten voorkomen dat ouderen worden geplukt door
familie. Dat is namelijk het alleenrecht van de staat.

J. P. Krijnsen, Amersfoort

Genoeg  Rekening houdend met de onkostenvergoedingen van PvdA'ers kunnen we dus
concluderen dat ze voortaan aan 50 cent lunchvergoeding meer dan voldoende
hebben. Ze hebben dat bedrag helemaal zelf bepaald. Scheelt de burger ook weer
geld.

A.W. de Haas, Niedorp

Inleveren  Hoe durft iemand mensen, die meer dan 10.000 euro per maand verdienen
op te roepen om te protesteren tegen inleveren van salaris. Werknemers die veel
minder verdienen moeten wel 20% geven. Dat is voor een gezin met kinderen een
hele aderlating. Waarom wordt altijd de 'gewone' man de dupe!

H. van den Berg, Haarle/Hellendoorn

Kneuterland   Behulpzame man krijgt bekeuring (Tel.20/02). Een schoolvoorbeeld
van het kneuterlandje waarin wij leven. Wetten en regeltjes houden de handhavers
in zo'n wurggreep, dat er geen ruimte meer is voor spontaniteit en
flexibiliteit. Alleen voor starheid! Als de betrokken handhaver op zijn gezicht
gaat, dan maar gewoon laten liggen zeker. Je zal je auto maar verkeerd parkeren
om hem te helpen. In plaats van 'dank je wel' krijg je dan een fikse boete. Waar
gaat het in dit landje toch allemaal naar toe.

Jan van Steenhoven,

Oosterhout

MOP  Sommige mensen snappen de betekenis en bedoeling van een Zebrapad nog
steeds niet (WUZ 21/02). Daarom de suggestie om vanaf nu te spreken over een
Mensen Oversteek Pad. Daarmee wordt de veiligheid op straat vergroot.

Herman Azijnman, Landsmeer

Potentieel  Waarom worden alle particuliere recreatiewoningen niet als 'gewone'
woning gelegaliseerd? Dan komen er meer dan 100.000 woningen vrij voor
alleenstaanden, starters en senioren. En voor een betaalbare prijs. Dat
potentieel staat nu delen van het jaar verplicht leeg zonder dat iemand kan
uitleggen waarom. Afschaffen dus die rare onbegrijpelijke wetgeving.

W. Janssen, Bodegraven

Woord  Nederland: het land met de grootste sprekende papegaaien kolonie ter
wereld, maar met de kleinste woordenschat: Krrrisis!

Jaap Kooij, Nieuwegein

LOAD-DATE: 21 February 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              150 of 176 DOCUMENTS



                                  De Telegraaf

                           16 februari 2013 zaterdag

Kroningsfeest

SECTION: 1; Blz. 13

LENGTH: 313 woorden


Wat zijn uw plannen voor 30 april? Oranje-nach of Koningsfeest in eigen stad,
hoe vult u die dag royaal in? Voor het beeldscherm of uitbundig naar Amsterdam?
Mail mij!

Onze hoofdstad kan wel wat aan, maar nu wordt er toch een heuse tsunami verwacht
van vele tienduizenden Oranjeklanten en andere nationale feestgangers, die deze
bijzondere inhuldigingsdag 'live' willen meevieren. Mooie gelegenheid voor NS om
zich eens van zijn beste kant te laten zien en de feestneuzen uit het hele land
tijdig en veilig naar de hoofdstad te brengen   en liefst ook weer thuis. Zo'n
unieke kans zou ik mij niet door de vingers laten glippen, als ik NS-baas was!
Meteen al na de bekendmaking van de troonswisseling ontstond er een enorme run
op hotelkamers in Amsterdam. Bij Krasnapolsky op de Dam, maar ook bij het
Victoria Hotel tegenover het CS, het peperdure Amstel Hotel, Hotel de l'Europe
en Hotel De Roode Leeuw aan het Damrak is via de bekende boekingssites op 29 en
30 april geen kamer meer vrij en de prijzen van de nog beschikbare hotelkamers
zijn inmiddels door het dak gegaan.

De vrijmarkt gaat gewoon door, zo heeft burgemeester Van der Laan gezegd. Dat
oer-Hollandse spektakel wordt altijd al door vele duizenden toeristen wordt
bezocht, want Koninginnedag in Amsterdam heeft wereldwijd een reputatie
opgebouwd als Moeder van alle Straatfeesten.

Senaatsvoorzitter Fred de Graaf, die als officieel gastheer ook zo veel mogelijk
'gewone burgers' wil uitnodigen bij de officiële ambtsaanvaarding van onze
nieuwe koning, moet de inhuldiging vooral een groot volksfeest worden. Een
opsteker, in crisistijd!

Ik ben benieuwd wat u op 30 april van plan bent. Gaat u Beatrix van harte
uitwuiven op de Dam, ons nieuwe koningspaar en hun kinderen daar toejuichen?
Verwacht u ook een rijtoer? Hoe komt u in Amsterdam en terug? Mail mij uw
feestplannen, liefst meteen, naar checkpoint@telegraaf.nl

LOAD-DATE: 15 February 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              151 of 176 DOCUMENTS



                                  De Telegraaf

                           16 februari 2013 zaterdag

BANKSALARISSEN

SECTION: 1; Blz. 25

LENGTH: 548 woorden


Minister Dijsselbloem laat er geen gras over groeien. Als een bank gered moet
worden door de staat   lees: de belastingbetaler   dan mag het personeel van die
bank daar wel wat voor overhebben. Het alternatief was immers geweest dat de
bank failliet zou zijn gegaan, wat voor veel van die medewerkers had betekend
dat ze hun baan waren kwijtgeraakt.

Bankpersoneel verdient gemiddeld genomen veel geld. Sterker nog, de medewerkers
van banken verdienen gemiddeld meer dan welke beroepsgroep in Nederland ook.
Iedereen kan de cijfers in de databestanden van het Centraal Bureau voor de
Statistiek opzoeken. In 2011 werd in de bankensector voor EUR 8,6 miljard aan
lonen uitgekeerd. Daar stonden 211 miljoen gewerkte uren tegenover. Gemiddeld
loon per gewerkt uur: EUR 40,80. Gemiddeld uurloon voor alle werknemers van
Nederland: EUR 23,90. In dat gemiddelde zitten werknemers in de land- en
tuinbouw (EUR 17), de zorg (EUR 20), de industrie (EUR 24,90) en het onderwijs
(EUR 27,80), sectoren die, als je de berichten mag geloven, allemaal heel erg
belangrijk zijn voor de Nederlandse economie, nu en in de toekomst. Maar
bankmedewerkers verdienen meer, zelfs 70% meer dan de gemiddelde werknemer in
Nederland.

Onmiddellijk zal iemand van de postkamer roepen dat zijn uurloon een stuk minder
is dan de gemiddelde EUR 40,80, maar tegenover hem en zijn andere laagbetaalde
collega's staan er evenveel die stukken meer maken dan die vier tientjes per
uur.

Eigenlijk is de positie van bankmedewerkers nog veel beter dan uit hun
gemiddelde salaris blijkt. Anders dan gewone Nederlanders krijgen ze ook nog
eens personeelskortingen op hypotheekrentes en verzekeringspremies. Wie wil er
niet bij een bank werken? De bouwonderneming die je twintig jaar trouw diende,
gaat failliet, maar de bank waar je buurman werkt, wordt door de staat gered.

Zijn de beloningen in de bankensector altijd zo royaal geweest? Nee, in 1980 zat
een bankmedewerker maar 10% boven het gemiddelde. In 1990 was zijn extra
beloning gestegen tot 20%. Dat kan allemaal, als het salaris gerechtvaardigd
wordt door een hogere productiviteit. Maar in de loop van de jaren negentig gaan
de lonen van bankpersoneel en die van andere werknemers steeds meer met elkaar
uit de pas lopen. Van 20% meer in 1990 gaat het naar bijna 70% meer in 2007.
Niet toevallig valt die loonexplosie samen met de huizenhausse en de daarmee
verband houdende kredietexpansie. Banken verdienen heel veel geld en het
personeel profiteert mee.

We weten hoe de huizenhausse is geëindigd: in een kredietcrisis. Twee van de
vier grote banken moesten worden genationaliseerd, een derde moest steun vragen
van de overheid. Achteraf bezien was een deel van de welvaartsstijging in
Nederland gebaseerd op lucht. Nu die lucht eruit aan het lopen is, zitten
800.000 huishoudens met een schuld die groter is dan de waarde van hun huis. Zij
hebben inmiddels de andere kant van de medaille gezien.

Van bankpersoneel kunnen we niet anders zeggen dan dat het overbetaald is. De
hoge salarissen en bonussen waren deels ook lucht. Wat het bankpersoneel extra
verdiende, was niet gebaseerd op een duurzaam verdienmodel. Het feest is nu
voorbij. Onvermijdelijk onderdeel van de gezondmaking van banken is dat
loonkosten omlaag gaan, terug naar de verhoudingen van voor de hausse.

LOAD-DATE: 15 February 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              152 of 176 DOCUMENTS



                                  De Telegraaf

                           16 februari 2013 zaterdag

Concurrentie iPhone;
Alfred antwoordt

SECTION: 1; Blz. 25

LENGTH: 455 woorden


Mijn ouders hebben een iPhone, dus ik wil eigenlijk een andere smartphone! Wat
zijn de alternatieven?  P. van der Spek, Koog aan de Zaan

De populariteit van de iPhone onder de jeugd lijkt tanende, zeker in de
Verenigde Staten. Nu het gebruiksgemak van Apple ook veel senioren aantrekt,
wordt de iPhone niet meer met 'hip en jong' geassocieerd. Het aureool van
exclusiviteit is verdwenen; dat kan ook niet bij een product dat zes jaar
geleden werd gelanceerd en waarmee inmiddels ook de 'gewone man' rond loopt.

De iPhone 5 is technisch allerminst revolutionair. Vergeleken met voorganger 4S
is het verschil vrij gering. Apple maakt nog altijd hele mooie producten, maar
Samsung doet dat ook met de Android-smartphones. Qua innovatiekracht zijn de
Zuid-Koreanen zeker niet de mindere van Apple. De Galaxy-serie met de S3 en Note
2 als vlaggenschepen geeft momenteel de toon aan. Niet Apple, maar Samsung is
technologieleider.

Ook de HTC One X+ behoort tot de toppers, maar kan niet voorkomen dat de verkoop
van HTC steeds verder in elkaar zakt. Mogelijk gaat de opvolger M7, die naar
verluidt een scherm van 4,7 inch heeft en zeer slank zou zijn, het tij keren.
Het ziet ernaar uit dat de M7 eerder op de markt komt dan de Galaxy S4. Evenals
een jaar geleden met de One X is HTC dan even koploper. Want Samsung gaat daar
uiteindelijk weer overheen.

Ook van de nieuwe Sony Xperia die binnenkort zijn debuut maakt, wordt veel
verwacht. Al deze Android-toestellen vormen geduchte concurrentie voor de
iPhone. Behoorlijk populair bij de mobiele trendsetters is de Google Nexus 4,
die van LG komt. LG is technisch vooruitstrevend, maar software en ondersteuning
zijn niet haar sterkste kanten. De combinatie met Google lijkt een goede omdat
de Amerikanen veel programmeertalent in huis hebben. Helaas voor LG ondervindt
haar eerste smartphone, die prima aanslaat bij 'verwende' gebruikers,
leveringsproblemen. In Nederland is Nexus 4 nog niet leverbaar terwijl elders
schaarste heerst.

Windows Phone 8 kan eveneens profiteren van de tanende populariteit van de
iPhone. Het platform van Microsoft geldt als jong en verfrissend.

Ook het gebruiksgemak is groot genoeg om klanten bij Apple te kunnen weglokken.
Populariteit kent een cyclus. De behoefte aan iets nieuws waarmee je je kunt
onderscheiden, blijft altijd bestaan. Als Microsoft erin slaagt samen met Nokia
verdere innovaties te bewerkstelligen, is Windows Phone 8 zeker een kanshebber.

Maar onderschat Apple niet. Om later een grote stap voorwaarts te maken, zou het
bedrijf de toepassing uitstellen van een technieken die allang worden verwacht.
Grote kans dat na het 'tussenmodel' 5S de iPhone 6 revolutionair wordt, mede
door de bediening van tv en thuisapparatuur  te vereenvoudigen.

LOAD-DATE: 15 February 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              153 of 176 DOCUMENTS



                                  De Telegraaf

                            15 februari 2013 vrijdag

'Geregeerd door een mengelmoes van partijen'

SECTION: 1; Blz. 6

LENGTH: 953 woorden


De regeringspartijen blijken vleugellam. We worden geregeerd door een mengelmoes
van partijen die te pas en te onpas iets bedenken. Van programma's komt niets
meer terecht. Deskundigen kraken te snel genomen besluiten af. Wat de burger
hiervan vindt doet er niet meer toe. De democratie is om zeep geholpen ofwel
failliet.

Henk van Garderen, Varsseveld

Spoed  Het kabinet Rutte II scoort zeer hoog in 'haastige spoed is zelden goed'.

F. van Berkel, Tilburg

Spits   Wat een super idee van staatssecretaris Mansveld: studenten krijgen
voortaan een OV kaart om gratis buiten de spits te reizen. Voortaan beginnen de
colleges pas om 11.00 uur en mag je na 19.00 uur weer naar huis! Wat heeft deze
staatssecretaris gestudeerd?

Miriam Middelkoop, Nijkerk

Stuurlui  Dat onze regering de laatste tijd blunder op blunder stapelt staat
buiten kijf. Waarom laat men de echte deskundigen niet de plannen ontwikkelen in
plaats van (goedwillende?) ambtenaren? En daarmee bedoel ik de kenners die na
élk nieuw plan van de regering de volgende dag in de media uitleggen waarom het
de grootste onzin is. Neem Johan Conijn (Tel. 14/02) die precies weet waarom de
nieuwe hypotheekregels niet deugen. Ik ga er gemakshalve van uit dat hij dan ook
kan uitleggen hoe het wél zou moeten. Steeds dat geroep achteraf van deze 'beste
stuurlui' begint knap irritant te worden. Kom eens met een goed uitgewerkt plan
als je het allemaal zo goed weet en hou op met alles af te keuren.

Eric Meuffels, Engelen

Knap  Wat ongelofelijk knap van van het Sociaal Cultureel Planbureau om na een
gedegen onderzoek te constateren dat de ouders geen ruimte hebben om hun bolides
voor de ingang van de school neer te zetten. Hun kinderen moeten wel soms dertig
meter lopen voor ze in de school zijn. Schandalig. Dat een gewone burger dat al
-tig jaar geleden wist door een keer langs te fietsen op het moment dat de
school begon, doet daar niets aan af. Ik ben blij dat mijn belastinggeld
eindelijk eens een keer goed besteed is!

Herman Vos, Helmond

Veranderen   ING komt met 1400 extra ontslagen, bovenop de 2700 die al in
november 2011 waren aagekondigd. Als reden geeft men aan dat ING-klanten steeds
meer zelf kunnen doen, en hierin heeft de ING-leiding voor 100% gelijk! Gisteren
heb ik namelijk, helemaal zelf, onze twee ING-rekeningen opgezegd. Dit omdat ik
van mening ben dat wij, de consument, instanties als banken, wooncorporaties en
overheden op deze wijze samen wel kunnen veranderen. Maak samen de juiste keuzes
en maak Nederland beter en socialer.

W. de Brouwer, Venlo

Engeltje  Na maanden van slecht nieuws in mijn krant is er weer hoop. Het doet
een mens goed na alle berichten over schoppers en zelfdoding onder de jeugd. Het
bericht over het 16-jarige engeltje Marleen Weijland (Tel. 14/02) maakte mijn
dag goed. Er zijn nog echte engeltjes onder de jeugd. Marleen, diep respect voor
jou en voor je ouders dat dit in 2013 nog bestaat.

Jan de Vries, Kapelle

Uniek  De winterregeling van de NS schijnt uniek te zijn. Ik kan me dat wel
voorstellen als je gewoon besluit om niet te rijden als het een beetje sneeuwt.
Maar het is eigenlijk te gek voor woorden. Ik ben bereid om treinkaartjes te
betalen voor de NS-directie om eens op bezoek te gaan bij hun collega's van de
Zwitserse SBB. Kijken hoe die dat aanpakken met soms wel een hele meter sneeuw.

P. Mulder, Amstelveen

Hervormingen  Volgens minister Kamp moet de overheid blijven hervormen om de
economie weer uit het slop te halen. Indien de minister doorgaat met zijn
huidige hervormingen, waarbij hij de mensen steeds meer geld uit hun zakken
haalt, dan hoef je m.i. geen econoom te zijn om te voorspellen dat zijn
hervormingen geen succes zullen hebben.

Kees van Eekelen, Almere

Paardenvlees  Is het nu een probleem van een onjuist etiket? Voelt een inkoper
die iets 'plats' als een hamburger inkoopt zich bedrogen als blijkt dat er ook
een beetje paardenvlees bij zit? Zijn er mensen specifiek allergisch voor
paardenvlees? Is paardenvlees ongezond? Is een hamburger met paardenvlees niet
lekker? Of mogen we niet weten dat paardenvlees lekkerder, gezonder en goedkoper
is. Gekke handel!

Stef Bouwhuis, Amsterdam

Tennis  Toen we tijdens de lange sneeuwperiode moeilijk het huis uit kwamen,
konden we 14 dagen lang dagelijks uren genieten van de Australian Open. Nu er in
ons land een tennistournooi is krijgen we er nauwelijks iets van te zien. 's
Avonds om half twaalf een paar fragmenten.

Ticky Zeldenrust, Den Haag

Benaming  In Amsterdam is men begonnen het woord 'allochtoon' af te schaffen.
Het woord is niet juist, het is stigmatiserend en het werkt verwarrend, zo
luiden de conclusies. Wellicht wordt het tijd om ook andere woorden af te
schaffen. Een zakkenvuller geen volksvertegenwoordiger meer noemen, een slaper
geen toezichthouder en een crimineel geen patiënt/cliënt. Henk Mulder, Hasselt
(Ov)

Klussen  De btw op klussen wordt verlaagd naar 6%. Dit zou extra werk moeten
opleveren. Ik denk het niet. Momenteel zijn duizenden bouwvakkers (vakmensen
dus!) werkloos. Gaan die thuis zitten duimendraaien? Ik denk het niet. Ze zullen
zich op de 'zwartklusmarkt' storten om hun uitkering aan te vullen. Ze doen dus
werk dat anders zou worden gedaan door klusbedrijven en aannemers. Die gaan nog
meer werknemers ontslaan, en zo is de cirkel rond. Denk ik.

Ger Heijboer, Puth-Schinnen

Tentenkamp  Ondanks de crisis waarin Nederland zich bevindt worden burgers door
de vele lastenverzwaringen inclusief de huurverhoging verder financieel
uitgeknepen. Aangezien veel huurders binnenkort de huur niet meer kunnen
betalen, worden de woningcorporaties genoodzaakt door geldgebrek tentenkampen
ipv woningen te bouwen. Dat is het sociale beleid van de PvdA, hier wordt
Nederland sterker van.

J.M. Stols, Ridderkerk

LOAD-DATE: 14 February 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              154 of 176 DOCUMENTS



                                  De Telegraaf

                           13 februari 2013 woensdag

Carnaval

SECTION: 1; Blz. 2

LENGTH: 268 woorden


Een blikseminslag in het Vaticaan maakte duidelijk hoe de hogere macht de werken
van paus Benedictus beoordeelde. Maar omdat het gezegde luidt dat alleen gekken
en dronken mensen de waarheid vertellen, vaardigden álle nieuwsrubrieken een
medewerker af naar het zuiden om zich in het carnavalsgewoel te mengen. De als
verslaggevers verklede interviewers hadden allemaal dezelfde insteek: wat vond
de gewone man van de vertrekkende paus?

Omdat ook de gewone man was verkleed, werden het bijzonder surrealistische
gesprekjes. Alsof de Efteling leegliep om deze tussenpaus nog eens flink zijn
vet te geven. Een man met een Kermit de Kikker-hoed op vond dat Benedictus niet
serieus was te nemen.  Hij was al oud toen hij begon , meende een gemaskerde
piraat.  Die gast zag er zo raar uit, ik vond het een creep , aldus man met
baard in bruidsjurk.  Het is tijd voor vers bloed , verzuchtte een non.  Ik zit
er niet zo mee , knorde een varkentje.

Toch was er één verslaggever met een ander verhaal. Editie NL vroeg zich af: wat
kost dat carnaval? Kunnen we het ons wel veroorloven in tijden van crisis? Alles
beneden de rivieren heeft compleet stilgelegen. Dat kost 300 miljoen euro
verlies aan productie. Anderhalf miljoen mensen hebben vrij genomen; ongeveer
15% van deze feestvierders heeft zich ziek gemeld en zo kunnen we er nog eens
500 miljoen euro bij optellen. Totale kosten 800 miljoen euro, rekende de
verslaggever uit.

Een echt krenterig, Hollands onderwerpje dat Editie NL niet in dank zal worden
afgenomen door de piraat, het varkentje en de non. Helemaal niet nu ze thuis op
de bank liggen uit te kateren.

LOAD-DATE: 12 February 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              155 of 176 DOCUMENTS



                                  De Telegraaf

                            11 februari 2013 maandag

Een fietstochtje

SECTION: 1; Blz. 19

LENGTH: 502 woorden


Zondagochtend. We waren met onze fietsgroep halverwege en we namen een kleine
pauze in grandcafé 'De Viersprong' zoals gebruikelijk. Een rondje van 100
kilometer is niet niks. Even een versnapering, even bijpraten. Doping was
logischerwijs een populair onderwerp.

Luis Leon Sanchez voorlopig geschorst , begon moraalridder Jaap.  Het is een
schande zoals we decennia lang door die renners besodemieterd zijn.

Ik moet het even opnemen voor de coureurs , antwoordde Rob. Hij is een
verdienstelijke prof geweest. Toen hij voor de principiële keuze kwam doping te
gebruiken, beëindigde hij met pijn in het hart zijn profbestaan. Eén van de
weinigen. Hij ging filosofie en ethica studeren en slaagde cum laude.

Het was in die tijd gebruiken of stoppen. Stoppen werkte dubbelop. Het was het
einde van je hobby en nog erger, het betekende voor veel renners en hun gezinnen
gewoon geen brood op de plank. Dit plausibele argument is door veel profs naar
voren gebracht, maar wij zijn er horende doof voor. Alsof het perspectief van de
renner niet bestaat.

Maar jij bent toch ook gestopt? , wilde ik weten.

Dat was inderdaad een principiële beslissing, maar tegelijkertijd ook elitair.
Ik wist toch wel dat ik weer aan de bak zou komen. Voor veel renners is het
echter een keuze tussen iets en niets.

Het is gewoon verboden , deed Jaap weer een duit in het zakje.  Dat moet
bestraft worden, anders is het einde zoek.

God, Jaap heeft gesproken , wond Rob zich op. Hij ergerde zich aan de dubbele
eenzijdigheid waarbij de beschuldigende vinger voornamelijk naar de wielrennerij
wees én dan nog alleen maar naar de renners.

Waarom wordt altijd 'Jan met de pet' gepakt? De coureurs behoren samen met de
mecaniciens tot de zwaksten in de wielerwereld. Er zijn veel partijen
aanzienlijk hoger in de sporthiërarchie   die te maken hebben met en zelfs
medeschuldig zijn aan het dopegebruik en tegelijkertijd buiten schot blijven.
Wat te denken van de rol van de ploegleidingen, de sponsors, KNWU, UCI, WADA,
NOC*NSF, IOC? Waarom neemt de NOS, toch een publieke omroep, geen ethisch
standpunt in?

Wat stel jij dan voor? , vroeg ik.

Allereerst moet de overijverige voorzitter Wintels van de KNWU eens een reëel
toekomstperspectief bieden en niet alleen maar Nederland onveilig maken. Het is
een internationaal probleem dat ook internationaal opgelost dient te worden.
Daarnaast is een (voorwaardelijk) generaal pardon een goede optie. Alle
inspanningen moeten op de toekomst gericht zijn. Omdat er altijd gesjoemeld zal
worden, is de cruciale taak om de pakkans tot ongeveer honderd procent te
verhogen en te houden. Een heidens karwei, ook omdat de genetische manipulatie
eraan komt. Lukt dit alles niet, geef die rotzooi dan gewoon vrij. Dan is het
dopingprobleem ook opgelost.

We hadden onze consumpties op en vervolgden ons rondje. Rob zette er flink de
vaart in, hij had die dag nog een afspraak. Ik reed met moeite mee in zijn
slipstream. Beter achter een ethicus dan achter een moraalridder, dacht ik naar
adem happend.

LOAD-DATE: 10 February 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              156 of 176 DOCUMENTS



                                  De Telegraaf

                            11 februari 2013 maandag

Waar zijn onze energiemiljarden?

SECTION: 1; Blz. 2

LENGTH: 126 woorden


Ruim drie jaar geleden verkochten provincies en gemeenten massaal hun aandelen
in de energiebedrijven Nuon en Essent. Dat leverde net zoveel op als Nederland
dit jaar moet bezuinigen: 18,5 miljard. Maar wat is er met de opbrengst gebeurd?

Bovendien werd de buit niet eerlijk verdeeld, vinden ze in Flevoland en Drenthe,
die om verschillende redenen buiten de prijzen vielen, terwijl hun inwoners wel
hebben meebetaald aan de energiereuzen.

In De Slag om Nederland  gaan Teun van de Keuken en Roland Duong op zoek naar de
verdwenen miljarden. Econoom Maarten Allers vraagt zich af waarom dat geld niet
bij de gewone burger is terecht gekomen. Dat had elke Nederlander ongeveer
duizend euro opgeleverd. Van de Keuken probeert zijn aandeel alsnog los te
peuteren.

LOAD-DATE: 10 February 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              157 of 176 DOCUMENTS



                                  De Telegraaf

                            9 februari 2013 zaterdag

Hightech voor De gewone man

SECTION: 1; Blz. 8

LENGTH: 251 woorden


Nieuwe technieken, zoals een internetverbinding en 3D, worden steeds meer
standaard in televisies. De almaar voortgaande prijsdaling brengt deze hightech
features binnen het bereik van een steeds grotere groep consumenten.

Gemiddeld gaf de Nederlander vorig jaar EUR 580 uit voor een tv tegen EUR 592
een jaar eerder.  De prijserosie is iets minder dan voorheen , stelt Barbara
Schouten, onderzoekster bij GfK. Ze verklaart dit deels uit het feit dat de
consument bereid is meer te betalen voor een tv die toegang biedt tot internet
en 3D-beelden kan tonen. Overigens zitten deze extra mogelijkheden zelfs al op
laag geprijsde modellen.

Voorbeelden zijn een 40 inch LED-tv van Philips (40PFL5507, EUR 515) en een 42
inch plasma-tv van LG (42PM4700, EUR 419). Een jaar geleden kostten dit soort
televisies aanzienlijk meer, zo blijkt na een korte rondgang op internet.

Een andere reden dat de gemiddelde prijs redelijk op peil blijft, is de
toegenomen vraag naar grote beeldmaten. Momenteel heeft de helft van alle
verkochte tv's een maat van 40 inch of meer. De sterkste groei zit bij de
schermen van 46, 50 en 55 inch.

Full HD maakt 90 procent van de markt uit. HD Ready is bijna verleden tijd. Deze
lagere resolutie is alleen nog te vinden op verouderde tv's met kleine
beeldmaten. Zeer snel is de opmars gegaan van de dunne LED-tv's die ook een
betere beeldkwaliteit hebben.  Drie jaar na de introductie is bijna de hele
markt om naar LED , aldus Schouten. Voor gewone lcd en plasma resteert nog maar
15 procent.

LOAD-DATE: 8 February 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              158 of 176 DOCUMENTS



                                  De Telegraaf

                           7 februari 2013 donderdag

'Samsom zorgt voor tweedeling tussen mensen'

SECTION: 1; Blz. 6

LENGTH: 968 woorden


Met het schijnbare patent op de woordjes 'eerlijk delen' leest Samsom momenteel
alle nette, hardwerkende mensen en gepensioneerden de linkse les. Hij schept
hiermee een tweedeling tussen belastingbetaler (soms 52%) en uitkeringstrekker;
huizenbezitter en gesubsidieerde huurder; gepassioneerde kinderopvoeder en
obesitasveroorzaker; nette burger en gevangenisklant etc. Nadat bovengenoemde
productieve burger als melkkoe bijna helemaal is leeg gemolken, wordt hij als
dank naar het linkse slachthuis geleid met de vraag of hij nu eindelijk eens
eerlijk wil delen of geslacht wil worden.

P. Banning, Harderwijk

Geklaag  De media en enkele politieke partijen maken steeds melding dat de
ouderen financieel gedupeerd worden. Dat geklaag ergert mij mateloos. Van onze
aow en een pensioentje van 45 euro kunnen wij goed leven, ik heb niet het gevoel
dat ons iets is afgenomen. We hebben wel een eigen huis zonder hypotheek, maar
die ouderen zijn er meer. Ik wil u laten weten dat de SP, de PVV en Henk Krol
niet namens ons spreken.

C. Wooning, Schoonhoven

Rekensom  Weer een prachtig staaltje van cijfermanipulatie: 78% van het
Nederlandse vermogen is in handen van 50-plussers en de 65-plussers hebben 36%
van dat vermogen in hun bezit. Zou men bij de PvdA en VVD die rekensom opnieuw
willen maken, maar dan rekening houdend met de vermogens van al de puissant
rijke Nederlanders, vaak ook ouderen die jarenlang aan bonusgraaien hebben
gedaan. Trek al die graaivermogens eerst eens af van het 'Nederlandse' vermogen
en het zou dan zomaar kunnen zijn dat de bezittingen van Jan met de pet in een
heel ander daglicht komen te staan.

Hans van Erk, Sittard

Bonus  Mijn pensioen zie ik als bonus na mijn werkzame leven. Deze wordt aan mij
bij leven na mij 65e jaar uitbetaald. Bonussen van grootverdieners worden direct
uitbetaald, zonder te weten of hun inzet wel de doelstelling heeft behaald. De
bonus kan niet teruggevorderd worden. Mijn pensioen kan wel direct bijgesteld
worden. Bonussen van grootverdieners behoren na bewijs van hun prestatie
gehonoreerd te worden. Na een wachttijd van plusminus 5 tot 10 jaar.

G. Sommer, Alkmaar

Kampioen  Nederland is wereldkampioen pensioensparen. En die pensioenpot maar
groeien, want door de lage rekenrente drukt de minister van 'Sociale' Zaken de
waarde van dat enorme kapitaal zodanig dat de dekkingsgraad te laag is en de
pensioenen gekort 'moeten' worden. De ECB houdt de rente laag, want dat is goed
voor de EU, maar ik vermoed dat er zwaar weer op komst is. Het spel wordt te
hard gespeeld naar de zwakke groep gepensioneerden. De minister-president mag
wel eens opening van zaken geven; dat deden de heren Colijn en Drees ook in
moeilijke tijden.

A. van der Kaaij, Hoek van Holland

Dutje  Een op de vijf doet een dutje op het werk. Ik denk dat dit toch een
vertekend beeld geeft van hardwerkend Nederland. Als ik zo de debatten volgt in
de Kamer, krikken de politici dit gemiddelde toch behoorlijk omhoog! Tenzij dit
niet als werken wordt beschouwd natuurlijk!

Henk Batelaan, Leiden

Wegenbelasting  Het is bij de overheid de omgekeerde wereld. De schone auto's
gaan meer wegenbelasting betalen voor de vervuilende oldtimers, die steeds meer
gebruikt gaan worden voor woon-werkverkeer. Straks moeten de niet-hardrijders
meebetalen aan de bekeuringen van jakkeraars, want we rijden allemaal op
dezelfde weg!

Rob Haak, Haarlem

Solidariteit  In de wereld der mensheid zijn alle mensen gelijk, echter
EU-ambtenaren zijn meer gelijk dan anderen. Met recht mag men George Orwell een
visionair schrijver noemen. Zijn werken 'Animal Farm' en '1984' beschrijven
gaandeweg voor een groot deel de huidige ontwikkeling van de EU. Totalitarisme
krijgt steeds meer gestalte. Ook Samsom doet een vuige duit in de zak met z'n
zwakke en sterke schouders en eerlijk delen en dragen. Oh ja, hij wil echt niet
groepen mensen tegen elkaar opzetten, zegt hij, maar hij doet het wel.

H.L. Steenbakkers, Breda

Gezwets  PvdA en VVD stellen dat de ouderen niet het zwaarst worden getroffen,
wie dan wel vraag ik mij af? Ook wordt er van huishoudens die het wat beter
hebben een extra bijdrage gevraagd. Mij is tot op heden echter niets gevraagd
maar botweg ontnomen. Wanneer stopt dit politieke gezwets en worden we nu eens
behoorlijk bestuurd?

F. Dekker, Callantsoog

Boete  Agent mag zelf de hoogte van de boete bepalen, zo las ik in de krant.
Hoogste tijd dus om veel vrienden bij de politie te maken.

Jaap Elfring, Hoofddorp

Vermogen  Natuurlijk hebben veel ouderen van nu een vermogen. Dat is opgebouwd
met hard werken, zuinig leven, schulden aflossen en spaarzaam zijn. Over dit
spaargeld is al, voor ieder persoonlijk, de hoogste schijf aan
inkomstenbelasting betaald. Dit geld is gespaard om te dienen als aanvulling op
het pensioen, dat altijd minder inkomsten geeft dan het salaris en als
financiële steun bij het ouder worden. Het (extra) belasten van deze gelden is
dus gewoon onterecht en in feite diefstal. Maar ja, een vos verliest wel zijn
haren, maar niet zijn streken en de ouderen zijn de dupe.

C.K. Wientjes, Delft

Koopje  De Erasmus Universiteit Rotterdam blijkt medewerkers twee dagen voor
470.000 euro de hei op te hebben gestuurd, om ze meer klantbetrokkenheid bij te
brengen. Een koopje. Nederlanders worden door politiek Den Haag voor vele
miljarden het bos ingestuurd en we worden er niets wijzer van.

J.H. Dekker, Leusden

Matchfixing  De enorme hoeveelheid omkoopschandalen tijdens sportevenementen in
Europa is op zich al verbijsterend. Nog erger is de reactie hierop van met name
de betrokken Nederlandse organisaties. Dat Chinezen enorme gokkers zijn, is al
jaren bekend. Onwillekeurig denk je dan aan de teleurstellende resultaten van
favoriet Nederland in de eerste ronde van het EK voetbal 2012. Was er tijdens
dat EK voetbal ook al sprake van matchfixing?

Johannes Schapers, Hilversum

LOAD-DATE: 6 February 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              159 of 176 DOCUMENTS



                                  De Telegraaf

                           7 februari 2013 donderdag

Caribisch Oetelkonzert

SECTION: 1; Blz. 4

LENGTH: 827 woorden


Den Bosch of beter gezegd Oeteldonk is helemaal klaar voor carnaval. De stad is
versierd en overal hangen de rood-wit-gele vlaggen aan de gevels. De aftrap voor
het volksfeest had onofficieel dinsdagavond plaats in het Theater aan de Parade
nabij de befaamde kathedrale basiliek St.-Jan, waar alweer het 49e Oetelkonzert
werd gegeven door Het Brabants Orkest onder leiding van Arjan  Tien . In de
grote zaal was op het toneel een extra tribune gebouwd voor het 'gewone volk',
terwijl de Vrienden van Oeteldonk en andere sponsors in de bomvolle zaal en op
het balkon zaten.

Heerlijk was het om te zien hoe de overkant  uit volkswijk De Siep  het  nette
publiek , zoals de voortreffelijke presentator Cees  Slegers  het omschreef,
overklapte in enthousiasme. Het was volksopera ten voeten uit. Terwijl de
solisten Izaline  Calister  en Helen  Lepalaan  hun stemmen schor zongen en het
orkest geconcentreerd speelde, liepen de Oeteldonkers gewoon de zaal uit om even
later weer op hun plek plaats te nemen. Ook werd er geschreeuwd en geroepen,
maar het hoorde er allemaal bij. Eregast was de in onberispelijk in rok gestoken
prins  Amadeiro  XXV , de in het dagelijks leven zijnde communicatieman ofwel
corporate evangelist Koos  Woltjes . Zijn adjudant is de Amsterdamse architect
Jurgen  Hertog,  van architectengroep Emma. Zij waren speciaal uit hun
winterpaleis overgekomen.

De prins, die niet uit de stad of regio mag komen, dient in Oeteldonk
aangesproken te worden met 'Hoogheid' en wee degene die deze regel overtreedt.
Die krijgt te maken met Ut Gevollug, tien generaals en een korporaal die
zorgvuldig zijn geselecteerd uit het Delftsch Student Corps. In zijn toespraak
sprak prins Amadeiro XXV over onzekere tijden.  Maar het aandeel Oeteldonk is
weer in waarde gestegen. Oeteldonk komt nooit te koop , zei hij. De prins noemde
gelijkheid en gelijkwaardigheid de pijlers van beschaving.  Daar horen geen
oerwoudgeluiden bij , verwees hij naar een deel van de FC Den Bosch-aanhang die
onlangs heel beledigend zwarte spelers uitjouwden. De zaal klapte instemmend!

Hoewel het een mooi concert was met veel Caribische liedjes en prima
georganiseerd door carnavalsvereniging De Oetels van voorzitter Frans  Maas ,
ontbraken de echte Oeteldonkse meezingers die zo'n avond juist zo bijzonder
maken. Dat komt waarschijnlijk omdat er ook concerten zijn in Breda, Tilburg en
Eindhoven. Maar voor mij had er veel meer Oeteldonk in gemogen. Henk  Kivits ,
bestuursvoorzitter van Stage Entertainment bij Joop  van  den  Ende , was voor
de eerste keer op het Oetelkonzert. Hij is ook voorzitter van de raad van
commissarissen van het Theater aan de Parade. Onlangs bood hij namens de
commissarissen burgemeester Ton  Rombouts  en zijn wethouders het plan voor een
nieuw theater op dezelfde plek aan.

De politiek wilde niet dat een nieuw theater ergens anders kwam. Dit is een
postzegelplek à la het Nieuwe de la Mar Theater in Amsterdam. We gaan nu de
huiskamer van Den Bosch maken. Er komen twee zalen, één voor 950 en één voor 450
zitplaatsen. Als de gemeenteraad met onze technische verkenning instemt, kunnen
we een architect zoeken. Het moet een gewaagd gebouw worden. Als we in 2014 en
2015 bouwen, kan de opening in 2016 gebeuren tijdens het Jeroen Bosch-jaar ,
zeiden Kivits en theaterdirecteur Harry  Vermeulen  tijdens de traditionele
snert- en stamppotten ontvangst van autodirecteur Kurt  Verhees  van Van den
Udenhout Groep vooraf aan het concert.

Directeur Karin  Rademaker  van Golden Tulip Hotel Central mag zich de
inspirator noemen van de slogan Doe  nou  eens  iets  fris,  die op posters in
alle kroegen komt te hangen om het alcoholgebruik onder vooral jongeren te
minderen. Veilingmeester Junior  Zegger  toonde trots zijn boerenkiel, die is
volbehangen met onderscheidingen. Maar hij viert dan ook al 45 jaar carnaval in
Oeteldonk

De Brabantse commissaris der Koningin, Wim  van  de  Donk , gaat zaterdag naar
Roosendaal om daar de carnavalsoptocht te aanschouwen. Dat doet hij samen met de
voorzitter van de Brabantse Carnavals Federatie, Rob  van  de  Laar . Hij
bezocht al Bergen op Zoom en Schaijk. Wim van de Donk is beschermheer van de
Brabantse Carnavals Federatie en spreekt over het carnavalsfeest als het
'sociaal kapitaal van Brabant'.

Over dat onderwerp vindt in het najaar een symposium plaats in het provinciehuis
van Noord-Brabant. Maar de commissaris heeft ook nog zijn eigen Commissaris  der
Koninginnedag  à la Juliana, wanneer hij eens in het jaar de carnavalsprinsen
van Brabant uitnodigt op het provinciehuis, waar zij dan in defilé langs hem
trekken. Dat laatste doet hij vanuit de optiek dat 'zijn' burgemeesters eens in
het jaar, gedurende vier dagen de macht afstaan aan voor hem onbekende
hoogheden. Hij wil wel eens weten wat voor vlees hij in de kuip heeft en nodigt
ze daarom op het Provinciehuis uit. Volgend jaar is het totaal anders. Dan heeft
hij zijn Commissaris  des  Koningsdag !

Ik wens u allen een prettige carnaval.

LOAD-DATE: 6 February 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              160 of 176 DOCUMENTS



                                  De Telegraaf

                            5 februari 2013 dinsdag

Afvalbedrijf Avalex blundert opnieuw;
Raadslid moet tekenen voor geheimhouding

SECTION: 1; Blz. 11

LENGTH: 407 woorden


door Marieke van Essen VOORBURG, dinsdag Het regionaal afvalbedrijf Avalex, dat
zwaar onder vuur ligt vanwege de financiële chaos, is ook op juridisch gebied
flink aan het blunderen.

Dit is gebleken nadat het Voorburgse raadslid Frank Rozenberg (Gemeentebelangen)
via de Wet openbaarheid bestuur (Wob) informatie wilde over de rol van de
accountant in het Avalex-debacle. Geheel tegen de regels in kreeg het raadslid
van het dagelijks bestuur van Avalex te horen dat hij dan wel moest tekenen voor
geheimhouding.

De juridische flater, die staat in een brief aan het raadslid, drijft Avalex nog
verder in het nauw, zo blijkt uit onderzoek van deze krant.  Het besluit is
strijdig met de Wob. Je krijgt of wel toegang, of geen toegang. Voorwaarden
kunnen niet , stelt de gerenommeerde Wob-deskundige Roger Vleugels.  Het zou
kunnen dat een rol speelt dat de eiser een raadslid is. Binnen de raad worden
vaker documenten vertrouwelijk ter inzage gegeven. Dat is in het politieke
domein en buiten de Wob, dus dat mag. Hier gaat het echter om een raadslid dat
in zijn hoedanigheid van mens binnen de Wob iets vraagt. Dat maakt het besluit
onrechtmatig.

Raadslid Rozenberg besloot als burger stappen te ondernemen, nadat
verantwoordelijk wethouder Saskia Bruines (D66) weigerde informatie te
verstrekken over de financiële controles bij de gemeenschappelijke regeling.
Wij vermoeden dat zowel het bestuur als de accountant boter op het hoofd heeft
als het gaat om het financiële debacle. Daar wil Gemeentebelangen zekerheid over
hebben. Zolang ik die informatie niet krijg, blijft er een vreemd luchtje aan
zitten , zegt Rozenberg.

Controle  Dat het bestuur van Avalex ook nu weer steken laat vallen, verbaast
het raadslid niet.  Avalex is een organisatie die volstrekt niet op haar taak is
berekend. Ook verbaast het onze fractie niet dat het dagelijks bestuur weigert
de gemeenteraad te informeren, terwijl gewone burgers door ditzelfde bestuur wel
in de gelegenheid worden gesteld om die informatie te verkrijgen. Op deze manier
kunnen we als gemeenteraad ons werk niet doen en dus geen controle uitoefenen op
Avalex , aldus Rozenberg, die vandaag officieel bezwaar aantekent.

Afvalbedrijf Avalex, dat het huisvuil ophaalt in Delft, Leidschendam-Voorburg,
Rijswijk, Wassenaar, Voorschoten en Midden-Delfland, kampt met miljoenentekorten
door mismanagement. Op secretaris Dick Jense na stapten onlangs alle wethouders
uit de deelnemende gemeenten op.

LOAD-DATE: 4 February 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              161 of 176 DOCUMENTS



                                  De Telegraaf

                            4 februari 2013 maandag

Onbegrip bij belegger SNS

SECTION: 1; Blz. 13

LENGTH: 475 woorden


Van een onzer verslaggevers

AMSTERDAM   Onbegrip, boosheid, teleurstelling. Kleine beleggers die geld hadden
gestoken in SNS en nu alles kwijt zijn, voelen zich ronduit bestolen. Dit blijkt
uit een karrenvracht aan e-mails die gedupeerde beleggers naar deze krant
stuurden. Eerder uitte Jan Maarten Slager, voorzitter van de VEB, al zijn
onvrede over het offer dat kleine beleggers moeten brengen.

Dat Slagter juridische stappen overweegt, geeft beleggers hoop dat ze nog iets
van hun geld terugzien. Zij voelen zich bedonderd voor het vertrouwen dat ze in
SNS hebben gehad én gehouden. Met nationalisatie zijn de aandelen echter
onteigend.  De laatste maanden begreep ik dat SNS het moeilijk had, maar ik
hield vertrouwen en verkocht mijn aandelen niet. Het bedrag vertegenwoordigde
ons totale spaargeld om over 10 jaar een deel van onze hypotheek te kunnen
aflossen , zegt een belegger.

Ons leven staat op zijn kop , zegt een man uit Breda, een vluchteling uit
Afghanistan.  Sinds we hier kwamen, hebben we keihard gewerkt. Geld dat onze
kinderen verdienden met vakantiewerk is, op advies van SNS, in SNS-aandelen
gestopt. Ik heb dat aangevuld. We gebruikten het als spaarpot, voor als de
kinderen een huis zouden kopen en zouden gaan trouwen. De laatste dagen praten
we nauwelijks meer met elkaar.

Een andere belegger zat op vakantie in Spanje, toen het nieuws naar buiten kwam.
Ik zat in een hut in Spanje, zonder mobiel bereik of wifi, toen het nieuws naar
buiten kwam.  Voor hem kwam de klap dus een dag later, toen hij de krant
opensloeg.  Toen las ik dat ik van de ene op de andere dag EUR 1892 kwijt was.

Dit is echter een schijntje met wat andere kleine beleggers kwijt zijn. In
sommige berichten wordt gesproken over tienduizenden euro's, een andere belegger
stelt zelfs 'tonnen' kwijt te zijn. Sommige beleggers zijn pas heel laat nog
ingestapt, omdat ze op een alternatieve oplossing rekenden.  Ik had voor EUR
12.000 aan SNS-aandelen sinds twee dagen.  Gegokt en keihard verloren.

De kleine belegger, naast de belastingbetaler en de achtergestelde
obligatiehouder een slachtoffer in dit verhaal, voelt zich ook niet goed
geïnformeerd en geadviseerd. Van begrip voor de situatie lijkt weinig sprake.
Een enkeling zegt SNS-aandelen te hebben gekocht voor duizenden euro's, als
aanvulling op het pensioen. Een ander:  We brengen kruiwagens vol met geld naar
andere landen om hen te helpen, en als er hier iets aan de hand is moeten wij er
zelf voor opdraaien.

Sterker nog, de meesten voelen zich dubbel gepakt.  We moeten het geld dat we,
vaak op advies van SNS zelf, in de bank hebben belegd al missen. Maar daarnaast
betalen we ook nog eens belasting over dit debacle dat door anderen is
veroorzaakt. Het klopt niet dat banken hun winsten mogen behouden, maar als het
misgaat de gewone man ervoor moet opdraaien , aldus een lezer uit Amsterdam.

LOAD-DATE: 3 February 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              162 of 176 DOCUMENTS



                                  De Telegraaf

                            4 februari 2013 maandag

Belegger kookt van woede

SECTION: 1; Blz. 13

LENGTH: 475 woorden


Van een onzer verslaggevers

AMSTERDAM   Onbegrip, boosheid, teleurstelling. Kleine beleggers die geld hadden
gestoken in SNS en nu alles kwijt zijn, voelen zich ronduit bestolen. Dit blijkt
uit een karrenvracht aan e-mails die gedupeerde beleggers naar deze krant
stuurden. Eerder uitte Jan Maarten Slager, voorzitter van de VEB, al zijn
onvrede over het offer dat kleine beleggers moeten brengen.

Dat Slagter juridische stappen overweegt, geeft beleggers hoop dat ze nog iets
van hun geld terugzien. Zij voelen zich bedonderd voor het vertrouwen dat ze in
SNS hebben gehad én gehouden. Met nationalisatie zijn de aandelen echter
onteigend.  De laatste maanden begreep ik dat SNS het moeilijk had, maar ik
hield vertrouwen en verkocht mijn aandelen niet. Het bedrag vertegenwoordigde
ons totale spaargeld om over 10 jaar een deel van onze hypotheek te kunnen
aflossen , zegt een belegger.

Ons leven staat op zijn kop , zegt een man uit Breda, een vluchteling uit
Afghanistan.  Sinds we hier kwamen, hebben we keihard gewerkt. Geld dat onze
kinderen verdienden met vakantiewerk is, op advies van SNS, in SNS-aandelen
gestopt. Ik heb dat aangevuld. We gebruikten het als spaarpot, voor als de
kinderen een huis zouden kopen en zouden gaan trouwen. De laatste dagen praten
we nauwelijks meer met elkaar.

Een andere belegger zat op vakantie in Spanje, toen de nationalisatie van SNS
bekend werd.  Ik zat in een hut, zonder mobiel bereik of wifi, toen het nieuws
naar buiten kwam.  Voor hem kwam de klap dus een dag later, toen hij de krant
opensloeg.  Toen las ik dat ik van de ene op de andere dag EUR 1892 kwijt was.

Dit is echter een schijntje met wat andere kleine beleggers kwijt zijn. In
sommige berichten wordt gesproken over tienduizenden euro's, een andere belegger
stelt zelfs 'tonnen' kwijt te zijn. Sommige beleggers zijn pas heel laat nog
ingestapt, omdat ze op een alternatieve oplossing rekenden.  Ik had voor EUR
12.000 aan SNS-aandelen sinds twee dagen.  Gegokt en keihard verloren.

De kleine belegger, naast de belastingbetaler en de achtergestelde
obligatiehouder een slachtoffer in dit verhaal, voelt zich ook niet goed
geïnformeerd en geadviseerd. Van begrip voor de situatie lijkt weinig sprake.
Een enkeling zegt SNS-aandelen te hebben gekocht voor duizenden euro's, als
aanvulling op het pensioen. Een ander:  We brengen kruiwagens vol met geld naar
andere landen om hen te helpen, en als er hier iets aan de hand is moeten wij er
zelf voor opdraaien.

Sterker nog, de meesten voelen zich dubbel gepakt.  We moeten het geld dat we,
vaak op advies van SNS zelf, in de bank hebben belegd al missen. Maar daarnaast
betalen we ook nog eens belasting over dit debacle dat door anderen is
veroorzaakt. Het klopt niet dat banken hun winsten mogen behouden, maar als het
misgaat de gewone man ervoor moet opdraaien , aldus een lezer uit Amsterdam.

LOAD-DATE: 3 February 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              163 of 176 DOCUMENTS



                                  De Telegraaf

                            2 februari 2013 zaterdag

Zorg om doping bij 'gewone man'

SECTION: 1; Blz. 7

LENGTH: 279 woorden


door Harrie Nijen Twilhaar  CAPELLE AAN DEN IJSSEL, zaterdag  Minstens 160.000
bezoekers van fitnesscentra gebruiken doping. Het gaat om mensen die met
stimulerende middelen als testosteron en groeihormonen extreem snel willen
afvallen, herstellen, conditie verbeteren of spiermassa kweken. De
antidopingautoriteit staat machteloos.

Dat zegt Herman Ram, directeur van de Nederlandse Dopingautoriteit.  We gaan
ervan uit dat op dit moment acht procent van de twee miljoen frequente bezoekers
van fitnesscentra zichzelf doping toedienen. Tussen de 40.000 en 50.000 van die
leden gebruiken zelfs zware stimulerende middelen zoals anabole steroïden , zegt
Ram. Dopinggebruik door de 'gewone man' moet volgens hem tot in de kiem worden
gesmoord.

Zorgelijk  De situatie noemt Ram uiterst zorgelijk. Er zijn geen
(rechts)middelen om deze vorm van doping keihard aan te pakken.  Wij zouden
dolgraag willen, maar er is geen politiek, juridisch en maatschappelijk
draagvlak. En aan die randvoorwaarden moet je wel voldoen. Nu is het dweilen met
de kraan open.

Om doping in fitnesscentra terug te dringen, is volgens de antidopingautoriteit
de rol van de overheid van cruciaal belang.  De markt van dopingmiddelen zou
moeten worden aangepakt, want die zijn te eenvoudig verkrijgbaar. Het idee om
ook dopingcontroles in sportscholen te gaan uitvoeren is op dit moment niet aan
de orde. Dat kan alleen als de Nederlandse overheid dat zou willen, en als je
ook een sanctiesysteem zou invoeren.

Controles  Ram noemt het Belgische model, waar de overheid zelf onverwachte
controles in sportscholen houdt en het Deense waar iemand die positief wordt
bevonden op een zwarte lijst komt te staan.

LOAD-DATE: 1 February 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              164 of 176 DOCUMENTS



                                  De Telegraaf

                           24 januari 2013 donderdag

'Misschien moet Brussel eindelijk eens gaan luisteren'

SECTION: 1; Blz. 6

LENGTH: 904 woorden


De Britten gaan nu een referendum houden om te kijken of de bevolking voor een
vertrek uit de EU is. En wat is de reactie van de Brusselse eurocraten?  We
moeten ons richten op banen en groei, niet op oeverloze discussies over Europese
verdragen.  Hier ligt dus weer het probleem. Er wordt niet geluisterd in
Brussel. Niet naar de burger, niet naar individuele lidstaten en niet naar
kritiek. Misschien dat als ze dat eens zouden gaan doen, het draagvlak vergroot
zou worden.

Gerard van Stijn, Haarlem

Arbeid  Natuurlijk is het een goede zaak om prutsende artsen onder toezicht te
stellen. Maar komt er nu ook eens toezicht op prutsende ministers die bijv. voor
veel geld niet-rijdende treinen kopen? En op rechters die menen dat eerlijke
arbeid als straf kan worden gezien voor misdadig gedrag?

M. Smitt, Westbroek

Taakstraf  De enige manier om als 55+'er aan het werk te komen, is door het
plegen van een strafbaar feit.

G. van den Brink, Alkmaar

Inhoud  Als de hoogste baas van de NS, Bart Meerstadt, beweert dat de Fyra de
onvermijdelijke uitkomst van een Europese aanbesteding was, heeft hij daarvan
klaarblijkelijk net zo weinig begrepen als van goede hogesnelheidstreinen. Bij
goed aanbesteden en dus gaan voor kwaliteit i.p.v. de laagste prijs zou de Fyra,
gelet op zijn toen al dubieuze staat van dienst, nooit als winnaar uit de bus
zijn gekomen. Bovendien kan een aspect als goede staat van dienst wel degelijk
in de beschouwingen worden betrokken. Kortom: veel woorden en weinig inhoud,
waaruit vooral blijkt dat hier wederom een te duur betaalde manager aan het
woord is.

R.G. Leether, Den Haag

Prinsjesdag  Brussel (EU) wil af van Prinsjesdag. Veel gedwongen EU-inwoners
willen van Brussel af. Emigreren naar Engeland, waar wel een democratie heerst,
zou een idee wezen.

R.E. Advokaat, Utrecht

Compensatie  Prima actie van minister Hennis.  Het kan niet zo zijn dat
militairen harder worden geraakt dan anderen , stelt zij. Zij geeft hun een
compensatieregeling. Ik neem aan dat de regering eenzelfde oplossing in petto
heeft voor alle gepensioneerden die per 1/1/2013 geconfronteerd worden met 4%
belastingtariefstijging in de 1e schijf zonder dat daar een netto
ziektekostenpremievoordeel tegenover staat die werkenden per 1/1/2013 wel hebben
ontvangen?

Steven B.E. Halbertsma, Epse

Plofkip  Plofkip het enige stukje vlees wat we nog op tafel kunnen zetten (WUZ,
23/01). Alternatief: géén vlees, goedkoop en nog gezond ook.

Els Rooks-v.d.Beek,

Nieuw Amsterdam

Eurlings  Langzaam ga je denken dat Air France KLM heeft bedongen dat Camiel
Eurlings (Tel. 23/01) alleen bij het bedrijf kon komen werken als hij ervoor zou
zorgen dat 1) de treinen niet zo snel konden rijden, 2) de betrouwbaarheid ver
te zoeken was, in de hoop dat de reizigers toch weer gingen vliegen naar Brussel
en Parijs. De Fyra-treinen komen niet op snelheid en de dienstregeling laat te
wensen over. Camiel, gefeliciteerd met het eindresultaat.

Wim P.J. Jens, Wijhe

Filmpjes  Wederom voor de zoveelste keer zinloos geweld. Straks krijgen we de
bekende stille tocht en het leven neemt weer zijn gewone gang, wachtend op de
volgende escalatie. Misschien is het een idee om in de kroegen en uitgaanscentra
televisies op te hangen, waarop voortdurend deze 'zinloosgeweldfilmpjes' worden
afgedraaid zodat men kan zien wat de gevolgen kunnen zijn van te veel
drankgebruik. Nu maar hopen dat deze jongens zich niet moeten verantwoorden voor
een softe rechtbank. Het zou goed zijn als ze zich moeten melden bij het
oorlogstribunaal. Deze flinke jongens waren immers toch op oorlogspad zoals de
politie verklaarde. Te walgelijk voor woorden.

E. Leijendekkers,

Oosterhout

Simpel  Ik ben toch iedere keer weer verbaasd dat banken zoals SNS Reaal weer
geholpen gaan worden met belastinggeld en pensioenfondsen niet. Banken hebben de
kredietcrisis veroorzaakt. De gewone burgers zijn daar de dupe van. Bij
pensioenfondsen gaat het om alle burgers, jong en oud. Ik zal wel te simpel
denken.

L.J. van Herk-Mol,

Utrecht

Gelijk  Naar nu blijkt heeft elke renner in de Tour de France in de afgelopen
vijftien jaar doping gebruikt. Is het dan niet zo dat iedereen weer gelijke
kansen heeft? En dat dan weer de beste wint? Dus de zeven zeges van Lance
Armstrong zijn vanuit dit oogpunt bezien zijn eigen prestatie geweest.

Kees Loef, Muntendam

Op rekening   De detailhandel in Nederland moet op de schop. Winkels zouden meer
op kroegen moeten gaan lijken (Tel.23/01). Mijns inziens zouden winkels meer op
banken moeten gaan lijken. Want een van de redenen dat Nederland massaal bij
postorderbedrijven winkelt, heeft te maken met het op rekening kunnen kopen.
Mensen hebben een doorlopende rekening bij deze internetreuzen.

M. Bolhuis, Roden

Bouw-cao  De grote bouwbedrijven vinden dat de werknemers te veel vakantiedagen
hebben. Dat is echt het probleem niet. Als de werkgever eens goed kijkt in zijn
bedrijf dan ziet hij: een raad van commissarissen, een raad van bestuur, veel
directeuren, heel veel P&O (HRM) enz. De bedrijven zijn logge onoverzichtelijke
bedrijven geworden. Als de werkgevers wat willen, moeten ze eens naar de
faalkosten kijken. Dit loopt in Nederland in de miljarden. Als de top van de
bedrijven zelf eens met wat minder genoegen neemt, dan komt het wel weer goed.
En een betere communicatie in de bedrijven zou ook helpen.

Ronald Niezen,Helmond

Regelen  Zo zie je maar weer: Reaal regelt het allemaal, behalve binnen de eigen
gelederen.

M. van der Graaf, Tuitjenhorn

LOAD-DATE: 23 January 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              165 of 176 DOCUMENTS



                                  De Telegraaf

                            23 januari 2013 woensdag

Nooit te oud

SECTION: 1; Blz. 27

LENGTH: 653 woorden


Nooit te oud om te leren, te spelen, te  U kunt vast nog wel een berg
aanvullingen geven op dat 'nooit te oud', maar ik houd het bij de eerste. Ik
kwam op deze inleiding door een e-mail van een jonge lezer die aanvankelijk
weinig vleiend begon met:  Mijn tweelingzus is ééécht eigenwijs , waarna een
enorme bloemlezing volgde die eindigde met  maar ik leer wel vaak van haar hoor
en ze is lief ook.  Kijk, al hadden ze foto's van een sneeuwbal gestuurd, dan
had ik daar een column over geschreven. Wat beiden verzamelen is mechanisch
speelgoed. De dame dieren en poppen, broer, heel rolbevestigend, auto's.

Waar nu in eerste instantie hun meningsverschil over ging, was hoe lang
mechanisch speelgoed al bestaat. Een paar duizend jaar! Serieus. Homerus schreef
in zijn Ilias over een vorst die gouden dienstmeisjes had die op wielen door de
paleiszaal bewogen. Uit zichzelf. Rond het jaar 500 zijn er meerdere voorbeelden
van voorwerpen die door luchtdrukverschillen of waterdruk uit zichzelf bewegen.
Bijvoorbeeld vogels. Hero beschrijft in zijn boek 'Pneumatica' hoe dit allemaal
werkte. Een boek overigens dat rond 1600 (dik duizend jaar later) in het Latijn
wordt vertaald en aanleiding wordt van een snelle ontwikkeling van mechanisch
aangedreven voorwerpen. Dankzij de rijke adel, die graag pronkte met dit soort
speelgoed. Populariteit en ontwikkeling gaan in een stroomversnelling door de
uitvinding van een mechanisme dat met een veer wordt aangedreven. In 1608 krijgt
de jonge Lodewijk XIII een koetsje en een galei. De laatste met bewegende
roeispanen dankzij een veermechaniek. De speelgoedindustrie wordt uiteindelijk
minder afhankelijk van de vorsten en blik als grondstof maakt goedkoop speelgoed
mogelijk. De uitvinding van de stansmachine in 1815 maakt speelgoed op slag
bereikbaar voor de gewone man. Deze machines stansten immers onderdelen zolang
er blikken platen onder werden gelegd zonder veel arbeid.

Stansmachines  Even tussendoor. Ik bedenk me net dat jullie het blikken
speelgoed eigenlijk een nieuw leven geven. Weten jullie dat al vlak na de
uitvinding van die stansmachines het recyclen van blik begon. Mensen verzamelden
lege blikken en ander blik waar dan weer speelgoed van werd gemaakt. Sinds kort
zie je weer allerlei speelgoed gemaakt in verre landen, gemaakt van restjes
blik. Bijvoorbeeld colablikjes. Is 200 jaar geleden al 'uitgevonden'.

Vanaf eind 19e eeuw komt er een nieuwe manier om speelgoed te laten bewegen. De
frictiemotor. Door een vliegwiel te laten draaien worden bijvoorbeeld wielen
aangedreven.

Genoeg geschiedenisles. Nu jullie voorwerpen. Dames gaan voor, dus ik begin met
de springkikkers. Een tweeling, waarvan de een zeker twintig jaar ouder is dan
de ander. De verwaande kikker met z'n rug naar ons toe is de oudste en gemaakt
in Duitsland in de jaren 60/70 van de vorige eeuw. Waarde 25 euro. Zijn broer
komt uit China gemaakt met dezelfde stansmachine maar met een plastic onderkant.
Blikken speelgoed raakte uit in Europa en werd zelfs verboden. Te scherp of
foute verf. De machines werden verkocht naar China en de productie ging gewoon
door. Er moest wel een briefje bij dat het 'niet geschikt is als speelgoed voor
kinderen'.

Dan de auto's. De linker is gemaakt in 'US Zone Germany' door de firma Arnold.
Ongeveer in 1950. Hij is 25 cm groot, met frictiemotor en is in deze staat 30/40
euro waard. De middelste is Japans (SMK), 18 cm met frictiemotor en bewegende
ruitenwissers! Zeldzaam en in nieuwstaat, met doos minimaal 200 euro waard. Tot
slot. De politiewagen is ook Japans fabricaat van rond 1970. Met batterijmotor
en bewegende verlichte lampen, 50 euro.

De belangstelling voor deze rubriek is zo groot, dat het helaas niet mogelijk is
iedereen individueel te antwoorden. Foto's met een duidelijke omschrijving van
bezittingen kunt u mailen naar: taxaties@telegraaf.nl of sturen naar: De
Telegraaf, rubriek Rommel of Rijkdom, Postbus 376, 1000 EB Amsterdam.

LOAD-DATE: 22 January 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              166 of 176 DOCUMENTS



                                  De Telegraaf

                            23 januari 2013 woensdag

Champagne spoelt somberheid weg

SECTION: 1; Blz. 4

LENGTH: 807 woorden


Het was een drukte van belang op de alweer 30e nieuwjaarsreceptie van Russell
Advocaten in het Cobra Museum te Amstelveen. Enkele honderden vips uit de wereld
van de politiek, cultuur, de ambtenarij, het bedrijfsleven en het corps
diplomatique genoten van een hapje en een drankje. Er was ook Moët&
Chandon-champagne die in grote gulheid werd geschonken. Het was een teken dat de
grootste somberheid voorbij is.

CDA-kopman Sybrand  van  Haersma  Buma  was slechts even op de bomvolle en
altijd geanimeerde receptie. Hij spoedde zich na een half uurtje met
CDA-voorzitter Ruth  Peetoom  terug naar Den Haag, waar een overleg plaatshad.
Toen hij met schilder Jan  Cremer  op de foto ging, zei diens vrouw Babette :
Met het CDA? Dat is helemaal niets voor Jan.  Maar de schilder/schrijver die
momenteel in het Amsterdamse Scheepvaartmuseum een mooie tentoonstelling heeft,
liet zien dat hij niets aan dwarsheid had ingeboet. Hij wilde juist graag op de
foto!

Nederland zit in de zorgen en daar moet ons land uitkomen. Als het kabinet niets
doet, zullen we als CDA het voortouw nemen. Ook al zitten we in de oppositie.
Eerst moeten we onze schulden betalen. Er is veel wantrouwen onder de burgers.
We zijn nu in een fase dat de gewone burgers de rekening betalen, terwijl zij
juist de economie dragen , sprak Van Haersma Buma. Zijn partijgenote in het
Europees Parlement en tevens vicevoorzitter van de fractie van Europese
christendemocraten, Corien Wortmann-Kool :  We praten onszelf de put in. Daar
moeten we in 2013 mee ophouden. Kijk maar naar de landen om ons heen. Nederland
heeft lagere inflatiecijfers, minder schulden en een aanvaardbaar
begrotingstekort.

De Amstelveense burgemeester Jan  van  Zanen  kon zijn geluk niet op dat
koningin  Beatrix  dit jaar zijn gemeente heeft uitgekozen om Koninginnedag te
vieren.  Het wordt een prachtig feest in ons stadshart , voorspelde hij. De
90-jarige moeder van voormalig secretaris-generaal van de NAVO, Jaap  de  Hoop
Scheffer,  woont tot grote tevredenheid in Amstelveen en kijkt er ook naar uit,
vertelde Jaap. Financieel expert en oud-minister Onno  Ruding  wees erop dat
eind deze maand op de 75e verjaardag van onze vorstin een tentoonstelling op
paleis 't Loo opengaat van portretten van haar gemaakt door amateurschilders.
Het is heel verrassend , zei Ruding. Hij was blij dat minister Jeroen
Dijsselbloem  van Financiën de Eurogroep in de EU gaat leiden.  Dat is goed voor
het prestige van ons land.

Reinier  Russell , tevens bestuurslid van de Holland America Friendship
Foundation, verheugde zich met medebestuurslid Karen  Verstraete  op het Night
of the Stars Gala, 15 april in de Ridderzaal. Hier wordt geld ingezameld voor
studenten die een jaar in Amerika kunnen gaan studeren. Marjan  Oudeman ,
bestuurslid van AkzoNobel en een van de machtigste vrouwen van ons land, vond
dat een nuttig doel en zegde ter plekke toe om tafelgastvrouw te worden.

De Braziliaanse baas van Petrobras Nederland, Samis  Passos  Awad , heeft een
schilderij van de 17e-eeuwse schilder Frans  Post  in het Rijksmuseum
geadopteerd, dat nu nog voor de heropening van het museum kan worden
gerestaureerd. Oud-minister en ABN Amro-bestuurder Joop Wijn  was net terug van
een korte zakenreis naar São Paulo, waar de bank net een andere kleine bank
heeft overgenomen.  Met die bankvergunning kunnen we in één keer alle financiële
infrastructuur in Brazilië regelen. Dat is voor ons heel belangrijk om zaken te
doen. Nederlandse bedrijven kunnen dan gewoon bij ons terecht , zei Wijn.

Bij oud-bankier Jaap  Rost  Onnes  begonnen de oren bij dit nieuws te tintelen.
Hij is geboren in Rio de Janeiro en kent via de Hollandsche Bank-Unie die door
zijn grootvader is opgericht, het Braziliaanse bankwezen. Heel opmerkelijk is
dat een neef van hem, Ernst  Rost  Onnes , voor het Braziliaanse nationale
hockeyteam uitkomt tijdens de Olympische Spelen in 2016. Hij heeft naast het
Nederlands paspoort ook een Braziliaans paspoort vanwege zijn vader. Ernst is
momenteel aanvoerder van het eerste herenteam van HIC in Amstelveen. Daarvoor
speelde hij onder meer bij Laren.

Oud-topman Johan  van  der  Werf  van Aegon vult momenteel zijn hele week als
toezichthouder bij bedrijven en organisaties. Zo is hij voorzitter van de raad
van toezicht bij de NOS en vervult hij toezichtfuncties bij onder meer het UMC
Utrecht, Ordina en Delta. Hofdame Miente  Boellaard :  Hij is niet alleen erg
goed, maar ook erg innemend.  De Israëlische ambassadeur Haim  Divon  meende dat
premier Benjamin  Netanyahu  de verkiezingen zal winnen. Zijn honorair consul
John  Manheim  maakte zich zorgen.  Ik hou mijn hart vast. Ik ben bang voor een
verdere verrechtsing van Israël. Dat zou slecht voor het land zijn en voor de
relatie met Amerika. En slecht voor de regio.

De traditionele receptie van de Russells liep naar goed gebruik uit.

LOAD-DATE: 22 January 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              167 of 176 DOCUMENTS



                                  De Telegraaf

                            19 januari 2013 zaterdag

Ook in rijk Wassenaar  heerst de huizencrisis

SECTION: 1; Blz. 23

LENGTH: 578 woorden


WASSENAAR   De crisis op de huizenmarkt treft zeker niet alleen 'de gewone man'.
Een eenvoudige zoekopdracht op huizensite Funda leert dat in Wassenaar binnen
een straal van twee kilometer 243 stulpjes te koop staan met een vraagprijs van
meer dan1 miljoen. Natuurlijk slagen makelaars er nog wel in om hier een daar
een villa te verkopen. Maar het aanbod groeit harder dan dat er huizen worden
verkocht:  Er gebeurt hier verdomde weinig op de huizenmarkt.

De lommerrijke lanen in een wijk als De Kieviet en het nabijgelegen duinengebied
zijn deze dagen bedekt onder een idyllische laag sneeuw. Maar dat kan niet
verhullen dat de enclave van ondernemers, diplomaten, topmannen en politici zich
niet langer aan de malaise op de huizenmarkt weet te onttrekken. De fel
gekleurde verkoopborden die je in iedere straat tegenkomt, tonen aan dat een
villa in Wassenaar voor steeds minder mensen bereikbaar is.

Zo'n bord in je tuin, het hoort eigenlijk niet, vertelt een Wassenaarse
ex-ondernemer. Zijn huis staat al drie jaar te koop. Maar pas sinds een paar
maanden kun je het huis op Funda vinden. En ja, er staat inmiddels ook zo'n
lelijk bord, al is dat niet van harte.  We willen graag naar een appartement
verhuizen. We worden ouder en ik heb gezondheidsklachten. En het lukt niet meer
om alles te onderhouden. Sinds vorig jaar hebben we bijvoorbeeld hulp om het
zwembad schoon te houden.

En er is ook een financiële reden, zegt hij. De ex-ondernemer heeft zijn
vermogen in 'stenen en aandelen' gestoken.  De aandelen hebben het niet goed
gedaan. En ons huis in Frankrijk willen we graag houden. Financieel gezien is
het een goed moment om ons huis in Wassenaar te verkopen.

Dat huis ligt in De Kieviet. De gemiddelde woz-waarde van een woning bedraagt in
deze buurt EUR 1.752.000, zo blijkt uit cijfers van het Centraal Bureau voor de
Statistiek (CBS). De vraagprijs van de Wassenaarse ex-ondernemer ligt daar nog
ruim boven.

Topsegment  Wie zou daar niet willen wonen, vraag je je af.  Nou meneer, het
aantal kijkers dat wij in die drie jaar over de vloer hebben gehad, kun je op
één hand tellen. En dan zijn we al 25% gezakt in vraagprijs. Er gebeurt hier
verdomde weinig.

Selinda Leidelmeijer van Makelaardij Gravestate zegt dat er in 2012 elf huizen
van meer dan EUR 2 miljoen zijn verkocht. Dat is slechts eentje minder dan in
2008, het laatste jaar voor de crisis. De klad zit vooral in het segment
daaronder: in 2012 verkochten NVM-makelaars 18 woningen in het segment van EUR 1
miljoen tot EUR 2 miljoen. In 2008 waren dat er nog 49.  Maar dat topsegment is
ook gewoon lastig. Probeer in deze tijd maar eens EUR 1 miljoen of meer
gefinancierd te krijgen bij de bank.

Madeleine Buise van Van Soest Makelaars zegt dat het topsegment het vooral moet
hebben van expats die in Wassenaar willen neerstrijken. De grootste transactie
in 2012 betrof de residentie van een ambassadeur. Een heuse klapper, zelfs voor
Wassenaarse begrippen.  Een langdurig, maar interessant traject voor een
makelaar , zegt Buise.

Discretie wordt gewaardeerd door de clientèle van de Wassenaarse makelaars.
Interieurfoto's op Funda? Je moet ernaar zoeken, want de verkopers zijn op hun
privacy gesteld. Een openhuizendag? Leidelmeijer:  In dit soort huizen zet je nu
eenmaal niet voor iedereen de deur wagenwijd open.  Verkopen graag, maar sommige
dingen doe je nu eenmaal niet in Wassenaar.

Een van de vele Wassenaarse villa's die te koop staan. Vraagprijs: EUR
1.950.000. Foto: René Oudshoorn

LOAD-DATE: 18 January 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              168 of 176 DOCUMENTS



                                  De Telegraaf

                            19 januari 2013 zaterdag

Duitser dol op Hollands hapje;
Ondanks crisis groeit export naar record

SECTION: 1; Blz. 24

LENGTH: 938 woorden


BERLIJN   Bij 's werelds grootste festijn voor eten en drinken, de gisteren
geopende Grüne Woche in Berlijn, stal kersvers staatssecretaris voor Landbouw
Dijksma de show. Bij een toespraak voor vijfduizend Duitsers uit de agrarische
sector presenteerde ze recordcijfers wat de wederzijdse handel betreft: ruim19,9
miljard, ondanks de crisis een stijging van 4%, gaat er aan export naar de
Bondsrepubliek, omgekeerd komt er9,5 miljard binnen.

Geografisch zijn wij een klein land, maar agrarisch zijn we heel groot,
wereldwijd de tweede exporteur , verklaarde de Pvda-politica niet zonder trots
aan het boerenpubliek. Ze wees erop dat Nederland de grootste afnemer van Duitse
landbouwproducten is en smeerde de agrariërs balsem op de ziel:  Waar zouden we
zijn zonder uw kennis en ervaring?

Bij het horen van dat compliment klapten en stampten de Duitsers in het
propvolle congresgebouw met veel instemming. Het officiële partnerland Nederland
is dit jaar al voor de zestigste keer bij de Grüne Woche aanwezig, langer dan
welk land dan ook. Vanaf het begin was ook exportbevorderaar Frau Antje in
klederdracht en klompen erbij, en mocht in de persoon van Madeleen Driessen een
feestelijke Holland-avond verzorgen.

Een vrouwenkoor zong 'Tulpen uit Amsterdam', Frans Bauer bracht zijn evergreens
ten gehore en de Berlijnse burgemeester Klaus Wowereit erkende dat Frau Antje en
de Nederlandse tulpen hem al als kleine jongen bij de Grüne Woche geïmponeerd
hadden. Zo functioneert de bevordering van de BV Nederland kennelijk nog steeds
prima.

De 150 meter hoge Funkturm was voor de gelegenheid in rood-wit-blauw licht
gedoopt, een imposante aanblik voor de vierhonderdduizend bezoekers van de Grüne
Woche, de Berlijnse megabeurs met meer dan honderdduizend meter oppervlakte en
1600 stands uit 56 landen.

Vorig jaar vertrok voor bijna EUR 78 miljard   een plus van bijna 5% - aan
Nederlandse land- en tuinbouwproducten naar het buitenland. De import was EUR 54
miljard. Inmiddels gaat zo'n 26% van de Nederlandse export naar het grootste
EU-land, het aandeel van de Duitse agrarische export naar ons land is 14%.

De Hollanders weten hoe ze hun partners kunnen overtuigen. In de enorme hal 18
in Berlijn draait een grote molen met echte wieken, het Heineken-bier vloeit uit
de tappen en overal bloeien de bloemen. Daarvan kon ook kanselier Angela Merkel,
naar wie sinds kort een eigen tulp is vernoemd, zich bij een wandeling langs de
standjes overtuigen.

En zo schotelt Nederland het voornamelijk Duitse publiek haring en mosselen,
tomaten en tulpen en de hen onbekende poffertjes en stroopwafels voor.
Ontwikkelingshulp voor de oosterburen , lacht bakker Paul de Haan. De overwegend
oudere bezoekers genieten ervan, en de bloemen nemen ze ook graag mee. Het
dweilorkest 'Kleintje Pils' zorgt met een blazersensemble voor veel sfeer,
vooral als de Duitse delegatie met landbouwminister Ilse Aigner en hun gevolg
aankomen.

Ik was hier al in 1953, net na de oorlog, heel Berlijn lag in puin , zegt Gisela
Hartmann, een 83-jarige dame die met een slok witte wijn haar smakelijke Zeeuwse
oester wegspoelt.  Heerlijk , verzucht ze,  in de DDR kon je die luxe natuurlijk
niet krijgen, en als Oost-Berlijnse kon ik ze pas na 1989 weer in het chique
Kaufhaus des Westens eten.   Dit evenement is voor ons zeer belangrijk , zegt
directeur Harry Swinkels van Van Drie Group, terwijl hij Duitse politici een
culinaire kalfsvleescappuccino aanbiedt.  Wij hebben eergisteren voor duizenden
eregasten de catering bij de openingsreceptie verzorgd. De Duitsers willen
kwaliteit en betrouwbaarheid, en die kunnen wij leveren. Onze interesse is ook
groot, want 18% van de export gaat naar hun markt.

Maar bij de Grüne Woche wordt niet alleen veel gegeten en gedronken, er worden
ook zaken gedaan. Servische ondernemers doen dat met flink veel rode wijn en
rakija, een van de populairste alcoholische versnaperingen van de Balkan. Polen
eten een bordje Bigos en drinken een glas Zywiec-pils. De Fransen doen het met
champagne en plakjes camembert, terwijl hun zakenmannen in een geïmproviseerd
Parijse bar zitten, naast de Duitse Otto Normalverbraucher (de Jan Modaal van de
oosterburen) die café au lait met croissants bestelt.

Op de beurs komen Nederlandse parlementariërs van de landbouwcommissie met hun
Duitse volksvertegenwoordigers in contact. Alexander Süßmair is lid van de
Bondsdag en wil met zijn Haagse collega's 'over ecologie, diervriendelijkheid en
milieubewustzijn' praten. De Nederlandse megastallen die naar Oost-Duitsland
verplaatst worden, zijn hem een doorn in het oog.

Maar de Grüne Woche is vooral gezellig. De boerinnen Ingrid, Gertrud en Lydia
zijn uit Beieren met de bus naar Berlijn gekomen en willen zich er over de
Nederlandse (eet)cultuur informeren, omdat ze in de zomer naar Noordwijk op
fietsvakantie gaan.  Wij hebben hier vorig jaar vijfduizend reizen naar de
Keukenhof verkocht , glundert marketingmanager Wim van Meerveld, die erop wijst
dat 150.000 Duitsers de bloemenvelden bezoeken.

Desondanks kan de bevordering van de handelscontacten in Duitsland altijd beter,
vooral in Zuid-Duitsland, betoogt staatssecretaris Dijksma.  De Nederlandse
positie is goed. Maar de concurrentie slaapt nooit. In het zuiden van Duitsland
exporteren we nog te weinig.  Naar de welvarende deelstaten Beieren en
Baden-Württemberg gaat een derde van de export, terwijl de overgrote rest naar
Noordrijnland-Westfalen en Nedersaksen gaat. Dijksma:  Dat moet veranderen. In
het zuiden woont een derde van de Duitse consumenten.

Met lovende woorden wist staatsecretaris Dijksma zelfs de Duitse bondskanselier
Angela Merkel in te pakken. Foto: ANP

LOAD-DATE: 18 January 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              169 of 176 DOCUMENTS



                                  De Telegraaf

                            15 januari 2013 dinsdag

'Ik ben historisch doordrenkt'

SECTION: 1; Blz. 7

LENGTH: 369 woorden


'Een eenvoudige specialisatie is het niet , benadrukt Aad Penders van De
Eenhoorn meteen aan het begin van het gesprek.  Er zijn er dan ook niet zo heel
veel die dat doen, vroege kunst.  Penders heeft zich toegelegd op Gotiek en
vroege Renaissance.

Momenteel is het een verdwijnende markt, weet Penders,  er is weinig aanwas
onder verzamelaars ook vooral. Dat hangt samen met de tijd waarin we leven. De
jeugd kijkt naar voren, naar de nieuwste gadgets. Maar wie wil leren van de
geschiedenis, die kijkt juist naar achteren.  Wat ook niet meehelpt, is
natuurlijk de crisis.  Gewoon een kwestie van geld. Er is weinig ruimte in
portemonnee én hoofd om te verzamelen.

Penders realiseert zich dat ook mode een rol speelt,  er zijn altijd
golfbewegingen. In de 19e eeuw was de Renaissance volop in de belangstelling.
Maar dat werd aangewakkerd door machthebbers als Napoleon. Daar werd naar
opgekeken. Dat is nu vervlakt, men bepaalt zelf zijn smaak.

Effect merkt Penders wel van tentoonstellingen in toonaangevende musea.  Van
Eyck in Boij-mans, met de Vlaamse primitieven, inclusief een ondersteunende
expositie in het Catharijneconvent, dat is voor ons belangrijk. Eerder merkten
we de invloed van de aandacht voor de 16e-eeuwse humanist Erasmus.

De blikvanger in Penders' stand in Naarden is een gotieke schouw.  Ik wil een
omgeving scheppen, geen kale witte stand. En bij mij ligt de nadruk op
gebruiksvoorwerpen. Ik voel de energie in die dingen. De dingen die koningen en
keizers bezaten, prachtige kunst vaak waarover je je kunt verwonderen, maar de
gewone man kwam daar niet in de buurt. Eenvoudige objecten, zoals een kandelaar
of een kan, die zeggen meer over wat de mensen zelf gebruikt hebben.

Verder heeft Penders wat kisten,  kasten werden in de Gotiek weinig gebruikt in
verband met de behuizing.  En hij mikt naast exclusiviteit ook op
toegankelijkheid.  Voor ieder wat, ik heb ook dingen van 200 euro. Aan de koper
vraag ik altijd: 'Wat doet 't u?' Ik ben iemand die interactief met de mensen
omgaat. Dat komt omdat ik historisch doordrenkt ben, ik wil de geschiedenis
weten. Dat probeer ik over te brengen op de mensen, zoals ik ook sfeer maken in
de stand echt als een cadeautje voor de bezoekers zie.

LOAD-DATE: 14 January 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              170 of 176 DOCUMENTS



                                  De Telegraaf

                            12 januari 2013 zaterdag

Startschot democratie;
Aflevering 1

SECTION: 1; Blz. 6

LENGTH: 840 woorden


In het kader van ons themajaar 'Lang leve Nederland' Ibesteden wij wekelijks
aandacht aan de kracht van ons land. Vandaag aflevering 1, over hoe de
democratie 200 jaar geleden vorm kreeg. De voet die prins Willem Frederik, de
latere koning Willem I, op 30 november 1813 in Scheveningen aan wal zette, was
een nieuwe stap op het pad van de democratisering van Nederland.

Toen al werd het fundament gelegd voor Thorbeckes beroemde grondwet van 1848.
Deze vormde de basis voor de constitutionele monarchie en de democratische
rechtsstaat die Nederland 200 jaar later nog steeds is.

Feitelijk was de democratisering van Nederland al begonnen in 1795, toen de
patriotten met behulp van troepen uit revolutionair Frankrijk de macht grepen.
Zij voerden een parlement, landelijke regering en grondwet in. De prins kon niet
om deze erfenis heen toen hij na de nederlaag van Napoleon in 1813 'soeverein
vorst' van zijn vaderland werd. Hij ging akkoord met een grondwet en een
parlement.

Dat Willem Frederik niet meteen koning werd, maakt duidelijk dat de
Oranjegezinden die de prins uit Engeland hadden gehaald, nog niet precies wisten
hoe het nieuwe landsbestuur van Nederland eruit moest komen te zien. Een grote
rol in dit denkproces was weggelegd voor de Haagse notabele Gijsbert Karel van
Hogendorp. Hij stond aan het hoofd van het voorlopig algemeen bestuur dat de
prins had teruggeroepen uit Engeland, waarnaar Willem Frederik in 1795 met zijn
vader, stadhouder Willem V, was gevlucht.

Ook was Van Hogendorp voorzitter van de grondwetcommisssie. De Hagenaar koos
voor een constitutionele, ofwel grondwettelijke, monarchie.  De koning is, net
als vroeger de stadhouders, een goede beschermer van de gewone man tegen de
regentenaristocratie , verklaarde hij zijn voorkeur voor dit staatsbestel dat
ook elders in het 'gerestaureerde' Europa zeer in de mode was.

Van Hogendorps beroemde 'schets' werd de basis voor de constitutie die op 29
maart 1814 in Amsterdam door de Staten-Generaal werd aangenomen. Die bestond
toen uit slechts één Kamer. In die grondwet kreeg de Kamer nog niet zoveel te
vertellen als het Engelse parlement, dat een echt tegenwicht tegen de macht van
de vorst vormde. Van Hogendorp had dat wel gewild, maar hij moest het afleggen
tegen Willem I en een meerderheid van de grondwetcommissie.

Met de Zuidelijke Nederlanden, het latere België, was in de constitutie van 1814
nog geen rekening gehouden. Brussel werd pas in februari van dat jaar door de
geallieerden ingenomen. Een maand later besloten zij het gebied aan
Noord-Nederland toe te voegen om zo een grote bufferstaat tegen Frankrijk te
scheppen. Het duurde echter nog tot ver in 1815 voordat de grootmachten tijdens
het Congres van Wenen de definitieve grenzen van het nieuwe Verenigd Koninkrijk
der Nederlanden bepaalden.

Vanaf dat moment mocht Willem I zich ook koning noemen. Die titel had hij zelf
al op 16 maart van dat jaar aangenomen onder druk van de kortstondige terugkeer
van Napoleon.  Mijn nieuwe staat is een blijvertje en zal voor niemand wijken ,
zei Willem. Hij schatte in dat bij deze onverschrokken boodschap de duidelijke
titel 'koning' beter paste dan de vage status 'soeverein vorst'.

De grondwet hoefde vanwege de uitbreiding met het zuiden maar een beetje te
worden aangepast. Zo kwam er op verzoek van het zuiden nog een Kamer bij in de
Staten-Generaal. In deze Eerste Kamer kwamen aristocraten te zitten die door de
koning werden benoemd. Hierdoor werd de macht van Willem I nog eens versterkt.

Lang zou dat niet duren. Reeds onder zijn zoon Willem II werd bij de beroemde
grondwetwijziging van 1848 de macht van de koning beperkt, ten gunste van de
Tweede Kamer. Bovendien werd de Kamer voortaan niet meer gekozen door de leden
van de Provinciale Staten, maar direct door het volk. De stemgerechtigden
vormden toen weliswaar nog maar een klein, rijk deel van de bevolking, maar het
startsein voor onze democratische rechtsstaat was gegeven.

Omdat prins Willem Frederik nog in Engeland zit, neemt het zogeheten
Driemanschap in zijn naam tijdelijk het bestuur over Nederland van de vluchtende
Fransen over. Gijsbert Karel van Hogendorp (zittend r. van de tafel), Frans Adam
van der Duyn van Maasdam (staand achter hem) en Leopold graaf van Limburg Stirum
(staand naast hem, wijzend naar rechts) aanvaarden dit voorlopig bestuur,
oftewel 'Hoog Bewind' officieel op 21 november 1813 ten huize van Van Hogendorp.
Zij doen dit ten overstaan van de officieren van de Haagse schutterij, die
rechts staan. De man met opgeheven hand is de kolonel Van Oldenbarnevelt genaamd
Witte Tullingh. Achter hem staat kapitein Van Heynsbergen.

Links aan tafel zit de secretaris van het Hoog Bewind, de latere minister van
Financiën Elias Canneman, met op papier de aanvaardingstoespraak van Van
Hogendorp. Linksachter de heer des huizes staan vrouwen en zijn kinderen, onder
wie achteraan, links van het gordijn, Dirk van Hogendorp. Aan de wand hangen
twee schilderijen met portretten van Willem van Oranje en Maurits.

AFBEELDING: JaN WilleM Pieneman, Rijksmuseum Amsterdam

LOAD-DATE: 11 January 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              171 of 176 DOCUMENTS



                                  De Telegraaf

                            12 januari 2013 zaterdag

Gek van snert;
Oer-hollands

SECTION: 1; Blz. 8

LENGTH: 410 woorden


Komt Koning Winter er dan echt aan? Als het écht koud wordt, eten we immers met
z'n allen erwtensoep. Zo'n hete mok bij een koek-en-zopietent op het ijs, of
gewoon thuis. Hoog tijd om een langs te gaan bij Pascal Jalhay, sterrenkok en
helemaal gek van snert!

Zo gauw de blaadjes van de boom vallen, begint onze gehele natie alvast een van
de elf Olympische zwembaden die wij jaarlijks aan erwtensoep verorberen, te
maken. Fout! Erwtensoep in de herfst is zo stom als met je jas aan binnen
zitten. Erwtensoep eten we pas wanneer het écht koud is, meestal in januari en
februari.

Pascal Jalhay is onze snertspecialist. In zijn boek Pascal proeft  werkt hij met
de smaken van vroeger. De tovenaar die ooit twee sterren in het Amsterdamse
Vermeer  kookte en nu culinair aan het hoofd staat van maaltijdenproducent Marfo
, kent als geen ander de behoefte van de gewone man en de manier waarop je toch
weer een prachtige draai aan een oer-Hollands recept kunt geven. Want laten we
wel zijn, wil je erwtensoep verbeteren, dan moet je van héél goeden huize komen.

Wanneer we bij de chef op bezoek zijn, pruttelt de erwtensoep al.  De
padvinderij , zegt Pascal meteen.  Ja, ik was padvinder en graag ook. En daarvan
herinner ik me de erwtensoep heel goed. Dan had je een dag buiten in de natuur
doorgebracht, was je door en door koud en dan had je die erwtensoep echt nodig.
Inderdaad, ook in mijn herinnering is het een soep die bij kou en ontbering
hoort.

Combinatie  Jalhay peinst hardop verder:  En een plakje roggebrood erbij.
Helemaal goed. Uitgebakken spek erbij, laat de winter maar komen. Erwtensoep is
zo lekker vanwege de gecombineerde smaken. Sterke vleesbouillon, al die
verschillende groentes. Dat smaakt gewoon goed, ook al zijn de erwten op
zichzelf nauwelijks lekker te noemen. Ja, verse doperwtjes, maar die verliezen
al hun mooie zoetigheid direct bij het drogen.

Dan opeens staat er klein bakje erwtensoep voor ons. Het ziet er een beetje
anders uit. De chef glimlacht. Wat we daarvan vinden? Het is de weerslag van
zijn recente reizen door Azië. Erwtensoep met citroengras. Waanzinnig gewoon.
Ook nog wat sambal en die typische citroengrassmaak zorgen voor een
herontdekking van de snert. Een bitterballetje van erwtensoep. Hij kan het, het
ligt voor ons. En als 'garnituur' een perfecte sparerib. Het recept staat op de
rechterpagina. De glanslaag heeft zo'n prachtige smaak dat ook dit gerecht
opeens een culinair hoogtepunt wordt. Sterrensnert!

F.W.

LOAD-DATE: 11 January 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              172 of 176 DOCUMENTS



                                  De Telegraaf

                            11 januari 2013 vrijdag

Politiek wil enquête over fiasco Floriade

SECTION: Voorpagina; Blz. 1

LENGTH: 221 woorden


door Charles Sanders

VENLO, vrijdag

De politiek in Noord-Limburg wil een raadsenquête om te achterhalen waarom de
Floriade met minstens negen miljoen euro verlies werd afgesloten. Zo'n onderzoek
is het equivalent van een parlementaire enquête.

Thijs Coppes, lid van Provinciale Staten, spreekt van een ongekende soap
waarvoor gewone burgers komende jaren moeten boeten.  Twee directeuren die ruim
500.000 euro verdienden, een raad van commissarissen die alles door de vingers
zag, gesjoemel met bezoekersaantallen, het achterhouden van jaarverslagen. Rond
de Floriade ging echt alles mis.

Directeuren Paul Beck en Bert Stek krijgen mogelijk nog een bonus van twee ton.
Als het tot een raadsenquête komt, zullen ook zij onder ede moeten verklaren.
Dit is de enige manier, nu zwijgen alle betrokkenen , aldus Coppes.

Vijf Limburgse gemeenten draaien op voor het verlies van de
wereldtuinbouwtentoonstelling. Floriade-directeur Paul Beck zegt teleurgesteld
te zijn in het financiële resultaat van de tentoonstelling.  Het weer en de
crisis speelden ons parten.           Beck stelt volledig te zullen meewerken
aan een onderzoek.  Ik vrees geen vraag. Mijn salaris is marktconform en door de
aandeelhouders goedgekeurd.

Morgen in deze krant een reportage over de miljoenenverliezen en de schandalen
rond de Floriade.

Paul Beck

Bert Stek

LOAD-DATE: 11 January 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              173 of 176 DOCUMENTS



                                  De Telegraaf

                            11 januari 2013 vrijdag

ARTIS VIERT FEEST;
Dierentuin kijkt terug op boeiende 175-jarige geschiedenis

SECTION: Stad; Blz. 6

LENGTH: 850 woorden


VANDAAG DE DAG is dierentuin Artis bereikbaar en toegankelijk voor iedereen, arm
of rijk. Directeur Haig Balian maakt de entree van stadstuin het liefst gratis.
Zover is het nog niet, maar in de 175 jaar dat Artis nu bestaat is het een stuk
goedkoper geworden. De allereerste (rijke) burgers tikten met groot plezier
omgerekend maar liefst 3200 euro neer om lid te mogen worden van het elitaire
genootschap Natura Artis Magistra.                              AMSTERDAM   In
1838 startten drie ondernemers het genootschap met als doelstelling de kennis
der natuurlijke historie te bevorderen. Het begon met een stukje groene oase aan
de   toen nog   rand van de stad Amsterdam, waar de rijke burgers kwamen om te
flaneren en gezien te worden in de nu monumentale prachtpanden van het huidige
Artis.

In het Groote Museum werd in de benedenzaal gegeten, gedanst en plezier gemaakt.
Terwijl in de etages erboven geologie werd bestudeerd en de eerste kunst- en
verzamelobjecten van niet-westerse volkeren werden verzameld voor het
etnografische museum.  In eerste instantie stonden er alleen wat opgezette
dieren in Artis. Met het geld van de leden kon er echter steeds meer grond
worden aangekocht en groeide Artis. Langzaamaan kwamen de eerste levende dieren
naar Amsterdam, meegebracht van transporten naar verre landen , steekt de
directeur van Artis, Haig Balian (58) van wal.

Destijds was de stadstuin alleen nog toegankelijk voor de fors betalende leden.
Pas in 1852 werd kwartjesdag ingevoerd. Op die dagen kon de 'gewone burger' voet
zetten in de groene omgeving en tegelijkertijd nog iets meekrijgen van de natuur
en het ontstaan ervan. Twintig jaar later was de gemeente Amsterdam het zat dat
Artis van de rijke lui was. Het stukje Amsterdam moest worden teruggegeven aan
de Amsterdammer.  Het genootschap besloot panden ter beschikking te stellen aan
academici, de voorlopers van de Universiteit van Amsterdam. Dat was de eerste
stap naar het Artis zoals we dat nu kennen , zegt Balian.

Vlak daarna kreeg het genootschap lucht van de Duitse dierenhandelaar Hagenbeck.
Hij maakte de dierverblijven steeds natuurlijker. Hij bedacht bijvoorbeeld een
bokkenrots met behulp van het destijds uitgevonden gewapende beton. De
bokkenrots in Artis is gecreëerd naar zijn voorbeeld.

Dan breekt de oorlog uit. Ondanks de verschrikkelijke periode, beginnen de ogen
van Haig te glimmen. In die tijd stond directeur Sunier (van 1927 tot 1953) aan
het roer.  Mijn held , aldus Balian.  De Duitsers wilden alle dieren hebben.
Sunier, die vloeiend Duits sprak, wist de soldaten ervan te overtuigen dat de
dieren hier in Amsterdam meer nut hadden. Zo konden de militairen tijdens hun
vrije uren in Artis hun ontspanning zoeken. Sunier zette de poorten wagenwijd
open voor de Duitsers. Wat zij echter niet wisten was dat de directeur
ondertussen tientallen Joden ondergedoken had zitten in de bokkenrots en in het
Apenhuis. Een geniale zet van die man , vertelt Balian trots.

Na de zware jaren van de oorlog had Artis in de jaren zestig de eer om de meeste
diersoorten van alle dierentuinen te hebben.  In Artis was alles te zien. Maar
het dierenwelzijn liet in die tijd te wensen over. Daarbij werd alles verguisd.
Alles moest nieuw. De monumentale panden werden toen ook als een last gezien. Ze
waren niet geschikt om dieren in te houden en met 14 hectare grond is Artis
gewoon niet heel erg groot. De orang-oetans zaten in veel te kleine kooien ,
zegt Balian met een serieus gezicht.

Inmiddels is dat roer volledig om, mede dankzij de inzet van de zevende
directeur, die dit jaar overigens ook zijn eigen feestje viert, want Balian is
dit jaar tien jaar directeur van Artis.  We hebben er nu voor gekozen om niet
alle diersoorten te laten zien in Artis, maar de dieren die we hebben, ook te
laten zien in hun natuurlijke omgeving. Dus ijsberen, nijlpaarden en
orang-oetans keren niet meer terug in Artis. De eerste twee trouwens wel weer in
opgezette vorm, in die zin gaan we terug naar de 19e eeuw , lacht Balian.

Balian staat aan het roer van de ingrijpendste verandering die Artis ooit heeft
ondergaan. Als al zijn idealen en plannen gerealiseerd zijn, zit zijn taak erop,
vindt de directeur.  Ik werk hier niet voor het geld, ik werk hier vanuit
idealisme. Ik wil de dieren hun natuurlijke habitat teruggeven. Ik wil de
bezoeker het zicht op de prachtige dieren geven. Ik wil Artis naar een hoger,
moderner level brengen. Nee, ik weet niet wanneer dat punt is bereikt. De crisis
gooit roet in het eten. Maar ik ben ervan overtuigd dat het ooit gereed komt. En
dan zal ik mezelf opnieuw de vraag stellen of ik de beste directeur voor Artis
ben, of dat ik plaats moet maken voor een nieuwe idealist

De entree van Artis rond 1900. Ook toen was het nog een 'stadstuin' voor de
elitaire Amsterdammer.FOTO: ARTIS

In de jaren dertig mocht het publiek nog rondjes rijden op de kamelen en
olifanten. FOTO: ARTIS

Directeur Haig Balian:  Ik wil Artis naar een hoger, moderner level brengen.

FOTO: ANKO STOFFELS

Kijken naar Artisolifantje Yindee, die haar zevende verjaardag viert met een
groente- en fruittaart. FOTO: RICHARD MOUW

LOAD-DATE: 11 January 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              174 of 176 DOCUMENTS



                                  De Telegraaf

                            9 januari 2013 woensdag

Krimpkuurtje;
Ambtenarij heeft lak aan u  en mij

SECTION: 1; Blz. 6

LENGTH: 449 woorden


Met een gehalveerde overheid komen wij er ook. De andere helft kan meteen de
laan uit, meent u.

Lezers mailden mij de meest bizarre verhalen over hun achterhoedegevechten en
andere aanvaringen met treiterambtenaren, die er kennelijk alleen voor zichzelf
zitten en zeker niet om ons ergens mee van dienst te zijn, zoals ooit de
bedoeling was.

Maak geen slapende honden wakker!  adviseert mij een lezer.  Laat die ambtenaren
zich gerust vervelen. Lekker niksen, sekssurfen, buiten roken of op hun bureau
indommelen, dan lopen ze óns in ieder geval niet in de weg.

Een transportondernemer mailt mij:  Tijdje terug had ik 's avonds geladen op de
bloemenveiling van Aalsmeer. Bij het overhandigen van de vrachtdocumenten hoorde
ik dat ik moest wachten. Het douanedocument was 'op rood gevallen'. Dit betekent
een steekproef van de douane. Die zetelt op Schiphol, kwartiertje van Aalsmeer.
Het duurde drie uur voordat men kwam opdagen! Mijn werk liep hierdoor compleet
in de war. Van collega's hoorde ik later dat die douaniers structureel te laat
komen!

Dat blijkt uit vrijwel al uw mails: ambtenaren hebben structureel lak aan de
hardwerkende burgers die hun salarissen betalen. Uit structurele machtswellust
laten zij uw handel graag structureel in het honderd lopen. Zeg vooral niets,
want dan komt de treiterbeer pas goed los!

Cees Koopman kookt zo zoetjesaan van woede over ambtenaren, die met  ziekelijke
en inhoudsloze regeltjes ondernemers pesten . Marktkooplieden moeten dikwijls
lange dagen maken om een boterham te verdienen, mailt Cees mij.  Daarmee kunnen
ze maar net uit de bijstand blijven. Zo'n marktmeester die een koopman beboet,
omdat die te laat begint   het moet toch niet gekker worden!

Rekening  Schuurtjes die twee centimeter te hoog uitvallen en dakgoten, die op
het bestek voor twintig getekend waren maar vijfentwintig bleken, moeten voor
tienduizend euro meteen weer worden afgebroken. Anders doet de gemeente het voor
úw rekening. Niet mee eens? Desnoods sturen wij de Morbide Eenheid!

Zelf kreeg ik een bon wegens een te vroeg aangeboden huisvuilzak. Die stond
aantoonbaar op mijn eigen erf, zodat het boetefeest niet doorging voor de
gemeente! Maar de ambtenarij kon niet tegen z'n verlies, dus kwam er een week
later een precario-aanslag voor mijn balkon van vijfendertig centimeter. Laat
nou ook dát boven mijn eigen poortje hangen! Ik kijk al uit naar de volgende zet
van het stadhuis.

Hoogste tijd om de hele overheid te halveren , meent Tilly de Jeu:  Nu iedereen
moet inkrimpen, moet de overheid het voorbeeld geven. Maar zodra ambtenaren het
ene loket sluiten, openen ze ernaast een ander om de belastingbetalers nóg eens
geld afhandig te maken, voor wat dan ook.

LOAD-DATE: 8 January 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              175 of 176 DOCUMENTS



                                  De Telegraaf

                            9 januari 2013 woensdag

Pincriminelen live in  beeld bij politie;
Pakkans veel groter dankzij nieuw systeem

SECTION: 1; Blz. 1

LENGTH: 371 woorden


door Jorn Jonker en Jarco de Swart AMSTERDAM/DEN HAAG, woensdag Skimmers,
plofkrakers, slopers en ander geboefte kan er vanaf morgen op rekenen dat de
videobeelden van hun criminele activiteiten bij geldautomaten van ABN Amro
direct worden doorgeseind naar de politie.

Minister Opstelten (Veiligheid en Justitie) en staatsbankier Gerrit Zalm
lanceren dan de aansluiting van ABN Amro-pinautomaten op het landelijke Live
View-videosysteem van de politie. Het is de eerste bank die wordt aangesloten op
het nieuwe opsporingssysteem van de politie. In totaal worden 100 pinautomaten
voorzien van het Live View-systeem. Opstelten verwacht dat meer banken volgen.

Tijdwinst  De directe link met de politie moet vooral de opsporing
vergemakkelijken. Nu nog moeten beelden die gemaakt worden bij een pinautomaat
eerst door de bank worden aangeleverd bij de politie. Door de directe verbinding
wordt kostbare tijd gewonnen.

Minister Opstelten lanceerde Live View vorig jaar. Volgens de minister vergroot
het systeem de pakkans van criminelen. Ook brancheorganisatie voor de
automobielindustrie Bovag heeft al enthousiast gereageerd op de mogelijkheden,
bijvoorbeeld voor benzinepomphouders.

De staatsbank stelt dat het niet zo is dat de politie live gaat meekijken als
gewone burgers geld pinnen.  Het is zo dat het systeem aanslaat op het moment
dat er criminele activiteiten plaatsvinden aan de automaat. Daar zijn
veiligheidssystemen voor ingesteld die geactiveerd worden zodra er iets aan de
automaat gebeurt wat niet hoort.

De digitale burgerrechtenbeweging Bits of Freedom is kritisch.  Deze stap past
in een langere ontwikkeling in Nederland die de privacy van mensen raakt , zegt
Ot van Daalen.  Het moet klip en klaar zijn dat er signalen van criminaliteit
zijn. Per geval zullen bank en politie eerst de wettelijke grondslag moeten
aantonen als ze meekijken.

Toch is dit niet de grootste zorg van Bits of Freedom. Van Daalen:  We maken ons
meer zorgen over de gewone, niet-verdachte Nederlander van wie bedrijven of
overheden erg lang bel- en mailgegevens mogen bewaren zonder dat er een signaal
is dat ze zich met criminaliteit bezighouden.

Een woordvoerder van Opstelten zegt dat het systeem 'juridisch helemaal
dichtgetimmerd is'.

LOAD-DATE: 8 January 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              176 of 176 DOCUMENTS



                                  De Telegraaf

                             4 januari 2013 vrijdag

'Crisis begint pas';
'Op de beurs wordt winst gemaakt over de rug van de gewone man'

SECTION: 1; Blz. 6

LENGTH: 501 woorden


Onder Nederlanders is maar weinig vertrouwen in een voorspoedig herstel van de
economie in ons land. Dat kan nog jaren duren, zo vreest een groot aantal
deelnemers aan de Stelling van de Dag. De voorspellingen over hoe lang het nog
slecht blijft gaan, variëren nogal. Een enkeling verwacht al een verbetering in
de tweede helft van 2013. Anderen denken dat het nog jaren kan duren, wellicht
zelfs tot 2020. Driekwart van u is het niet eens met de stelling dat de
economische crisis voorbij is.

De Amsterdam effectenbeurs, de AEX, heeft het jaar 2012 afgesloten met een winst
van bijna tien procent. In andere landen zijn zelfs nog veel hogere winsten
geboekt. In Duitsland dertig procent en in Frankrijk vijftien procent. Maar dat
overtuigt u er niet van dat de economische crisis voorbij is.  De AEX is niet
bepalend. De situatie van de burger bepaalt of er crisis is of niet. En daarover
bestaat geen enkel misverstand. Het wordt alleen maar erger.

Pensioenfondsen zijn bij uitstek organisaties die proberen winsten te boeken op
de beurs om zo de dekkingsgraad voor de uit te keren pensioenen veilig te
stellen. Ondanks het goede beursjaar gaat het nog steeds niet goed met de
fondsen. Gevolg is dat er minder wordt uitbetaald aan de pensionado's. U bent
ervan overtuigd (81 procent) dat pensioenfondsen winst hebben geboekt en u vindt
het dan ook niet terecht dat er minder wordt uitbetaald. Slechts tien procent
van de respondenten zegt daar wel begrip voor te hebben. De fondsen hebben
immers te weinig reserves en moeten rekening houden met toekomstige
pensioenafspraken. Eén van u zegt streng:  Als pensioenfondsen geen tien procent
winst hebben gemaakt, dan is het tijd dat het bestuur vervangen wordt.

Politici buitelen over elkaar om hun visie te geven op de toekomst van de
economie. Sommigen zijn optimistisch en zeggen dat de Europese economie er weer
snel bovenop komt. Anderen zeggen dat het ergste nog moet komen. Ook u verschilt
hierin van mening.  De zeven magere jaren zijn voorbij , zo weet u zeker.  We
hebben de weg naar boven gevonden. Het gaat hier niet om een economische crisis
maar een vertrouwencrisis.

Velen kunnen het echter niet opbrengen om de toekomst met optimisme tegemoet te
zien.  De werkloosheid loopt nog steeds op. Het is ondoenlijk om het hoofd boven
water te houden.

Op de vraag of u zich slachtoffer voelt van de economisch moeilijke
omstandigheden van de afgelopen jaren, zegt 69 procent ja. Slechts een kleine
dertig procent antwoordt met nee.  Mijn inkomen is met meer dan 100 euro per
maand afgenomen. Voor mij is de economische crisis dan ook zeker niet voorbij.
Bij de rijken gaat het misschien goed. Voor de gewone man begint de crisis nu
pas echt.

Volgens sommigen heeft er overigens nooit een crisis bestaan:  Mensen hebben
jaren boven hun stand geleefd en moeten nu terug naar de basis.  Tot slot een
positief geluid waar velen van u zo naar verlangen:  Mensen praten zich een dip
in. Ophouden met zeuren. Optimisme is de sleutel tot succes.

Ina Eggink

LOAD-DATE: 3 January 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved
