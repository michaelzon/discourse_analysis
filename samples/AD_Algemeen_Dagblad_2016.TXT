



Download Request: All Documents: 1-149
Time Of Request: Saturday, November 03, 2018  12:54:39

Send To:

UNIVERSITEIT VAN AMSTERDAM
POSTBUS 19185
AMSTERDAM, NLD 1000 GD


Terms: (((de gewone Nederlander! OR gewone Nederlanders OR de hardwerkende
burger! OR hardwerkende burgers OR de gewone burger! OR gewone burgers OR de
normale Nederlander! OR de normale burger! OR hardwerkende Nederlander! OR de
hardwerkende belastingbetaler! OR ons eigen volk OR het gewone volk OR de gewone
man OR de gewone vrouw OR (Henk en Ingrid) OR (Jan met de Pet) OR de modale man
OR de modale vrouw OR Jan Modaal) AND NOT SECTION (buitenland)) and
Date(geq(01/01/2016) and leq(31/12/2016)))


Source: AD/Algemeen Dagblad
Project ID:



                               1 of 149 DOCUMENTS



                              AD/Algemeen Dagblad

                           31 december 2016 zaterdag

'Ik voel de plicht er iets van te maken'

BYLINE: MARLIES VAN LEEUWEN

SECTION: Magazine; Blz. 10, 11, 12, 13, 8, 9

LENGTH: 2148 woorden



HIGHLIGHT: Met een eigen talkshow, begint voor Eva Jinek straks weer een slopend
leven. Het is topsport, maar ze haat slapen. 'Ik kan zoveel dingen bedenken die
beter zijn om te doen.'


In de gang staat een paar gymschoenen. Die moeten Eva Jineks hersenen het
signaal geven dat het echt tijd is om te gaan hardlopen. De eerste weken zal ze
zich ertoe moeten zetten, maar na een tijdje moet het een gewoonte worden.

Aan het idee van dit goede voornemen ligt ten grondslag dat ze fit wil zijn voor
een nieuw seizoen Jinek op de late avond. Nieuw dit jaar is dat de 38-jarige
talkshowpresentator niet langer de vervanger, maar de gelijke is van Jeroen
Pauw. Geen zomerstop meer, maar twaalf maanden lang een talkshow waarvan een
half jaar met Eva Jinek als gastvrouw. Drie maanden op, drie maanden af. De
afgelopen weken werd ze er 's nachts soms wakker van. ,,Het is steeds drie
maanden anders leven.''

Hoe ziet dat leven eruit?


,,Ik kom straks om 2 uur 's middags binnenlopen op de redactie, en daar blijf
ik, met napraten na de show, tot half 2 's nachts. Ik kan daarna niet meteen
slapen door de adrenaline. Dat vind ik niet erg, ik haat slapen. Ik kan zoveel
dingen verzinnen die beter zijn om te doen. Ik snap ook niks van mensen die
gloedvol praten over 'lekker tukken'. Meestal word ik rond half 9 wakker, nadat
ik vijf uur eerder naar bed ben gegaan. Dan ga ik de kranten lezen, bellen met
de redactie wat de plannen zijn, welke gasten we hebben. Dan hoop ik te gaan
sporten. Ik geef mijn twee katten een aai en ga weer naar mijn werk. Daar doe ik
misschien nog een powernap op de kussens in het raam van de redactie, na de
eerste vergadering. Dat heb ik mezelf aangeleerd. Het geroezemoes op de
achtergrond is heel chill.''

Eerder zei je: 'In de maanden dat ik Jinek doe, betaal ik geen rekeningen, heb
ik geen sociaal leven'. Er bestaat dan niets anders dan het programma?

,,Dat gaan we anders doen. Ik heb in mijn leven pas zes maanden
latenighttalkshow gedaan, dus ik ben er niet zo ervaren in. Maar nu het een
vaste waarde wordt in mijn leven, mag het niet meer voelen als een incident.
Mijn leven moet enigszins normaal doorgaan.''

Mooi streven, maar hoe ga je dat dan doen?

,,Ik kan niet zeggen dat ik een tandje minder mijn best ga doen, maar ik heb net
een boek gelezen over het veranderen van je gewoontes. Ik ben zo iemand die elke
dag opstaat met het idee: vandaag wordt beter dan gisteren, ook al heb ik daar
geen reden voor.'' Lachend: ,,Ik geloof in zelfhulpboeken.''

Weer serieus: ,,Ik ben niet zweverig, hoor. Het is mijn manier van ontspannen.
Ik lees die boeken graag 's nachts en dan denk ik: zo gaan we het doen. Er valt
altijd iets te verbeteren in het leven.

,,Pas nog ben ik door mijn make-upcollectie gegaan, nadat ik de opruimboeken van
Marie Kondo had gelezen. Dan moet je alles uitstallen en gaan kijken wat je echt
wilt houden. Tot mijn ontsteltenis kwam ik erachter dat ik acht lippenstiften
heb in dezelfde kleur, allemaal nog nauwelijks gebruikt. Ik koop, zonder dat het
nodig is, iedere keer weer hetzelfde. Waanzin! Het is afgelopen, ik mag niets
meer kopen.

,,Het idee van die gympies in de gang komt ook uit zo'n zelfhulpboek. Want ik
moet sporten. Drie maanden achter elkaar een talkshow presenteren kan alleen als
je echt fit bent. Het is topsport, en dat ondervang je niet door in het weekend
een keer een rondje te rennen. Het moet gewoon een onderdeel worden van mijn
leven. Als je tijdens een show moe bent, heb je moeite met formuleren, scherp
zijn, grappig zijn en, niet onbelangrijk, er leuk uitzien.''

En verder? Die rekeningen die je laat liggen, moeten ook betaald worden. En je
moet het huishouden doen.

,,Daar heb ik sinds een paar jaar een werkster voor. Ik wilde dat nooit. Mijn
moeder heeft me opgevoed met het idee dat je dat prima zelf kunt en niemand
nodig hebt om op te ruimen. Toen ik met Freek (Vonk, haar ex-vriend, red.)
samenwoonde, moest en zou hij er één hebben. Na lang steggelen ging ik overstag.
Ik doe haar nooit meer weg. Zo heerlijk om thuis te komen en dat er is
opgeruimd, je een schoon bed hebt en ik niet meer achter mijn twee katten aan
hoef te stofzuigen. Ik realiseer me dat het een luxe is, maar ik wil niet meer
zonder.

,,Andere dingen vind ik lastiger om uit te besteden. Het kan toch niet zo zijn
dat iemand mijn rekeningen betaalt? Kijk, in mijn fantasiewereld woont er een
kabouter in mijn huis die al die problemen oplost. Dat ik kan zeggen: 'Hè,
waarom liggen die enveloppen hier? Los het op! Waar zijn de boodschappen? Los
het op!' Maar dat kan ik echt wel zelf.''

We zitten in het restaurant van een chic hotel in Amsterdam, voorafgaand aan de
fotosessie. De trap, het metershoge plafond, de inrichting: alles ademt hier
luxe. Dat vertaalt zich ook in de prijzen op het menu. Jinek scant de kaart.
Haar oog valt op een voorgerechtje van 23 euro: een salade van kreeft, krab en
avocado. ,,Fokking duur zeg'', zegt ze onomwonden. Wat mensen ook over haar
denken, dit is geen tent waar ze zelf snel zou gaan zitten. Geamuseerd: ,,Dan
maken we er iets leuks van. Je baas zal blij zijn.''

Je bent nu acht jaar op tv en presenteert komend jaar een half jaar lang de
belangrijkste latenighttalkshow van de publieke omroep. Is dit het doel waar je
naartoe hebt gewerkt?

,,Als kind wilde ik al een spannend leven. Ik word betaald om met mensen te
praten en ik kan niets leukers verzinnen dan dat. Het is wel zenuwslopend omdat
het live is. Tegelijk ben ik verslaafd aan de spanning van een live- uitzending.
Er is in elk geval nooit sprake van sleur.

,,Ik zat in de documentaire die Filemon Wesselink heeft gemaakt over roem, en
het effect daarvan op mensen. Daarin heb ik expliciet gezegd dat ik niet
verslaafd ben aan roem, dat het een lastige component is in mijn leven. Want als
je relatie uitgaat, kun je niet zeggen: nu ben ik even een dagje niet bekend.''

Maar roem is toch ook heel leuk? Neem die glamoureuze fotoshoot in een magazine
van jou en je ex-vriend Bram Moszkowicz.

,,Hou es op zeg! Dat je die er nu bij haalt. Je dacht zeker: Eef, was dat nou
iets voor jou?''

Inderdaad. En het wás toch ook best een opmerkelijke combinatie, Eva en Bram?

,,Dat dachten meer mensen en ik begrijp dat wel, maar ik ga over die relatie
niets zeggen. Over de fotoshoot: mijn omroep van destijds, WNL, wilde graag dat
ik dat deed en de krant waarvoor ik interviews maakte, De Telegraaf, wilde dat
ook graag. Iedereen had er een belang bij en ik wilde niemand teleurstellen. Ik
zou dat nu niet meer doen, maar ik snap wel dat mensen privézaken willen weten.
We hebben allemaal de drang om het achterkantje van het breiwerk te zien, dat
heb ik ook.

,,Misschien is de drempel om naar intieme dingen te vragen bij vrouwen wel
lager. Ik geloof niet dat journalisten van Jeroen (Pauw, red.) ooit willen weten
hoe laat hij opstaat, of hij gaat sporten en wat hij eet. Daar wordt mij wel
naar gevraagd.''

Oké, hoe heten je katten?

,,Haha, gozer! Cocobelle en Zeepje.''

Jou wordt ook gevraagd over een onderwerp als kinderwens. Je hebt eerder gezegd
dat je je niet kon voorstellen te sterven zonder moeder te zijn geworden.

,,Dat is zoiets persoonlijks om te vragen aan een vrouw. Voor hetzelfde geld ben
ik al tien jaar bezig. Misschien kan ik geen kinderen krijgen en vind ik dat
verschrikkelijk. Mensen vragen het aan je alsof je vraagt wat je vanavond gaat
eten. Ik vind het ongepast en ongemanierd. Vanuit de behoefte om iemand tegemoet
te komen, heb ik er altijd antwoord op gegeven, maar ik word nu steeds kwader
als het mij of mijn vrouwelijke collega's van een bepaalde leeftijd wordt
gevraagd. Ik wil een punt maken en zal die vraag als journalist zelf ook niet
meer stellen.''

Je werkt doelgericht aan jouw carrière. Waar komt die gedrevenheid vandaan?

,,Mijn ouders zijn heel ambitieuze mensen. Ze zijn in 1968, na de Praagse Lente,
gevlucht uit Tsjecho-Slowakije. Ze kochten een huis in Nederland, emigreerden in
1977 naar Amerika en bouwden daar een bestaan op met mijn broertje Jan en mij.
Ik kreeg de boodschap: als je iets leuk vindt, dan moet je ervoor werken, Evi.
Als iedereen naar huis is en denkt 'het is mooi geweest', ga jij nog even door,
Evi. Als je dat niet wilt, ook goed, maar dan wordt het niks.''

'Mensen die talent hebben en dat niet gebruiken, horen in de gevangenis', zei je
vader ooit tegen je.

,,Hardcore hè.''

Nogal. Gooide je er als puber met de pet naar?

,,Ha! Ik was 5 toen hij dat zei. Ik schilderde en tekende graag en ik had een
doek gekregen dat echt heel groot was. Het is best moeilijk voor een kind om
zoiets te vullen, ik was geïntimideerd. Ik kon niet de interesse opbrengen het
af te maken. Ik maak er nog steeds grappen over tegen hem. 'Heb je hem weer met
zijn Oost-Europese opvoeding.' Maar ik voel nog altijd het plichtsbesef er iets
van te maken.''

Is de mening van jouw ouders nog steeds belangrijk?

,,Altijd als ik naar huis rij, bel ik even met ze. Ze kijken altijd. Ze zijn
heel trots, maar het is niet alleen halleluja, ons kind is op tv. Mijn vader is
genuanceerd, mijn moeder heel uitgesproken. Die geeft net als de kijker thuis
ongezouten haar mening over de gasten. Stel, er wordt een seksueel geladen
opmerking gemaakt tegen mij. Mijn moeder zou diegene over tafel trekken. Ik ben
niet zo, maar mijn ouders zeggen wel: als iemand iets ongepasts zegt, blijf dan
niet een beleefd Tsjechisch meisje. Als je ouders je dat meegeven, geeft dat
toch het gevoel dat ik het mag. Gewoon erop en erover.''

Jouw show loopt in een spannende periode. Trump neemt zijn intrek in het Witte
Huis en we zitten in de campagnes voor de verkiezingen hier in Nederland. Na de
Amerikaanse verkiezingen vroeg NPO-bestuurder Shula Rijxman zich af of 'de
gewone man' zich voldoende gehoord voelt. En in deze krant schreef tv-columnist
Angela de Jong dat ze zich niet herkent in de gesprekken aan tafel van de
talkshows. Voel jij je aangesproken?

,,Ik wil ervoor zorgen dat iedereen, ook Angela, zich herkent in het gesprek aan
tafel. Mensen mogen bij mij alles zeggen. Een vast onderdeel van Jinek is om
iemand aan tafel te hebben die je niet kent uit het mediacircuit, al is dat
moeilijk. Je vraagt heel veel van iemand, je moet in korte tijd, met een camera
erbij, duidelijk een standpunt naar voren brengen. Ik hoop mensen aan tafel te
krijgen die de vertaalslag kunnen maken van beleid naar het gewone leven. Als
een politicus zegt dat de zorg radicaal op de schop moet, dan wil ik graag Anja
aan tafel hebben die 22 jaar in de zorg werkt en op basis van haar ervaring kan
zeggen of het plan in de praktijk haalbaar is.''

Ineens veert ze op. Haar visagist Georgina is gearriveerd. ,,Hé Sjorsmans! Hier
gaan we het doen gozer, mooi hè? Ik kom zo bij je zitten, raar gek beest.''

Ga je met alle collega's zo om?

,,Dat denk ik wel, maar naarmate de show dichterbij komt, word ik steeds minder
lollig. Bij de repetitie om half 10 kan ik nog lachen, daarna niet meer. Ik word
steeds meer gefocust.''

Door die houding noemen mensen jou soms een ijskonijn. In de reportagereeks De
Verenigde Staten van Eva zagen we een andere, zachtere kant. Is dat goed voor je
imago?

,,Wat vreselijk dat je dat zegt, zo ben ik daar helemaal niet mee bezig! Het was
voor die serie alleen heel gek om niets met mijn roots te doen, want ik heb nu
eenmaal tot mijn 11de in de VS gewoond. Ik was laatst bij de KRO-NCRV-ledendag.
Ik denk dat ik wel duizend mensen heb omhelsd, en allemaal waren ze zo lief over
de Amerika-serie.

,,Maar in een talkshow is het niet van belang wie Eva Jinek is, daar moet ik
zakelijk en scherp zijn.''

Nog even terug naar jouw dagelijks leven tijdens de talkshow. Je hebt sinds een
paar maanden een nieuwe vriend, tv-producer Dexter van Voorn. Met Freek Vonk
liep het stuk op agenda's. Hoe gaat dat nu dan?

,,Dexie, mijn liefje, die weet toch met welke vrouw hij te maken heeft? Hij zit
ook in het vak, dat helpt. Op jaarbasis ben ik straks twee keer drie maanden
heel druk en is de aandacht die ik kan geven niet zo groot, maar tegelijkertijd
ben ik de andere helft van het jaar vol beschikbaar. Dan kan ik met hem lunchen,
de dagelijkse boodschappen doen, voor hem koken. Dat is een luxe die ook niet
iedereen heeft. Dit is de werkelijkheid waarin deze relatie moet plaatsvinden.''


Dat lijkt me voor iemand als jij, die ergens vol voor gaat als ze ergens bewust
voor kiest, best lastig.

,,Mensen willen tegenwoordig alles: een topcarrière, een goede relatie, een
hobby, sporten, zichzelf ontplooien, een druk sociaal leven. Als je reëel bent,
moet je ergens op inleveren als het om een topprestatie gaat. Dit gáát om een
topprestatie en daar moet heel veel voor wijken. Er is maar één Eva en die kun
je niet zo dun smeren als je misschien zou willen.''

Ze staat op om naar de visagie te gaan. Nog één vraag: hebben die sportschoenen
in de gang al het gewenste effect gehad? Eva Jinek grijnst: ,,Morgen ga ik
beginnen.''

Jinek, vanaf maandag om 23 uur op NPO1.

'Mijn ouders zijn heel trots, maar het is niet alleen halleluja'

'Mensen willen álles, maar bij een topprestatie moet je ergens op inleveren'




Bekijk de oorspronkelijke pagina: , , , , , ,

LOAD-DATE: 30 December 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                               2 of 149 DOCUMENTS



                              AD/Algemeen Dagblad

                           31 december 2016 zaterdag

Beste lezer,

SECTION: Nieuwsdienst; Blz. 39

LENGTH: 782 woorden


Prettige jaarwisseling


Eind december is een moment om het jaar te overdenken. En wat een jaar was dit!
Voor ons op de redactie vatten twee dingen het samen: de ontsteltenis bij onze
leiders over de Oekraïne en Brexit-referenda en de Trump-verkiezing. En de
manier waarop columnist Hugo Borst zijn manifest voor een betere zorg in
parlementaire moties en partijprogramma's wist te krijgen. Beide illustreren hoe
Nederland aan het veranderen is en welke rol u en wij daarbij kunnen spelen in
2017.



Kijk, vroeger was het simpel. De nu zo bekritiseerde 'elite' bestuurde, het land
volgde. Was je het er mee oneens, dan protesteerde je. Deed je dat met talent
dan werd je opgenomen in de elite, die zich zo telkens genoeg aanpaste om te
kunnen blijven besturen. Het Nederlandse systeem: als je iets te zeggen hebt,
kun je meepraten, als je klimt kom je hogerop.

Nu is het anders. De elite legt uit en roept op, maar bij elke stembusgang zien
we dat veel mensen zich er weinig van aantrekken. Andersom klinkt steeds luider
de vraag hoeveel de bestuurders zich nog van de mensen aantrekken. Tegenover hen
is een nieuwe groep opgestaan: de felle critici op Twitter. Voor hen is Den Haag
al snel corrupt, media zijn mainstream, wetenschap is ook maar een mening. En
dan horen we al snel over 'de kloof'.

Beide uitersten krijgen veel aandacht op tv. Terwijl in het midden, í­n de kloof
zou je kunnen zeggen, veruit de grootste groep Nederlanders zit. De hardwerkende
Nederlanders, hoewel misschien al met pensioen. Sportliefhebbers, ook al is het
soms vanaf de bank. Zoals onze eigen columniste Angela de Jong vorige maand
schreef: ik zie eigenlijk nooit mensen als mezelf in de praatprogramma's. Mensen
die voor de klas staan, die de kantine bemannen op de sportclub, die een bedrijf
proberen draaiende te houden. Mensen met zorgen over de toestroom van
vluchtelingen, en vooral over die raddraaiers die het voor anderen verpesten.
Maar ook mensen met begrip dat zo'n jongetje niet dood op het strand hoort te
liggen. Mensen die geïnteresseerd zijn in de wereld en trots op hun eigen stad.
Maar die zich afvragen: waarom mag een feest dat we altijd met zoveel plezier
vierden ineens niet meer? Waarom staan er steeds meer auto's met Poolse
nummerborden in de straat? Waarom praten ze op de universiteit eigenlijk Engels?


U kent ze, deze mensen. U bent het misschien wel.

Wij ook. En we zijn er trots op. We zijn als AD intensief gaan samenwerken met
zeven regionale kranten in het oosten en zuiden van Nederland en beschikken
daardoor over een enorm netwerk van journalisten. In Etten-Leur, in Vlissingen,
in Eindhoven, in Deventer, in Zwijndrecht, er is altijd wel een journalist in de
buurt. En: we beschikken over een enorm netwerk van lezers. Nederlanders met
ervaring. Nederlanders die ons tippen, die ons te woord staan, die hun ervaring
zelf opschrijven. Wie leest er niet met interesse de pagina's Meningen, waarop u
vertelt wat u ervan weet?

Weet u nog die lezer uit Leerdam, die de Randstad opriep eens normaal te doen?
Massaal gedeeld op Facebook, de VVD nodigde hem uit de Tweede Kamer te bezoeken
en hij kwam ook nog op de radio. Of die man met die Turkse achternaam die
vertelde dat discriminatie helemaal niet altijd de oorzaak van alle problemen
is? Een columniste van de NRC zocht hem op en verspreidde zijn boodschap verder.


Dat brengt ons bij Hugo Borst. Ook een man met ervaring, in zijn geval de zorg
voor zijn moeder in het verpleeghuis. U kent het verhaal: Hugo schrijft elke
week een kroniek in AD Magazine. Na politiek tumult over een zwarte lijst van
verpleeghuizen schreef hij in juni een open brief aan staatssecretaris Van Rijn.
U reageerde daar massaal op, dat gaf Hugo vleugels - en entree in Den Haag. Hij
schreef samen met zijn kompaan Carin Gaemers dit najaar een manifest, dat u
opnieuw steunde. Het werd onderwerp van debat in de Tweede Kamer, een
PvdA-Kamerlid dreigde zelfs op te stappen als haar fractie een motie erover niet
steunde. En nu staan zijn verbeterpunten in verkiezingsprogramma's.

Wat Hugo betreft is het nog lang niet klaar, maar is het niet een mooi voorbeeld
van wat hij, wat u, wat wij samen dan toch weten te bereiken? Wat ons betreft
gaan we daar in 2017 mee door. We zijn niet de krant van weldenkend Nederland,
niet de krant van rancuneus Nederland, wij zijn de krant van heel Nederland.

Beste lezer, dank voor uw vertrouwen, de redactie werkt elke dag met trots voor
u en met u. We wensen u alvast een voorspoedig, normaal nieuw jaar.

Namens iedereen bij AD, Hans Nijenhuis, algemeen hoofdredacteur Paul van den
Bosch hoofdredacteur regio

Dank voor uw vertrouwen, de redactie werkt elke dag met trots voor u en met u.




Bekijk de oorspronkelijke pagina:

LOAD-DATE: 30 December 2016

LANGUAGE: DUTCH; NEDERLANDS

GRAPHIC: Hans Nijenhuis, algemeen hoofdredacteur
Paul van den Bosch, hoofdredacteur regio

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                               3 of 149 DOCUMENTS



                              AD/Algemeen Dagblad

                            30 december 2016 vrijdag

Brieven vervolg

SECTION: Service; Blz. 32

LENGTH: 725 woorden


Anis Amri



Met die open grenzen is zijn reis niet zo vreemd

Waarom verbaast men zich achteraf dat terrorist Anis Amri, die de aanslag
pleegde in Berlijn, zich via Amsterdam verplaatste? Met een bus is de Tunesiër
van Sloterdijk naar Lyon gereisd. Daarna is hij verder gereisd van Lyon naar
Milaan, gewoon met de trein. Diverse simkaarten zijn in zijn rugzak gevonden,
waaronder een Nederlandse. De EU is toch zo trots op het openhouden van de
grenzen binnen Europa? Geert Wilders zegt al jaren dat de grenzen dicht moeten.
Waarom dan nu ineens al die verbazing?



Lucas Meijer, Nieuwe Pekela.

Anis Amri II

Schengen is rampzalig

Dinsdag werd bekendgemaakt dat de aanslagpleger van Berlijn eerst naar Amsterdam
afreisde, om daar de bus naar Lyon te nemen. Het afsluiten van het Verdrag van
Schengen is de grootste fout geweest die Europese politici zich mogen
aanrekenen.

Ton Stoffels, Capelle aan den IJssel.

Hoger belastingtarief

Rekening komt bij de gewone burger terecht

Lodewijk Asscher wil het hoogste belastingtarief verhogen naar 60 procent. Ook
de winstbelasting moet volgens hem omhoog. Ik snap niet waar de PvdA mee bezig
is. Uiteindelijk komen we in een land te leven waar niet meer om een bruto
salaris wordt onderhandeld, maar over een netto. Het komt er dus op neer dat de
gewone burger dat mag gaan betalen. Ik verwacht tenminste dat bepaalde producten
en diensten in prijs gaan stijgen. Het geld moet ten- slotte ergens vandaan
komen.

P.A. Blokker, Nieuw-Amsterdam.

alFithra

Uitspraak van Asscher speelt PVV in de kaart

Minister Asscher is net een blauwe maandag de grote man bij zijn PvdA of hij
gaat ouders waarschuwen hun kinderen niet naar de radicale Utrechtse alFithrah
moskee te sturen. Misschien is het hem ontschoten, maar die kinderen gaan niet
zelfstandig naar die moskee. Voor mij is het zeker dat hun ouders het volledig
eens zijn met wat zich daar afspeelt. De uitspraak van Asscher is koren op de
molen van de PVV. Ga zo door en Asscher en de PvdA zullen het gelag betalen bij
de verkiezingen.

Aart Box, Aalsmeer.

Nieuwe partij Sylvana

Wat een doortrapt gedoe

Met Sylvana Simons in de politiek kunnen wij nog wat beleven. Met een sluwe truc
en onder de naam van anderen heeft zij haar partij Artikel 1 laten inschrijven
bij de Kamer van Koophandel om in maart te kunnen meedoen aan de verkiezingen.
Zo kon zij ook verborgen houden dat zij uit DENK zou stappen. Ziekelijk om zo je
politieke gelijk te willen halen.

Guda Bes-Foeth, Assendelft.

Fout bij bevruchting

Laat elk kind toch ook

een gewenst kind zijn

'26 stellen weten niet zeker wie de vader is na fout bij bevruchting in UMC' (AD
28-12). Natuurlijk staat de wereld even op zijn kop als je er niet meer vanuit
kunt gaan dat je kind ook echt van je geliefde afstamt. Maar met alle claims,
waarover al zo vroeg wordt gebrainstormd, wordt meteen de kiem gelegd voor
toekomstige angsten en onzekerheden van het kind. Dat voelt echt feilloos aan
dat de vader niet betaalt, maar het ziekenhuis waar de fout is gemaakt, moet
opdraaien voor het onderhoud van het kind. Het kind voelt bij elke maandelijkse
storting dat het een beetje (of veel?) ongewenst is. Dat hoeft niet. Als de
getroffen ouders nu eens met elkaar afspreken dat zij geen onderzoek laten doen
naar de vraag of die ene verdwaalde zaadcel nu wel of niet van een andere vader
is. Laat ze hun kind in liefde ontvangen. Het mag er zijn zoals het is. Hou
spontaan contact met elkaar. En als een van de kinderen later behoefte heeft om
de roots te leren kennen, dan is het vroeg genoeg om een test te laten doen.
Spreek met elkaar af daar open voor te staan. Dan kan het kind desgewenst de
biologische vader ontmoeten. Maar voorkom dat gewenste kinderen zich ongewenst
voelen. Kinderen lijken wat hun karakter betreft ook niet zo vaak op hun ouders.
Er zwerven allerlei voorouderlijke karaktertrekken door de familielijnen. Dus
een iets 'ander' kind kan net zo goed het karakter hebben van die ene oud-oud
oom.

Liesbeth Vos, Amsterdam.

Pechtold

Wilders al jaren bedreigd

Een week celstraf heeft de bedreiger van Pechtold gekregen, wat voor Nederlandse
begrippen fors is. Wilders wordt al jaren dagelijks met de dood bedreigd. Daar
heeft nog nooit iemand celstraf voor gekregen. Wordt er toch met twee maten
gemeten? Bestaan die zogenaamde 'D66-rechters' dan toch?

T. Klaassen, Tilburg.




Bekijk de oorspronkelijke pagina:

LOAD-DATE: 29 December 2016

LANGUAGE: DUTCH; NEDERLANDS

GRAPHIC: Geert Wilders kan alleen met beveiliging over straat.
Minister Asscher: hoogste tarief naar 60 procent.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                               4 of 149 DOCUMENTS



                              AD/Algemeen Dagblad

                           24 december 2016 zaterdag

Bourgeoisie

BYLINE: FLORIEN VAN REES

SECTION: Magazine; Blz. 34

LENGTH: 261 woorden


Er was duidelijk sprake van een klasseverschil. Ik had hardwerkende, welgestelde
ouders, maar in haar ogen bleven we 'arbeidersvolk'. Hoewel mijn vader een
succesvol diamanthandelaar was, kleding en schoenen droeg van dure Brusselse
shops, we elk jaar reizen maakten naar âˆ' tot vervelens toe âˆ' alle Europese
berg- en grottenlanden, op vakantie gingen met carnaval, Pasen, in augustus, en
we zelf ontworpen juwelen droegen, waren we toch maar boertig. Al onze
overvloedige diners en uitgebreide koffietafels konden niet tippen aan haar
culinaire hoogstandjes en uitgelezen wijnen.



Zij maakte deel uit van de Antwerpse bourgeoisie, die haar kinderen naar
Franstalige scholen stuurde, in het Frans bridge speelde, en het gezelschap van
Club Med-oprichters, directeuren, gouverneurs etcetera verkoos boven het gewone
volk.

En toch heb ik meer aan haar te danken dan ik ooit had kunnen vermoeden. Het
Franse bridgen heb ik allang verleerd, maar met haar smaak en elegantie leerde
ze me dat dure koop niet noodzakelijk chique koop is. Dat less, more is, lang
voor dit een bekend motto werd. Dat het minder moeite kost om een verfijnde kok
te worden dan gedacht. Dat zilveren bestek, damast, één superschilderij, één
duur vloerkleed geen opzichtige bling-bling zijn, maar duurzame investeringen.
En dan heb ik het nog niet over haar wijsheid op het gebied van relaties met
partner, kind, familie, haar feminisme avant la lettre. Het spijt me dat ze
jaren moest wachten tot ik haar Ma noemde. Ze was zo blij en ontroerd.

Daisy van Ostade, Zundert




Bekijk de oorspronkelijke pagina:

LOAD-DATE: 23 December 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                               5 of 149 DOCUMENTS



                              AD/Algemeen Dagblad

                           24 december 2016 zaterdag

Gewone burger altijd de sigaar, elite gaat vrijuit

SECTION: Service; Blz. 52

LENGTH: 199 woorden


Boete

'Boete' (Column 22-12). 'Wat zullen die mensen verbouwereerd hebben gekeken naar
het nieuws dat Neelie Kroes slechts een reprimande kreeg van de Europese
Commissie na twee administratieve malversaties', schrijft Özcan Okyal. Wat een
treffende column weer. Wonend op 85 kilometer van het ziekenhuis waar ik een
nieuwe heup had gekregen, stond ik 's ochtend op met een bloedende operatiewond.
Snel mijn zwager gebeld, die 30 kilometer van mij vandaan woont. Hij reed mij in
zijn auto direct naar het ziekenhuis. Het was geen bezoekuur, dus bij de
invalideparkeerplaatsen bij de ingang waren zeker 40 plekken vrij. Dus snel daar
geparkeerd en met een door mijn zwager opgehaalde rolstoel naar de poli. Ik
moest blijven. Mijn zwager vond wel een boete van 370 euro, plus 7 euro
administratiekosten, onder de ruitenwisser. En dat terwijl de parkeerplaats
verder nog leeg was. Op mijn bezwaarschrift volgde de reactie dat men begrip had
voor mijn situatie, maar ik moest wel gewoon betalen. Inderdaad, de staat wint
het altijd van burgers. Ik besef best dat ik fout was, maar mevrouw Kroes zal er
deze kerst geen glas champagne minder om drinken.

Ynse Kwast, Strijen.




Bekijk de oorspronkelijke pagina:

LOAD-DATE: 23 December 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                               6 of 149 DOCUMENTS



                              AD/Algemeen Dagblad

                            23 december 2016 vrijdag

Kerststress in de super

BYLINE: ANNEMIEKE VAN DONGEN

SECTION: Nieuwsdienst; Blz. 7

LENGTH: 622 woorden



HIGHLIGHT: De hardwerkende Nederlander heeft morgen één dag om kerstinkopen te
doen. Dat wordt beuken met karretjes in de super en buiten in de rij staan bij
de slager. Hoe pak je het slim aan?


Hoe overleef je zwarte zaterdag?

De hele week hard gewerkt en nog geen tijd gehad om de kerstboodschappen te
doen? Dikke pech. Op de drukste dag van het jaar zult u naar de winkel moeten.
De super mijden en de boodschappen lekker vanuit uw luie stoel bestellen is geen
optie meer. Zowel Albert Heijn als Jumbo lieten gisteren al weten dat hun
bezorgbusjes en afhaalpunten barstensvol zitten. Bij websuper Picnic zijn
waarschijnlijk ook alle busjes bezet, waarschuwt oprichter Michiel Muller. ,,In
sommige buurten in de regio Utrecht, Almere en Amersfoort zijn kerstboodschappen
nog tot morgen 12.00 uur te bestellen. Maar het gaat nu erg hard.'' In Zwolle
kunnen mensen via Superbuddy voor 15 euro een personal shopper inhuren, die met
een boodschappenlijst in de hand naar de supermarkt gaat. Maar woont u in pakweg
Schiedam of Nijmegen, dan staat u er toch echt alleen voor. Deze krant helpt u
een handje met een 'aanvalsplan'.

Hou het simpel


Een goede voorbereiding is het halve werk. Maar ja, daar schort het aan, anders
had u de boodschappen al wel in huis. Maak in elk geval vandaag alvast een
boodschappenlijstje. En houd het menu eenvoudig, adviseert Trudelies Schouten
van kookmagazine Delicious. Dat voorkomt een kruistocht langs
delicatessenzaakjes en duistere hoekjes van de supermarkt op zoek naar exotische
ingrediënten. En, niet onbelangrijk, stress tijdens het koken. ,,Stress in de
keuken is ook niet leuk voor de gasten. Maak een tijdsplanning per gerecht. En
drink een glaasje wijn.''

Vroeg op

In theorie moeten er ook morgen gewoon pasteitjes in de supermarkt te vinden
zijn. De hele dag. Aldus de supermarkten. De grote winkels worden morgen drie
keer bevoorraad, meldt Jumbo. Maar wie niet met een maar half afgevinkt
boodschappenlijstje (en een halflege tas) thuis wil komen, wacht natuurlijk niet
tot een half uur voor sluitingstijd, adviseert een woordvoerder van Albert
Heijn. ,,Om 08.00 uur 's ochtends zijn de schappen voller, dat lijkt me
evident.''

Plan B

Houd er alvast maar rekening mee dat u toch misgrijpt. Bedenk voor de
belangrijkste ingrediënten van het menu - de hazenrug met bospaddenstoelensaus -
op voorhand een alternatief, tipt Schouten. ,,En raak vooral niet in paniek.
Houd niet strikt vast aan de ingrediënten die het recept voorschrijft. Wees
creatief met wat je nog wel kunt vinden of al in huis hebt.''

Ontbreekt het aan die creativiteit of slaat de paniek toe tijdens het koken, dan
kun je via Whatsapp altijd nog een kookexpert van Allerhande raadplegen, troost
een woordvoerder van AH. Die service is zelfs tijdens de kerstdagen van 09.00
tot 21.00 uur bereikbaar. Toch de slagroom vergeten? Tegenwoordig is er altijd
wel een supermarkt in de buurt die zelfs op Eerste Kerstdag open is.

Koop minder

Simpel maar doeltreffend, aldus Schouten: kook minder, dan hoeft u morgen ook
minder te kopen. ,,Met kerst wordt vaak veel te veel eten in huis gehaald. Houd
kleinere hoeveelheden aan voor het hoofdgerecht als je ook al een warm en een
koud voorgerecht op het menu hebt. Of schrap een bijgerecht.''

Dat is ook goed voor het milieu, en voor de portemonnee. Natuur & Milieu en de
Rabobank becijferden onlangs dat Nederland tijdens de kerst voor 124 miljoen
euro (!) aan eten weggooit.

Het kan nog simpeler

Nog geen menu samengesteld? Bespaar je de lastminutestress en kijk in de winkel
wat ter plekke nog voorhanden is. U hoeft uw gasten toch niet te vertellen dat u
die kant-en-klare kalkoen niet zelf hebt gevuld?

Schoonmoeder

Schakel in ruil voor een bloemetje iemand met stalen zenuwen in om de
boodschappen te doen. Of kruip morgen onder een dekentje op de bank en ga Eerste
Kerstdag toch maar bij uw schoonmoeder eten.

Met kerst wordt vaak te veel eten in huis gehaald




Bekijk de oorspronkelijke pagina:

LOAD-DATE: 22 December 2016

LANGUAGE: DUTCH; NEDERLANDS

GRAPHIC: Lange rijen voor de kassa's en gestreste klanten: de dag voor kerst
schrappen we het woord funshoppen uit ons vocabulaire.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                               7 of 149 DOCUMENTS



                              AD/Algemeen Dagblad

                           22 december 2016 donderdag

Lezersbrieven

SECTION: Service; Blz. 28

LENGTH: 1030 woorden



HIGHLIGHT: Stuur uw mening naar brieven@ad.nl


ALFITRAH MOSKEE EN ASSCHER

Hij pakt helaas niet door

Lodewijk Asscher roept ouders op hun kinderen weg te halen van de salafistische
alFitrah moskee (AD 21-12). Dit vanwege het negatieve effect op de samenleving,
die wordt vergiftigd met zieke denkbeelden. Wat ze doen kan niet door de beugel,
aldus Asscher. Tja, adviseert dan een Kamerlid, gooi die tent dicht, daar
voorkomen we een hoop ellende mee. En dan de nieuwe leider van de PvdA: nee, dat
willen we niet. Gewoon openhouden die tent dus. Prima, een echt PvdA-standpunt
van een echte nieuwe leider. Succes ermee!

Hans Vrisekoop, Alphen aan den Rijn.

AANSLAG BERLIJN

Te veel meningen en te weinig beveiliging

Na de terroristische aanslag op de kerstmarkt in Duitsland en de angst voor
nieuwe aanslagen staan de experts op scherp. De carrousel komt op gang: de
Nationaal Coördinator Terrorisme Bestrijding kondigt maatregelen aan. In alle
tv-programma's komen terrorisme-experts en ook de beveiligingsdeskundigen langs.
Het is verschrikkelijk als er weer zo'n aanslag is geweest. De dreiging is er
echter al heel lang! Waarom zijn maatregelen bij evenementen niet standaard? En
waarom moeten die maatregelen altijd in de openbaarheid? In de politiek hoor je
vaak over stille diplomatie. Waarom niet hierbij?

Aad Pikaar, Boskoop.

AANSLAG BERLIJN II

Misrekening van Merkel

Er is een ziekte Europa binnengeslopen. Deze ziekte genaamd terrorisme zal niet
meer uit te roeien zijn. En dat is de grootste misrekening van Angela Merkel
geweest met haar 'Wir schaffen das'. Al dagen is voor een aanslag gewaarschuwd
en toch ziet iemand kans deze te plegen en hij weet nog te ontsnappen ook.
Duitsland is in rep en roer. Regeringsleiders klimmen in de telefoon om hun
ontzetting uit te spreken. En wij burgers moeten ons vooral niet bang laten
maken en gewoon doorgaan met ons leven. Makkelijk gezegd door prominenten die
bij enige bedreiging de beveiligers voor de deur hebben liggen. Maar de gewone
man is vaak de pineut bij dit soort acties. Ondanks de Hollandse nuchterheid ben
ik er niet gerust op hoelang wij nog verwijderd zijn van de eerste klapper op
Nederlandse bodem.

Guda Bes-Foeth, Assendelft.

AANSLAG BERLIJN III

Lang leve Nederland!

Opnieuw een weerzinwekkende aanslag, veroorzaakt door giftige haat en met
nietsontziend geweld. Voor 60 families wordt dit de zwartste Kerstmis ooit. Mijn
gedachten en gebeden gaan uit naar de families, vrienden en collega's van de
slachtoffers. Als dit bedoeld is om zieltjes te winnen voor de islam, dan kan ik
deze barbaren mededelen dat hun missie volledig is mislukt. Als dit bedoeld is
om angst aan te jagen, dan kan ik ze mededelen dat ook die optie volledig is
mislukt. Wij buigen niet voor terreur, NOOIT. Wij hebben al eens 80 jaar
gevochten voor onze vrijheid. Wij zijn in een oogwenk bereid om dat opnieuw te
doen, mocht het nodig zijn. Tot alle financiers en bedenkers van dit geweld zeg
ik: het zal jullie nooit lukken deze samenleving omver te werpen. Wij blijven de
baas in eigen land. Wij blijven wie wij willen zijn, namelijk vrij en blij,
open, democratisch, eigenzinnig, ondernemend en aan niemand onderhorig! Leve de
vrijheid! Leve Nederland!

M. Beijer-Korzelius, Dordrecht.

OEKRAÏNEVERDRAG

Doe die oogkleppen af

'Eerste Kamer kan Rutte nog dwarsbomen' (AD 16-12). De krampachtigheid waarmee
de politiek het belachelijke Oekraïnereferendum benadert, is absurd. Er is
nauwelijks een Nederlander die een mening heeft over dit verdrag. Degenen die
destijds de moeite hebben genomen om het verdrag te bestuderen, zijn niet gaan
stemmen omdat het voor een leek onmogelijk was de voor- en nadelen tegen elkaar
af te wegen. De initiatiefnemers hebben toegegeven dat het verdrag hen niet
interesseert, ze wilden gewoon EU'tje pesten. Dat lukte omdat de
GeenPeil-volgers braaf meewerkten. CU, 50Plus en CDA, doe je oogkleppen af zodat
we dit beschamende dossier kunnen afsluiten en binnen de EU weer serieus genomen
worden.

Henk Hijdra, Spijkenisse.

COLUMN ÖZCAN, OPINIE AZMANI

Dit ontroert en het is nodig

De column van Özcan Akyol 'Achtergrond' (AD 20-12) ontroerde me en zette me aan
tot diep nadenken. Want ook ik betrap me er soms op te neigen naar massahysterie
en dat wil ik niet, want zo ben ik niet. Ik wil mensen beoordelen naar wie ze
zijn en hoe ze zich gedragen. Maar de dingen die gebeuren zijn wel angstige
tekenen van ontwikkelingen die we niet willen, die niet bij Nederland horen. Ik
snap Özcans somberheid maar laat hij blijven schrijven, net als Malik Azmani
(Opinie 20-12), want deze stukjes vind ik mooi. Het verwoordt op een positieve
manier hoe we het hier willen met z'n allen, waar je ook vandaan komt.

Marga Staakman-de Vriend, Wijk bij Duurstede.

HUISARREST NOORD-AFRIKANEN

Zij krijgen geen celstraf

'Lastpakken azc Weert krijgen huisarrest' (AD 21-12). Twintig Noord-Afrikanen
die zich schuldig hebben gemaakt aan zakkenrollerij, diefstal, vandalisme,
vechtpartijen, bespugen en intimideren van mensen krijgen huisarrest. Zulke
mensen moet je direct het land uit knikkeren. De man die Alexander Pechtold
bedreigd heeft, wat niet goed te praten valt, moet een week de cel in. Krommer
kan je het niet krijgen.

G. Kabbedijk, Oudenhoorn.

COLUMN OVER KERSTMIS

Liederen zijn geen kitsch!

'Kerstmis' (column Hanina 19-12). Gelukkig dat mensen uit andere culturen en met
verschillende religies ook blij worden van het kerstfeest. De vrije dagen, de
koopjes, de lichtjes in de kerstboom en zelfs het kerstpakket weten ze te
waarderen. De oorsprong van het kerstfeest is de geboorte van Christus. De
boodschap is vrede voor alle mensen op aarde. Deze boodschap komt tot
uitdrukking in de kerstliederen. Hoe respectvol is het om deze kitsch te noemen?


Vincent Wilrijn, Alphen a/d Rijn.

COLUMN OVER KERSTMIS II

Ik wens je fijne joelfeesten

Ik behoor tot diegenen die niet in een god geloven en ik voel mij daar heel goed
bij. Het feest van de wederkeer van het licht vier ik natuurlijk ook. Vroeger
noemden ze dat het joelfeest, dus met veel herrie en eten. Oude gebruiken
blijven gelukkig in stand. Dus mag ik je fijne joelfeesten wensen?

M. Versendaal, Alblasserdam.

Grootste misrekening van Angela Merkel: terrorisme is niet meer uit te roeien




Bekijk de oorspronkelijke pagina:

LOAD-DATE: 21 December 2016

LANGUAGE: DUTCH; NEDERLANDS

GRAPHIC: Kerstsfeer, Hanina's column ging erover.
Angela Merkel op de plek van de aanslag.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                               8 of 149 DOCUMENTS



                              AD/Algemeen Dagblad

                           22 december 2016 donderdag

Hoe is het mogelijk?

SECTION: Service; Blz. 29

LENGTH: 352 woorden



HIGHLIGHT: PVV-leider Geert Wilders is voor de vierde keer uitgeroepen tot
politicus van het jaar. Lezers reageren verontwaardigd.


politicus van 2016


Ik vrees verWildering Ik ben het geheel eens met Bert Hendriks (Brieven 21-12)
dat het een grote schande is dat Wilders door EenVandaag tot politicus van het
jaar is uitgeroepen. Deze man doet niets anders dan bevolkingsgroepen tegen
elkaar opzetten. Echte politieke oplossingen heeft hij nog nooit aangedragen.
Hij praat over islamisering van ons land, maar ik vrees voor 'verWildering' als
de PVV de grootste partij wordt. Mijn oproep aan weldenkende medelanders: laat
op tijd die wekker in uw hoofd aflopen en stort ons land niet in de afgrond.



Herman Beek, Amersfoort.

We zijn niet achterlijk

Ik heb altijd op Geert Wilders gestemd, maar sinds de uitspraak van de rechtbank
en zijn reactie daarop ga ik dat niet meer doen. Ik heb in mijn leven ervaren
dat voor ons eenvoudige mensen een rechtbank heel belangrijk kan zijn. Wilders
beledigt de rechtbank, dat moet je gewoon niet doen. Hij denkt dat de kiezers
achterlijk zijn en zijn trucjes niet doorhebben. Niets anders dan stemvee zijn
we voor hem. De gewone man die zijn hoop op hem gevestigd heeft, is weer het
haasje.

E. di Oleggio, Amsterdam.

Hoe diep kun je zinken?

Wilders is voor de vierde keer tot politicus van het jaar verkozen. Hoe is het
in godsnaam mogelijk? De man die als reactie op de aanslag in Berlijn een
misselijkmakende tweet plaatst van Angela Merkel met bloed aan haar handen. Hoe
diep kun je zinken? Zit er nog enig moreel besef in hem of wrijft hij bij elk
bloedvergieten in zijn handen, omdat dat hem electoraal gewin oplevert? Wilders,
die zijn billen afveegt met de Grondwet. Die niet het fatsoen opbrengt om op
zijn eigen proces te verschijnen. Die 'huilie huilie' doet als hij door de
rechtbank een tikje op zijn vingers krijgt en dan klaagt dat hij in een
dictatuur leeft. Die met sardonisch genoegen groepen tegen elkaar opzet. Die
sadistisch zal lachen als het hele bouwwerk van Europa met luid geraas over de
hoofden van het volk in elkaar dondert, omdat het hem en die andere fraaie
populistische leiders van dit continent ultieme macht oplevert.

Roland van der Klooster, Almelo.




Bekijk de oorspronkelijke pagina:

LOAD-DATE: 21 December 2016

LANGUAGE: DUTCH; NEDERLANDS

GRAPHIC: 'Schande dat Wilders politicus van het jaar is.'

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                               9 of 149 DOCUMENTS



                              AD/Algemeen Dagblad

                           22 december 2016 donderdag

Boete

SECTION: Nieuwsdienst; Blz. 2

LENGTH: 379 woorden


Column | Özcan Akyol


Deze week lag er een brief van het Centraal Justitieel Incassobureau bij ons op
de deurmat. Omdat ik - heel dom - een verkeersboete niet had betaald, was het
aanvankelijke bedrag verhoogd. Er stond bovendien met vetgedrukte letters op het
papier dat mijn schuld verder zou oplopen, tenzij ik het geld in de herkansing
alsnog op tijd zou storten, uiteraard.



Wat de overheid betreft is het beter geen financieel duel aan te gaan. Dat wint
de staat altijd. Op internet staan talloze verhalen van gewone burgers die tot
het hemd zijn uitgekleed en zich geschoffeerd voelen, met name door weinig
empathie van de gerechtsdeurwaarders.

Wat zullen die mensen verbouwereerd hebben gekeken naar het nieuws dat Neelie
Kroes gisteren slechts een reprimande kreeg van de Europese Commissie na twee
administratieve malversaties.

Zo had ze verzuimd door te geven dat ze directeur was van een firma op de
Bahama's in de periode van 2000 tot 2009. De commissie zegt hierover vrij
vertaald: '(...) ze wist niet en kon redelijkerwijs niet bewust zijn van het
feit dat ze deze functie bekleedde'.

Ik weet niet hoe het met u zit, maar als ik ergens directeur was, nota bene op
een eiland in het Caribisch gebied, voor een termijn van negen jaar, zou iemand
in mijn omgeving me daar af en toe wel aan herinneren.

Het is trouwens wel een merkwaardige plek om hoofd van een onderneming te zijn,
vooral als je er nooit komt, zoals bij Neelie Kroes het geval lijkt. Een beetje
cynicus gaat bijna denken dat er iets te halen valt, iets wat op het Europese
continent ondenkbaar is.

Tweede punt: de vooraanstaande VVD'er had vorig jaar haar inkomen niet
doorgegeven, terwijl ze wel een toelage kreeg waar oud-commissarissen recht op
hebben. Dat geld is inmiddels teruggevorderd. Maar echt zuiver is het allemaal
niet.

Voor Brussel is de zaak afgedaan. Er was nog een optie dat Kroes voor het
Europees Hof van Justitie zou worden gesleept, maar de noodzaak daartoe is niet
geconstateerd. Lekker dan.

En morgen weer met zijn allen afvragen waarom het draagvlak voor de Europese
Unie afbrokkelt en politici steeds vaker worden weggezet als zakkenvullers.

Dan ga ik nu mijn boete betalen.


@ÖzcanAkyol

Een beetje cynicus gaat bijna denken dat er iets te halen valt




Bekijk de oorspronkelijke pagina:

LOAD-DATE: 21 December 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              10 of 149 DOCUMENTS



                              AD/Algemeen Dagblad

                            20 december 2016 dinsdag

Achtergrond

BYLINE: ÖZCAN AKYOL

SECTION: Nieuwsdienst; Blz. 2

LENGTH: 414 woorden


Column


In 2016 werd ik me meer dan ooit bewust van mijn etnische achtergrond, terwijl
ik me de afgelopen jaren vooral Nederlander en Deventenaar was gaan voelen.

Er ging geen incident voorbij, of de positie van Marokkanen, Turken en moslims
werd ter discussie gesteld. Ik ben de laatste die zal ontkennen dat het
integratieproces ongemak met zich meebrengt, maar bovenstaande diagnose heeft
vooral voor vervreemding gezorgd.



Hoewel ik dit land omarm, word ik keer op keer op mijn achtergrond gewezen.

Van boze burgers tot gevestigde journalisten, iedereen die moeite heeft met een
onwelgevallige mening, zegt tegenwoordig zonder morele barrières dat de optie om
op te rotten altijd bestaat.

Als iemand met een kleur kritiek uit, wordt hij gelabeld als een ongewenste
buitenstaander, die uit is op het vernietigen van de Nederlandse cultuur. Deze
dynamiek verraadt dat ik bijvoorbeeld volgens grote groepen nooit volwaardig
deel heb uitgemaakt van dit land: ze zien me nog altijd als een Turk, ondanks
het feit dat mijn wieg hier stond, ik nooit een geloof heb aangehangen en mijn
vriendin én onze baby blond haar en blauwe ogen hebben.

En zelfs zonder die laatste statistieken zouden jongens en meisjes die op dit
continent zijn getogen en niets hebben met het land waaruit hun grootouders
immigreerden, zonder verdachtmaking kritiek moeten kunnen uiten. Zolang dit niet
het geval is, bestaat er geen gelijkwaardigheid, die sowieso al door peilingen
en media-uitingen is ontmaskerd als fictief gedrocht.

Er ontstaat steeds meer een klimaat waarin zelfverklaarde heersers, 'het gewone
volk', de verhoudingen op scherp zetten, zodat tegenstellingen almaar groter
worden. En in de media faciliteren we graag het debat tussen extremen, omdat het
spanning en sensatie oplevert, het is goed voor de verkoopcijfers.

Maar niet iedere Nederlander is een PVV'er. En niet alle mensen met een
migratieachtergrond hangen de ideologie van DENK aan. Het zijn kwaadaardige
lieden die zulks prediken.

De Hollandse nuchterheid, een karaktereigenschap die ons handelsmerk was en die
zo veel goede dingen heeft opgeleverd, lijkt plaats te hebben gemaakt voor
massahysterie.

Deze ontwikkeling is gevaarlijk. Als gekleurde critici niet meer alles durven
zeggen, omdat anderen hun recht op burgerschap in twijfel trekken, is de
gelijkwaardigheid in Nederland allang verdwenen. En dat stemt me somber en
moedeloos.

Hollandse nuchterheid heeft plaatsgemaakt voor massahysterie




Bekijk de oorspronkelijke pagina: ,

LOAD-DATE: 19 December 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              11 of 149 DOCUMENTS



                              AD/Algemeen Dagblad

                            19 december 2016 maandag

Jaaroverzicht

SECTION: Nieuwsdienst; Blz. 2

LENGTH: 379 woorden



HIGHLIGHT: I


Nynke de Jong


@nynke

Journalist Arnold Karskens maakte ook dit jaar weer een jaaroverzicht. Niet een
jaaroverzicht met berichten over het Songfestival en over rellen bij azc's, maar
een jaaroverzicht van andermans prestaties. Wie was de beste columnist van 2016?
En wie de slechtste politicus? En wie was toch de slechtste correspondent?
Allemaal vastgesteld door het The Karskens Times- opiniepanel, oftewel: Arnold
zelf. Maar het gaat niet alleen over wat anderen allemaal deden, ook zijn eigen
prestaties komen uitgebreid aan bod: zijn beste radiointerview, zijn leukste
tweet en zijn beste opinie. Dus niet alleen 'Han Lips is een laffe columnist'
maar ook een gezellige selfie met de onlangs doodgeschoten Martin Kok.



k begon de dag een beetje humeurig, maar na het lezen van dit jaaroverzicht was
dat gevoel helemaal weg. Ik bedacht me hoe Arnold diep peinzend - met de
wijsvinger tegen de lippen tikkend - had bedacht wat nou precies zijn beste
radio- interview was geweest. Van dat beeld werd ik erg vrolijk. En ik dacht: ik
kan hier nu wel weer een zurig stukje over schrijven dat een volwassen man aan
ons gaat vertellen wat hij zo goed vindt aan zichzelf, maar ik kan het ook eens
van de positieve kant bekijken. Sommige journalisten aan de linkerkant van het
spectrum zijn de afgelopen maanden vooral goed in navelstarend jammeren dat ze
de opkomst van Trump gemist hebben en dat ze de gewone man niet meer kennen. Een
zelfkastijding, gelardeerd met woorden als 'filterbubbel' en 'mainstream media'.


Deden die journalisten maar zoals Karskens. Sla jezelf eens trots op de borst.
Zeg: ik zag de winst van Trump niet aankomen, maar ik ben dan ook geen Amerika-
correspondent. Zeg: ik ben dan wel van de mainstreammedia, maar ik weet heus wel
waar Hillegom ligt, of Stadskanaal. Zeg gewoon eens: ik heb geprobeerd om mijn
werk zo goed mogelijk te doen, ook al word ik nu voor onoplettende elite
uitgemaakt.

De trots die Arnold voelt, die moeten we ook weer terugkrijgen op links. Want ik
wens alle journalisten een Kerstmis, waarin ze zichzelf in de spiegel aan kunnen
kijken en kunnen zeggen: het was een verschrikkelijk jaar, maar ik doe echt mijn
best om er nog iets van te maken.

De trots die Arnold voelt, moeten we terugkrijgen op links




Bekijk de oorspronkelijke pagina:

LOAD-DATE: 18 December 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              12 of 149 DOCUMENTS



                              AD/Algemeen Dagblad

                           14 december 2016 woensdag

Belastingen Ons land is geen paradijs voor de gewone burger

SECTION: Service; Blz. 30

LENGTH: 49 woorden


Kan de regering de burgers uitleggen hoe Nederland de derde plaats kan bekleden
op de lijst van belastingparadijzen in de wereld (AD 11-12) en ook in de top-10
staat van landen waar burgers de meeste belastingen moeten betalen?

N. Hoogenboom, Mijnsheerenland.




Bekijk de oorspronkelijke pagina: ,

LOAD-DATE: 13 December 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              13 of 149 DOCUMENTS



                              AD/Algemeen Dagblad

                           10 december 2016 zaterdag

Munitie voor de verkiezingscampagne

BYLINE: TOBIAS DEN HARTOG

SECTION: Nieuwsdienst; Blz. 4

LENGTH: 272 woorden


Wat betekent de uitspraak voor Wilders?


De mediastrategie van de PVV-leider heeft vanaf dag één geen ruimte voor vragen
gelaten. De boodschap: zie hoe ik als voorvechter van het vrije woord, van de
vrijheid van meningsuiting wordt weggezet als misdadiger. En dat terwijl ik de
ware vertegenwoordiger ben van wat Nederland vindt. Het martelaarschap in optima
forma.



Het eerste Twitterbericht dat Wilders gisteren verstuurde, lag geheel in die
lijn. ,,Drie PVV-hatende rechters verklaren Marokkanen tot ras en veroordelen
mij en half Nederland. Knettergek.'' Om vervolgens Rutte in de berichten te
betrekken. Was de verkiezingscampagne voor de PVV niet al begonnen, dan was dit
het startsein geweest.

Op het Binnenhof wordt gevreesd dat Wilders de kaart van zijn veroordeling te
pas en te onpas zal trekken. Nu al herhaalt hij steevast hoe 'de elite' hem
'monddood' wil maken. Deze rechtszaak heeft hem een ongelofelijke hoeveelheid
media-aandacht opgeleverd. Mogelijk is de tijd naar maart te lang om de
spanningsboog vast te houden, maar als de campagne zich toespitst op de
identiteit van Nederland of etnische spanningen kan Wilders nog vaak memoreren
aan zijn veroordeling. De peilingen voor de PVV behielden bovendien een
stijgende lijn, ook tijdens het proces. Volgens Wilders bewijs dat 'de gewone
Nederlander' zich achter hem blijft scharen. Hooguit levert de veroordeling
zorgen op voor zijn bewegingsvrijheid als politicus. Als hij naar Israël of de
VS wil, heeft hij een visum nodig. Zeker bij personen die veroordeeld zijn voor
'hate crimes' wordt dat per geval beoordeeld. (Eefje Oomen)




Bekijk de oorspronkelijke pagina: ,

LOAD-DATE: 9 December 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              14 of 149 DOCUMENTS



                              AD/Algemeen Dagblad

                           10 december 2016 zaterdag

Wie om Nederland geeft, toont eerbied voor zijn rechters

SECTION: Nieuwsdienst; Blz. 3

LENGTH: 302 woorden



HIGHLIGHT: Commentaar


Dat Wilders het niet eens is met zijn veroordeling, is zijn goed recht. Dat hij
in hoger beroep gaat ook. Het gaat hier immers om een uitspraak over de grenzen
aan de vrijheid van meninguiting, een pijler onder onze democratie. Maar tegen
rechters zeggen dat jij je van hun vonnis niks zult aantrekken, dat is iets
anders. En dat is wat Wilders heeft gedaan.



Als een politicus die veroordeeld wordt meteen zijn politieke podium gebruikt om
de onafhankelijkheid van de rechters te ondermijnen, hoe kunnen we dan van
gewone Nederlanders wel verwachten dat zij zich aan de regels houden?

Het gaat hier nu even nietover hard optreden tegen criminele Marokkanen - dat
moet gebeuren. Niet over de gewone Nederlander - die moet gehoord worden. En
niet over scherp politiek debat - dat moet gevoerd worden. Dit gaat over iets
groters, en daarom staat dit commentaar vandaag ook bij uitzondering op pagina
3. In dit land hebben we afgesproken dat de regering regeert, het parlement
controleert, samen maken zij wetten, de rechter past die toe. En dat is wat de
rechters gisteren hebben gedaan, niets meer en niets minder. Oneens? Ga in hoger
beroep. Wil je andere wetten, dat kan via het parlement. Wilders zit er zelf in.


Tegen rechters zeggen dat zij je niet kunnen stoppen is als tegen een
politieagent zeggen: rot toch op. Dat doe je niet. Rechters en agenten zitten er
voor ons. Op het moment dat zij hun toga aantrekken, hun uniform, zijn ze niet
D66 of PVV, maar vertegenwoordigen zij de staat zoals wij die samen hebben
opgebouwd. Zij handhaven de wetten die we samen hebben gemaakt. Hoe kunnen we
anders onze onderlinge geschillen oplossen en de orde bewaren? Het is een
systeem om zuinig op te zijn. Juist als je om Nederland geeft.

Hans Nijenhuis, Algemeen hoofdredacteur AD




Bekijk de oorspronkelijke pagina: ,

LOAD-DATE: 9 December 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              15 of 149 DOCUMENTS



                              AD/Algemeen Dagblad

                           8 december 2016 donderdag

Eng

BYLINE: ÖZCAN AKYOL

SECTION: Nieuwsdienst; Blz. 2

LENGTH: 413 woorden


Column


@ÖzcanAkyol

Als het aan de Tweede Kamer ligt, mogen burgers binnenkort geen internetfilmpjes
van agenten online gooien, tenzij die laatste groep onherkenbaar in beeld wordt
gebracht.

De aanleiding voor deze rigoureuze maatregel zijn de gebeurtenissen van
afgelopen zomer, toen het gilde der treitervloggers bekendheid verwierf met
hufterig gedrag, dat veelal werd gedreven door een laag IQ, inferieure opvoeding
en de onbedaarlijke zucht naar roem en geld.



Het is goed dat onze politici nadenken over de arbeidsomstandigheden van
agenten, die het in de antiautoritaire maatschappij steeds zwaarder hebben, maar
er wordt iets te makkelijk voorbijgegaan aan de controlerende taak van de
burger.

In de ideale wereld deugt iedere medewerker van de politie en kan het volk
blindelings vertrouwen op overheidsambtenaren die onze openbare orde en rust
handhaven. De praktijk is echter weerbarstiger: we hebben helaas de afgelopen
jaren herhaaldelijk gezien dat er individuen binnen het politiekorps bestaan die
zich bezondigen aan machtsmisbruik, overdadig geweld en provocatie.

Dat verschillende misstanden aan het licht kwamen, hebben we ironisch genoeg
juí­st te danken aan de toenemende mate waarin de wereld technologiseert. Omdat
iedereen tegenwoordig een mobiele telefoon bezit, kunnen incidenten en excessen
worden vastgelegd, eventueel om de beelden later op social media te delen.

Als we deze vrijheid afpakken van burgers én vooral journalisten, verdwijnt de
transparantie rond het beroep van politieman. En dat lijkt me onwenselijk,
temeer omdat er dus zo veel onzuivere optredens en handelingen blijken te
bestaan. Moeten we agenten dan maar vogelvrij verklaren? Nee. Want ze vormen wel
degelijk een probleem, de opgeschoten puberjongens die gewetenloos en zonder
respect allerlei vlogs in elkaar draaien, louter met het doel om mensen in
uniform voor schut te zetten.

Het is vooral vreemd dat minachting en opzichtige belediging van medewerkers van
de overheid, die met onze veiligheid zijn belast, tot op heden in deze context
onbestraft kan blijven. In plaats van het totaalverbod - een paardenmiddel - zou
het parlement eens moeten nadenken over bescherming, die iets milder van
karakter is, en die politiemensen op het gebied van privacy niet boven de gewone
man stelt. We moeten geen land worden waarin agenten niet gecontroleerd kunnen
worden. Dat is eng en niet van deze tijd.

In de ideale wereld deugt iedere medewerker van de politie




Bekijk de oorspronkelijke pagina:

LOAD-DATE: 8 December 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              16 of 149 DOCUMENTS



                              AD/Algemeen Dagblad

                            6 december 2016 dinsdag

Minachting

BYLINE: ÖZCAN AKYOL

SECTION: Nieuwsdienst; Blz. 2

LENGTH: 389 woorden



HIGHLIGHT: Deze vrijheid heeft een enorme versplinteringopgeleverd


Column


@ÖzcanAkyol

Er bestaan geen algemene voorwaarden waaraan politici moeten voldoen. Het
kenmerk van een gezonde democratie is dat zij voor iedereen toegankelijk is,
zelfs voor mensen die in het verleden een moord hebben gepleegd en daarvoor hun
straf hebben uitgezeten. En ook al denken aspirant-politici nagenoeg hetzelfde
over bepaalde onderwerpen, toch kunnen zij alsnog verschillende partijen
beginnen.



, met name aan de rechterkant van het politieke spectrum. Veel mensen vinden het
lachwekkend worden en roepen om een kiesdrempel, iets wat me zeer wenselijk
lijkt, temeer omdat iedere notoire dorpsgek, carrièretijger en internet-hooligan
tegenwoordig ambities heeft om zitting te nemen in de Tweede Kamer.

Het parlement moet geen gesloten bastion worden,

waar alleen plek is voor mensen uit een old boys network. Maar het andere
uiterste is dat iedere rebel die ooit een rake tweet heeft geplaatst zich
blijkbaar geschikt genoeg acht om een hele stroming burgers in de samenleving te
vertegenwoordigen.

We beoordelen de nieuwkomers nu op hun oneliners en gedachtegoed. Maar niemand
kijkt op basis waarvan al die avonturiers een gooi doen naar een politieke
loopbaan.

Wat is hun staat van dienst?

Ze hebben hun bestuurlijke sporen nergens verdiend en kunnen ook niet bogen op
een geslaagde carrière in het zakenleven, maar denken wel even de democratie te
kunnen beïnvloeden met scherpe opinies die in het verleden op sociale media
scoorden.

Het is een totale minachting van het ambt van politicus. Er is genoeg reden voor
ontevredenheid over hoe bepaalde zaken in onze samenleving de afgelopen jaren
zijn verlopen, niet zelden voelde de burger zich verraden en in de steek
gelaten, en minstens zo vaak werd er een kloof gevoeld tussen de elite en gewone
burgers.

Maar juist die laatste groep verliest nu volledig zijn vertrouwen in de
politiek, die van lieverlee aan het veranderen is in een stuurloze freakshow.
Leuk en aardig dat al die brutale activisten met iets in hun maag zitten, maar
van prudent en duurzaam beleid hebben ze totaal geen verstand.



Daarom is het te hopen dat

ervaren ondernemers, bestuurders en wetenschappers zich door het huidige circus
aangesproken zullen voelen om zich te mengen in het politieke landschap.

Van prudent beleid hebben die activisten totaal geen verstand




Bekijk de oorspronkelijke pagina:

LOAD-DATE: 5 December 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              17 of 149 DOCUMENTS



                              AD/Algemeen Dagblad

                            5 december 2016 maandag

Militair die zo vroeg met werken kon stoppen, moet niet zo klagen

BYLINE: GERRIT VAN DEN BERG, LEERDAM.

SECTION: Service; Blz. 21

LENGTH: 156 woorden



HIGHLIGHT: 'Oud-militairen boos over verhoging van AOW-leeftijd' (AD 1-12).


Brief van de dag

Ik heb me ernstig gestoord aan deze verongelijkte mannen die menen dat de
overheid ze in de steek gelaten heeft nu de pensioenleeftijg omhoog gaat. Elke
Nederlander moet langer doorwerken, dat is ook vanzelfsprekend als we allemaal
gemiddeld steeds ouder worden. Daar moet iedereen zijn of haar steentje aan
bijdragen. Voor de 'burgers' houdt dat in dat ze tot ver na hun 65ste moeten
blijven werken. Deze militairen, die er op 55-jarige leeftijd (!) al mee konden
stoppen, zeuren nu over inkomensverlies, terwijl de gewone burgers nog ruim 10
jaar moeten zwoegen. En dan het verhaal van oud-aalmoezenier De Wolf die van een
top-inkomen (zonder een arbeidsprestatie te leveren) van 3100 euro naar 2500
euro netto zou gaan. Hoe durft hij daar zijn beklag over te doen? Als hij
officieel gepensioneerd is, ontvangt hij weer die 3100 euro netto. Veel mensen
moeten het met minder dan de helft doen.




Bekijk de oorspronkelijke pagina:

LOAD-DATE: 4 December 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              18 of 149 DOCUMENTS



                              AD/Algemeen Dagblad

                            3 december 2016 zaterdag

Profiteren

BYLINE: SANDRA PHLIPPEN

SECTION: Economie; Blz. 26

LENGTH: 495 woorden



HIGHLIGHT: Sandra Phlippen over economie


TRENDS ACHTER CIJFERS


De campagnetijd voor de aanstaande verkiezingen zijn net goed en wel begonnen of
de dans om de miljarden van de overheid barst alweer los. Wie enige kans op geld
uit de staatspot wil maken moet in deze roerige tijden van populisme vooral oog
hebben voor de gewone man. En dus wringen lobbygroepen zich in de gekste bochten
om maar te laten zien dan hun plannen de wereld uiteindelijk een stukje beter
maken.



Het Next Level voorstel van VNO-NCW is zo'n megalomaan plan dat Nederland naar
het 'volgende niveau' moet tillen. Afgelopen donderdag mocht voorman Hans de
Boer in Pauw uitleggen waarom deze investering - net als Trump zijn
miljardeninvestering in Amerika - een goed plan voor alle Nederlanders is.

De burger zal volgens de Boer uiteindelijk het meest profiteren van een
mega-investering van 100 miljard euro, waarvan 20 miljard door de overheid wordt
opgehoest. Het bedrijfsleven zal hierdoor in tal van projecten investeren die
luisteren naar waanzinnige namen als bruisende binnensteden, innovatief Topland
en Veilig in EU en de Wereld. Dit alles om iedere Nederlander een 'kans te
bieden om mee te doen in de maatschappij'.

Voelt u hem? Ik niet, want 20 miljard euro van de overheid, dat is 2.700 euro
per huishouden. Dat bedrag besteden wij dus als het aan VNO ligt aan deze
megalomane plannen. Wat krijgen wij daarvoor terug? Het lijkt misschien een wat
platte vraag, maar het gaat hier om het bedrijfsleven dat ons vraagt dit bedrag
op te hoesten. In zo'n geval mag je dat vragen.

Hans de Boer is geen domme man en dus luidt zijn antwoord dat deze projecten
zichzelf terugbetalen. Dat gaat volgens hem zo: voor deze grote werken zijn
mensenhanden nodig, dus dat levert banen op. De mensen die dat werk doen,
verdienen geld dat ze gaan uitgeven. Bedrijven zien daardoor nieuwe klandizie en
gaan uitbreiden, waarvoor ze weer nieuw personeel nodig hebben en zo breidt de
welvaart zichzelf door de gehele maatschappij uit.

Economen noemen dit vraagstimulering. Ik geloof er niet in. Althans, niet op
deze manier en zeker niet op dit moment. Vraagstimulering kan werken als mensen
en bedrijven daardoor meer gaan kopen en investeren dan ze anders zouden doen.
Dat is vooral als het erg slecht gaat met de economie, maar dat is nu niet aan
de orde. De kans is groot dat het bedrijfsleven deze plannen ook ten uitvoer
brengt zonder de bijdrage van de overheid.

Als het doel van deze mega- investering het bevoordelen van de gewone man is,
waarom dan zo moeilijk doen? Geef mensen die 2.700 euro uit de staatskas cadeau.
Ze zullen dan een deel van dat geld uitgeven, waardoor dezelfde spiraal in gang
wordt gezet als Hans de Boer beschrijft. En als ze dat geld niet uitgeven, dan
zullen ze het gebruiken om hun schulden af te lossen, of als appeltje voor de
dorst. Allebei goede keuzes als het mensen financieel weerbaarder maakt.

20 miljard euro

van de overheid

is 2.700 euro per huishouden.

Wat krijgen wij daarvoor?




Bekijk de oorspronkelijke pagina:

LOAD-DATE: 2 December 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              19 of 149 DOCUMENTS



                              AD/Algemeen Dagblad

                            2 december 2016 vrijdag

FINANCIËN

SECTION: Nieuwsdienst; Blz. 16

LENGTH: 65 woorden


Goldman Sachs was in de campagne van Trump de personificatie van de elite die de
gewone man een oor aannaait. Maar Trump benoemt ex-bankier van Goldman Sachs
Steven Mnuchin tot minister van Financiën. Mnuchin had een hedge fund,
financierde Hollywoodfilms en heeft zo'n 40 miljoen dollar op de bank. Hij heeft
geen ervaring als politicus of bestuurder.




Bekijk de oorspronkelijke pagina: ,

LOAD-DATE: 1 December 2016

LANGUAGE: DUTCH; NEDERLANDS

GRAPHIC: Steven Mnuchin (53)

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              20 of 149 DOCUMENTS



                              AD/Algemeen Dagblad

                            29 november 2016 dinsdag

Brieven vervolg

SECTION: Service; Blz. 32

LENGTH: 681 woorden


INTERVIEW SCHULTZ

Er zijn betere oplossingen voor files dan meer asfalt

'Nog heel veel ruimte voor meer asfalt' (AD 28-11). Het fileleed blijft mij
intrigeren. Vooral omdat er maar vanuit één uitgangspunt naar wordt gekeken.

In de rechtspraak heeft men het dan over tunnelvisie. De visie van nu is dat
wordt aangenomen dat er steeds meer files komen. De economie trekt aan en
daardoor komt er meer werkgelegenheid. Logisch gevolg is dat er meer mensen naar
hun werk gaan. Er is op het ogenblik een minister die Nederland bekijkt met een
asfaltvisie. Voor mensen met een dergelijke visie bestaat alleen de oplossing om
Nederland te asfalteren met hier en daar een plukje groen. Laten we ons sterk
maken om niet meer wegen aan te leggen. De bestaande wegen zo goed en veilig
mogelijk maken. Dan, van deze visie uitgaande, aan het probleem van de files
werken. Begin bij grote werkgevers en ga daar eens kijken hoe, hoever en hoe
lang de mensen reizen om naar hun werk te komen. En dan uitzoeken hoe dat komt
en of dat een vrije keus is. Vaak zijn flexbanen de oorzaak dat werknemers niet
voor een onzekere toekomst hun woonplaats wijzigen. Dan maar langer rijden naar
het werk. Grote bedrijven kunnen, nu we meer mondiaal/ Europees denken,
verplaatst worden naar krimpregio's. In de jaren 80 en 90 is daar hard aan
gewerkt, maar door het randstedelijk denken is dat niet doorgezet. Nu leven we
in een heel andere tijd. Het internet maakt zo veel andere vormen van
communicatie mogelijk. Zowel voor het werk als op het persoonlijke vlak. Het
moet in deze tijd toch mogelijk zijn het werk naar de mensen te brengen.
Alternatief is om mensen niet verplichten elke dag naar het werk te reizen. Vaak
werken ze daar na 'goedemorgen' en koffie verder op de van huis meegebrachte
laptop. Dat kan ook op minder dagen en op filevrije uren. En echt... er is leven
mogelijk buiten de randstad!

E. Bakker, Almelo.

AAN HANSJE BUNSCHOTEN

Ik hoop op jouw moed

Als jong meisje keek ik altijd vol bewondering naar je toen je als klein meisje
van de hoge duikplank sprong in zwembad Naarden. Kon er geen genoeg van krijgen.
De sprong die je nu moet maken, staat ons allen te wachten. (Bunschoten is
terminaal ziek, redactie). Ik hoop dat, als ik ervoor kom te staan, net zo
moedig ben als jij nu. Ik wens je een mooie tijd met alle mensen die je lief
zijn.

Nelleke Beijen. Destijds zwemstertje bij zwemclub Het Gooi.

SCHULDENBERG BEANGSTIGEND

En de kloof tussen rijk en arm wordt steeds groter

'Beangstigende schuldenberg'(AD 26-11). Inderdaad een beangstigend idee: van
2000 tot nu een verdubbeling van de wereldwijde schuld. En wij Nederlanders
hebben met elkaar onze schuld van 729 naar 757 verhoogd. Tijdens de
regeerperiode van Mark Rutte is de schuld met bijna 30 miljard vergroot. Het is
te begrijpen dat de meevaller van de staat gebruikt wordt om deze exorbitante
schuldenlast met de miljardenmeevaller iets te verminderen. Zondagavond was bij
Tegenlicht te zien hoe de voorzitter van de ECB, Mario Draghi, maandelijks met
een muisklik via de computers van de banken virtueel 80 miljard in de economie
pompt. De mensen die daarvan het meest genieten, zijn niet de hardwerkende
Nederlanders. Deze maandelijkse injectie heeft een scheefgroei in vermogen en
inkomen tot gevolg. Sla je de bladzijde van de krant nog een keertje om, dan
lees je dat de jacht wordt ingezet op het boven water krijgen van miljarden aan
ontdoken belastinggeld in de EU. Ik denk terug aan het interviews (AD 19-11) met
de in België wonende econoom Jonathan Holslag. Er wordt beweerd dat het land er
zo goed voor staat na de crisis van 2008. De gewone man merkt er echter niets
van. Holslag neemt politici mee naar zijn dorp en vraagt dan of ze enig idee
hebben wat het gemiddelde inkomen is van die mensen. Dan blijkt dat ze geen
notie hebben. Veel politici voelen niet aan wat er werkelijk onder de bevolking
leeft. Ik roep iedereen op half maart niet op Plasmans Partij voor Nietstemmers
te stemmen, maar op een politicus die de zetels in de Tweede Kamer flink
opschudt.

Jan Roodhorst, Hoornaar.




Bekijk de oorspronkelijke pagina:

LOAD-DATE: 28 November 2016

LANGUAGE: DUTCH; NEDERLANDS

GRAPHIC: Draghi aan het woord in het Europese Parlement.
Melanie Schultz.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              21 of 149 DOCUMENTS



                              AD/Algemeen Dagblad

                            29 november 2016 dinsdag

Op de PVV stemmen moet toch kunnen?

SECTION: Service; Blz. 31

LENGTH: 309 woorden



HIGHLIGHT: In het AD van afgelopen zaterdag legden verschillende mensen uit
waarom zij op de PVV stemmen. Dat zou gewoon moeten kunnen, vindt lezer Henk
Hoorn. ,,Een bonte stoet parlementariërs doet hun sores ten onrechte af als
borrelpraat.''


taboe op rechts


Geert Wilders moet aan boom blijven schudden

'Ik stem PVV maar loop er niet mee te koop' (AD 26-11). Ik heb dit artikel
geboeid gelezen, en ook de bloemlezing uit de deels anonieme e-mails op AD.nl.
Belachelijk eigenlijk dat je niet openlijk voor je stem op de PVV zou durven
uitkomen. Ook ik zou enige reserves hebben gehad met het schrijven van déze mail
als ik nog afhankelijk was van een werkgever. Nee, ik stem geen PVV. God
verhoede dat Geert Wilders ooit onze minister-president wordt. Ik denk dat we
dan op eenzelfde debacle afstevenen dat de VS onder Trump waarschijnlijk boven
het hoofd hangt. En toch heeft Wilders met zijn PVV mijn sympathie. Eindelijk
iemand die flink aan de boom schudt in een parlement dat zijn neus ophaalt voor
mensen die zich zorgen maken over integratie, immigratie, Europa,
anti-zwartepieterij en andere zaken waarover het 'plebs' zich druk maakt. Met de
godfather van het 'politiek correctisme' - Alexander Pechtold - voorop, doet een
bonte stoet parlementariërs van diverse politieke pluimage deze sores af als
borrelpraat en gaat over tot de orde van de dag.



Ik hoop ten eerst dat Geert in het schandelijke politieke proces dat nu gaande
is wordt vrijgesproken en dat hij, zowel binnen als buiten het parlement, nog
lang aan de boom zal blijven schudden. Duidelijk, ongepolijst en soms
choquerend.

Henk Hoorn, Zoetermeer.

De gewone man staat op

Ik vond dat Geert Wilders een prima slotpleidooi hield, waarbij hij het OM
verschillende malen betichtte van een poging om hem en zijn partij de mond te
snoeren. Ik zou de PVV aanraden om inderdaad de niet-stemmers op te roepen om in
maart 2017 zeker wel te gaan stemmen, want dan gaat ook in Nederland gebeuren
wat er in de VS al gebeurd is. Eindelijk zal de gewone man eens opstaan tegen de
elite.

Piet Versteijnen, Rosmalen.




Bekijk de oorspronkelijke pagina:

LOAD-DATE: 28 November 2016

LANGUAGE: DUTCH; NEDERLANDS

GRAPHIC: Geert Wilders fotografeert de fotografen tijdens zijn rechtszaak.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              22 of 149 DOCUMENTS



                              AD/Algemeen Dagblad

                           26 november 2016 zaterdag

Pretenties van Geert Wilders als 'spreekbuis' zijn arrogant en vals

SECTION: Service; Blz. 39

LENGTH: 289 woorden


Brief van de dag


'Het Nederlandse volk zal winnen' (AD 24-11). Geert, spreek voor jezelf. Ik ben
ook het volk.

Is het niet vreemd dat Wilders niet bij het proces aanwezig wil zijn omdat hij
het een politiek proces vindt, maar wel dit podium gebruikt voor een politieke
boodschap? Bij zijn slotpleidooi konden geen lastige vragen meer gesteld worden,
hier was tegenspraak niet meer mogelijk. Hij kon dus vrijuit losgaan. Als hij
consequent was geweest, was hij ook hier niet aanwezig geweest. Laf? Of
doortrapt? Of beide? Nog erger is dat hij ons Nederlandse rechtssysteem verdenkt
van politieke betrokkenheid. De scheiding tussen de rechterlijke macht en de
politiek is een belangrijke pijler onder onze rechtstaat. Dat Wilders dit
ontkent en denkt als politicus boven het recht te staan is bedenkelijk. Ook hij
mag net als iedere andere Nederlander getoetst worden door de rechtbank. En ook
hij heeft zich daaraan te houden. Hoe gevaarlijk is een politicus die denkt dat
hij boven de Nederlandse rechtsgang staat? Waar is hij toe in staat als hij meer
macht zou krijgen? En dan zijn Trumpiaanse demagogie. Hij claimt het volk te
vertegenwoordigen tegenover de foute elite. Hoe herkenbaar van de campagne van
Donald Trump. Meneer Wilders, ik ben ook het volk. Wilt u niet meer namens mij
spreken? Ik ben een normale hardwerkende Nederlander, geen elite en ik ben het
niet met u eens. Hoe generaliserend en aanmatigend dat u alleen het volk denkt
te vertegenwoordigen. Dat u generaliseert kennen we al van uw uitspraken over
buitenlanders. Dat u dat nu ook probeert met de Nederlanders...

Ik hoop dat Nederland uw demagogie doorziet en zich niet door u wil laten
vertegenwoordigen.

Herman van de Scheur, Gouda.




Bekijk de oorspronkelijke pagina:

LOAD-DATE: 25 November 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              23 of 149 DOCUMENTS



                              AD/Algemeen Dagblad

                           26 november 2016 zaterdag

Inspraak

SECTION: Nieuwsdienst; Blz. 2

LENGTH: 422 woorden


Özcan Akyol Column


@OzcanAkyol

De komende maanden zal het vaker over referenda gaan. Er zijn partijen die een
volksstemming willen introduceren, zodat het gewone volk, dat zich stelselmatig
gepasseerd voelt, meer inspraak en beslissingsrecht krijgt in besluitvorming van
de overheid.



Of dat een lumineus idee is, valt echter te betwisten. Wie bevoegdheid eist om
verantwoordelijkheid te dragen voor verstrekkende politieke aardverschuivingen,
moet op z'n minst weten wat de gevolgen van een keuze zijn. Anders gezegd: het
is niet altijd duidelijk welke (geo)politieke consequenties er aan resoluties,
verdragen en akkoorden zijn verbonden.

Het probleem met het Oekraïne-referendum en later de Brexit was dat veel burgers
niet goed konden inschatten wat de nasleep van hun stem zou betekenen. En dat is
ook niet raar. Een regering moet voorlichten, maar sommige zaken zijn voor ons,
de mensen die niet dagelijks meedoen aan het politieke spel, nou eenmaal veel te
ingewikkeld en ondoorzichtig.

Wij weten niets van bilaterale overeenkomsten tussen landen waardoor bepaald
chagrijn is weggenomen. Door als volk simpelweg iets weg te stemmen, puur
gebaseerd op een particulier onderbuikgevoel, of diepgewortelde idealistische
opvattingen, hoe onredelijk ook, ruïneren we diplomatieke betrekkingen waarvoor
jarenlang is gestreden.

Dat kennis of integriteit geen vereiste was bij het ontvangen van
campagnesubsidie in aanloop naar het referendum bleek gisteren: daarom probeert
een aantal activistische ontvangers van staatssteun openheid over de besteding
ervan tegen te houden. Waarom, ga je meteen denken? Ze streden allemaal - naar
eigen zeggen - voor een zuiver en oprecht doel. In de praktijk lag dat
vermoedelijk net iets anders.

Laten we er derhalve voor zorgen dat ingrijpende staatsrechtelijke onderwerpen
niet op het bordje van de gewone burger terechtkomen. Wij kiezen een kabinet én
onze volksvertegenwoordigers, die uiteindelijk zullen worden afgerekend op de
beslissingen die ze nemen. Om er steeds tussen te komen, in de vorm van
referenda, dwarsboomt de kans op duurzaam en doordacht beleid.

Overigens hoeft dit niet voor de lokale politiek te gelden: het is gezond dat
bewoners van een stad of dorp medezeggenschap krijgen als er bijvoorbeeld een
nieuw zwembad, theater of stadskantoor moet komen. Het verschil met alles wat
landelijk gebeurt, is dat gevolgen in de eigen gemeente overzichtelijk zijn. En
dat lijkt me een essentiële voorwaarde.

Simpelweg iets wegstemmen kan betrekkingen ruïneren




Bekijk de oorspronkelijke pagina:

LOAD-DATE: 25 November 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              24 of 149 DOCUMENTS



                              AD/Algemeen Dagblad

                            25 november 2016 vrijdag

Lezersbrieven

SECTION: Service; Blz. 30

LENGTH: 876 woorden


Stuur uw mening naar brieven@ad.nl

Nikab
Hoe kun je je legitimeren?

'Ik zal de nikab blijven dragen' (AD 24-11). Hoe hebben de dames in nikab zich
gelegitimeerd bij hun bezoek aan de Tweede Kamer? Is er een tipje van de sluier
opgelicht en is het gezicht vergeleken met de foto op het legitimatiebewijs? Of
was deze foto ook met volle gezichtsbedekking? Op de luchthaven van Jakarta in
het overwegend islamitische Indonesië heb ik gezien dat een gesluierde dame haar
sluier moest oplichten om haar gezicht aan de douanebeambte, een man, te tonen.
Zonder protest harerzijds.



Ingrid Noorlander-Heetveld,
Den Haag.


Wilders
PVV-leider is de enige die immigratiebeleid aankaart

'Een proces als geen ander' (AD 24-11). Parlementariër Geert Wilders staat ook
terecht omdat hij de enige is die de kosten en risico's van het immigratiebeleid
kenbaar maakt. Waarom verstrekt het parlement al zeker dertig jaar Nederlandse
paspoorten aan Turken en Marokkanen? De netto kosten van dit immigratiebeleid
bedragen 7 miljard euro per jaar, te voldoen door alle belastingbetalers. Waarom
noemde premier Rutte deze uiterst relevante feiten niet met Prinsjesdag? Houdt
hij niet van de werkelijkheid?

Alphons Mantel, Utrecht.


Wilders II
Echte problemen uit zicht

'Het laatste woord én een waarschuwing' (AD 24-11). Minder Wilders, minder
publiciteit, minder proceskosten, minder beveiliging, minder opportunisme,
minder populisme en minder politieke spelletjes. Wat een zielige vertoning van
alle betrokkenen bij dit proces. Door dit gedoe is het ook geen wonder dat
niemand meer belangstelling heeft voor de werkelijke problemen van het land
zoals de werkgelegenheid, klimaatverandering, energiebeleid, winstbejag,
wapenindustrie, ons onderwijs en de handel in drugs.

Rein Boermans, Alphen aan den Rijn.


Wilders III
Zelf duldt de man geen enkele tegenspraak

PVV-leider Wilders zegt dat hem de mond gesnoerd wordt. Zelf doet hij niet
anders. Wie negatief reageert op een van zijn tweets, die wordt geblokt. Zeg je
in de Kamer iets wat hem niet bevalt, dan ben je knettergek. Wilders duldt geen
tegenspraak. Vrijheid van meningsuiting graag, maar dan voor iedere burger en
niet alleen voor hem. Maar we moeten ons wel allemaal aan de wet houden, dus
graag geen discriminatie.

Henri Stroet, Landsmeer.


Wilders IV
Henk en Ingrid mogen hun fatsoen wel eens houden

Mocht Wilders niet veroordeeld worden, dan heeft het ook geen nut om de mensen
te veroordelen die Sylvana Simons hebben beledigd. Dan heeft het ongenuanceerd
mogen zeggen wat je denkt en vindt gewonnen. Want als zelfs politici anderen
mogen beledigen, waarom zouden Henk en Ingrid dat dan niet mogen? Juist als
politicus zou je jouw standpunten op een fatsoenlijke manier moeten verdedigen.
Niet door het schreeuwen van beledigingen. De Henken en Ingrids zouden wel eens
wat fatsoensnormen mogen leren.

Marja van 't Wel, Den Haag.


Elton John
Stefan was nog veel te mild met twee sterren

'Twee sterren voor Stefan' (Brieven 24-11). De Wonderful Crazy Night Tourvan
Elton John was toch echt een aanfluiting, waarvoor AD-recensent Stefan Raatgever
een nog te milde twee sterren gaf. Een begrijpelijk sympathiek gebaar voor zo'n
groot artiest, maar de werkelijkheid was erger en veel slechter. De Ziggo Dome,
die bekend staat om zijn akoestische kwaliteiten, werd bombastisch neergesabeld
door de band van Elton John. Zelfs op een topplek waren de eerste zes nummers
onverstaanbaar. Van de fans bleef de meerderheid aangeslagen zitten. Al zijn
prachtige hits ten spijt, er was geen enkele beleving. Elton John is een rocker
en een toppianist, maar van dit alles bleef niets over door een band die in de
hoogste versnelling speelde. Het was gewoon een pestherrie. Gemiste kans, temeer
omdat John met alleen zijn piano en stem een avond kan vullen. Een artiest als
Lionel Richie kan zijn fans met een toon van de piano in vervoering brengen.
Daarvoor komen de fans altijd terug. Dat doe ik helaas voor Elton John nooit
meer

Bert Meijer, Stolwijk.


Sylvana
Zonder polarisatie komt haar boodschap wél over

Sylvana Simons wil Zwarte Piet verbieden. Met die opstelling raakt zij een groot
deel van de bevolking. Een bevolking die dit feest jaren heeft gevierd zonder
racistische bedoelingen. Vervolgens wordt zij lid van een politieke partij die
weigert te erkennen dat in het verleden in Turkije een grote groep mensen is
vermoord. Maar ja, publiciteit heiligt alle middelen. Simons polariseert, weet
dit, maar zwelgt in alle aandacht. Het enige waar wij nu voor moeten waken, is
dat zij lid wordt van de Tweede Kamer. Jammer van haar instelling. Met tact en
inzicht kan zij veel verder komen.

Cathy Companje, Spijkenisse.


Zwarte Piet
Onze bedreigde dochter krijgt geen bescherming

Onze dochter speelt voor Zwarte Piet. En ja, ze is helemaal zwart. Ze heeft er
plezier in, want ze weet uit haar jeugd hoe leuk het is. Dat was het ook, omdat
er geen discussie over racisme was. Op straat wordt meestal leuk gereageerd.
Turkse jongeren wilden zelfs met haar op de foto. Maar ze werd ook bedreigd door
de 'broeders' van Sylvana Simons. Simons wordt beveiligd, onze dochter niet.
Verschil moet er zijn.

P. van Neck, Rotterdam.

De Ziggo Dome werd bombastisch neergesabeld door de band van Elton




Bekijk de oorspronkelijke pagina: ,

LOAD-DATE: 24 November 2016

LANGUAGE: DUTCH; NEDERLANDS

GRAPHIC: Elton John in actie. 'Het was gewoon een pestherrie.'

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              25 of 149 DOCUMENTS



                              AD/Algemeen Dagblad

                           24 november 2016 donderdag

Brieven vervolg

SECTION: Service; Blz. 30

LENGTH: 642 woorden


Glazen Huis

Geef gewoon toe dat

dit idee niet meer werkt

'Domien, Frank en een poes in Glazen Huis' (AD 23-11). Slechts twee Serious
Request-dj's is een enorme devaluatie van het Glazen Huis. Zo simpel is het nu
eenmaal. Dat geleuter over het hoe en waarom kunnen ze zich dus besparen. Men
heeft gewoonweg geen zin meer in deze formule om geld in te zamelen voor een
goed doel. Die is schijnbaar nu wel uitgewerkt.



Ben Frins, Kerkrade.

Opvoedcursus

Idee van buddy's kan

veel ouders helpen

'De opvoedcursus. De PvdA en de ChristenUnie bedachten 'm' (AD 21-11). De column
van Nynke de Jong is mij als pedagoog uit het hart gegrepen. De belangrijkste
opvoedsteun krijg je van de mensen om je heen: vrienden, ouders, familie en de
buurman of -vrouw. Opvoeden is koersen op intuïtie en gezond verstand, het
volgen van je interne kompas. En zelfs als er wat meer steun nodig is, dan
zoeken veel ouders het in eerste instantie bij mensen die ze vertrouwen: de
leerkracht of de huisarts, de leidster van de opvang, de verpleegkundige of de
arts op het consultatiebureau. Maar overal in Nederland bestaan initiatieven van
en tussen ouders, die de door Nynke gepropageerde 'buddy's al in de praktijk
brengen. Ik denk aan Moeders Informeren Moeders, waarbij ervaren moeders nieuwe
moeders - vooral zij die niet zo'n goed sociaal netwerk hebben - vrijwillig een
steuntje in de rug, een luisterend oor en informatie bieden. Zo zijn in Den Haag
tientallen van zulke vrijwilliger-moeders met talloze culturele achtergronden in
de weer met honderden nieuwe onervaren moeders. Met soms als bijkomend voordeel
dat de inburgering als vanzelf verloopt. Voor veel vrijwilligers is het tevens
een prima opstap naar betaald werk of een opleiding. Het zou, denk ik, geen gek
idee zijn om alle ouders middels een vouchersysteem in staat te stellen, als ze
daar behoefte aan hebben, contact te krijgen met zo'n buddy of een opvoedcursus
te volgen of anderszins tijdelijk wat opvoedsteun te krijgen.

Bert Prinsen, Dronten.

Opvang illegalen

14 miljoen euro, noem dat maar een klein bedrag

Gemeenten willen tegen alle regels en de wil van het kabinet in, illegalen op
blijven vangen (AD 22-11), ook al gaat dit ten koste van de overige bevolking en
de veiligheid. Gemeenten gaan dit 'uit eigen zak' betalen. Dit is onjuist, dit
wordt betaald met belastinggeld, opgebracht door hardwerkende Nederlanders. Ook
stond er dat het 'slechts' 1200 tot 1400 illegalen betrof en dat het om een
klein bedrag zou gaan. Wellicht in de ogen van ambtenaren, want een
rekensommetje leert dat dit zo'n 14 miljoen euro kost. Noem dat maar een klein
bedrag. Daarmee zouden heel wat extra handen aan de bedden van onze ouderen
kunnen worden betaald.

Lee Mitchell, Ommen.

Opvang illegalen II

Dat gaat weer ten koste van onze eigen ouderen

Gemeenten zorgen voor honderden uitgeprocedeerde illegalen. Ze krijgen bed, bad
en brood (AD 22-11). Dat kost bakken met geld. Men is bang dat als deze mensen
niet worden opgevangen, ze de illegaliteit in gaan en niet meer te traceren
zijn. Dat is de omgekeerde wereld. Een asielzoeker die uitgeprocedeerd is, moet
direct het land uitgezet worden. Die mensen krijgen niet voor niets geen legale
status. Gemeenten geven ook doodleuk aan dat het geld voor deze illegalen wel
weer gevonden gaat worden. Ja, natuurlijk. Dat gaat weer ten koste van onze
eigen ouderen.

Theo Hageman, Eindhoven.

Opvang illegalen III

Wees eens consequent

'Opvang uitgeprocedeerde illegalen' (AD 22-11). De enige manier om dit probleem
op goede wijze op te lossen, lijkt een streng en consequent beleid op een
beperkt aantal locaties. Anders worden het er nooit minder en heeft dit beleid
een aanzuigende werking. Gemeenten moeten deze mensen naar deze locaties
overbrengen en niet zelf gaan lopen klungelen op kosten van de gewone burger.

T. Dorrestein, Nuenen.




Bekijk de oorspronkelijke pagina:

LOAD-DATE: 23 November 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              26 of 149 DOCUMENTS



                              AD/Algemeen Dagblad

                           24 november 2016 donderdag

Hij kwam toch nog: voor het laatste woord én een waarschuwing

BYLINE: PETER GROENENDIJK

SECTION: Nieuwsdienst; Blz. 1

LENGTH: 301 woorden



HIGHLIGHT: Op de laatste zittingsdag maakte Geert Wilders van zijn proces een
gevecht tussen het volk en de elite. ,,Namens miljoenen vraag ik u: spreek ons
vrij.''


De druk op de schouders van de rechters in de zaak-Wilders was al immens. Maar
de hoofdpersoon deed er gisteren nog een schepje bovenop. ,,Ik zeg tegen u: de
strijd van de elite tegen de bevolking zal door het volk worden gewonnen'', zei
hij, zijn blik gericht op de rechtbankpresident. ,,Dat kunt u met dit proces ook
niet keren. Wij zullen winnen. Het Nederlandse volk zal winnen. En men zal zich
herinneren wie aan de goede kant stond.''

Wekenlang was Wilders de grote afwezige in de rechtszaak rond zijn 'minder
Marokkanen'-uitspraken. Hij noemde het een politiek proces, en zag er geen heil
in om vragen van de rechtbank te beantwoorden. Maar gisteren was hij er wél. Als
elke verdachte had hij het recht op het laatste woord, en dat gebruikte hij.
Niet voor een paar minuten, zoals het in de meeste rechtszaken gaat, maar voor
een uitgebreid, politiek geladen betoog vol emotie. ,,Toen ik besloot hier
vandaag het laatste woord te voeren in het proces tegen de vrijheid van
meningsuiting, zeiden veel mensen dat het zinloos was. Dat u mij allang heeft
veroordeeld. En misschien is dat zo. Maar toch sta ik hier.''

Hij betoogde niets verkeerds te hebben gezegd.

,,Ik mag niet zwijgen.'' De belangrijkste boodschap van de PVV-leider: deze zaak
is niet slechts een strijd tussen hem en het OM. Dit proces, stelt Wilders, is
een clash tussen het gewone volk en de elite. Zo legde hij nog meer druk op de
rechters, die over twee weken een oordeel vellen. ,,Mijn stem is de stem van
velen, en u ként ze'', zei Wilders tegen de rechters. ,,Misschien is het uw
chauffeur, of uw tuinier, uw fysiotherapeut. De gewone mensen. Ik ben hun
woordvoerder, hun verkozene. Ik zeg u namens die miljoenen: spreek me vrij.
Spreek ons vrij.''

P4

Men zal zich herinneren wie aan de goede kant stond




Bekijk de oorspronkelijke pagina:

LOAD-DATE: 23 November 2016

LANGUAGE: DUTCH; NEDERLANDS

GRAPHIC: Geert Wilders in de rechtbank op Schiphol.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              27 of 149 DOCUMENTS



                              AD/Algemeen Dagblad

                           19 november 2016 zaterdag

Wees toch objectief!

SECTION: Service; Blz. 38

LENGTH: 92 woorden


Pauw en DWDD

Als kritisch krantenlezer meen ik dat het binnen de rubriek Lezersbrieven in het
AD tot een eerlijke en objectieve weergave komt van 'de mening van de
Nederlander'. Heel duidelijk bleek dat bij het onderwerp Pauw en DWDD, naar
aanleiding van een artikel van columniste Angela de Jong. Dit geschreven
hebbende, meen ik dat de onderhavige programma's allesbehalve op basis van
objectiviteit onderwerpen aan de orde stellen. Juist dát is waar wij, gewone
burgers, zo de balen van hebben.

Kees van Gilst, Rotterdam.




Bekijk de oorspronkelijke pagina:

LOAD-DATE: 18 November 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              28 of 149 DOCUMENTS



                              AD/Algemeen Dagblad

                           19 november 2016 zaterdag

Media en politici kijken weg van de problemen

SECTION: Service; Blz. 39

LENGTH: 369 woorden



HIGHLIGHT: Het pleidooi van Angela de Jong voor meer gewone mensen in
praatprogramma's, spreekt AD-lezer Harry Walstra aan. De media negeren zaken
waarover de doorsneeburger bezorgd is, stelt hij.


OPINIE


Geweldig artikel deze week van Angela de Jong ('Gewone Nederlanders aan tafel
svp', AD 16-11). Mooi dat iemand het opneemt voor de gemiddelde Nederlander. De
gemiddelde Nederlander die vaak bezorgd is over problemen zoals rond de
integratie, maar die desondanks wél tolerant en gastvrij is.



Hoezo zouden Nederlanders trouwens niet tolerant zijn? Misschien zijn ze soms
wel té tolerant. Als ik in een column van Tommy Wieringa lees dat het in een
Amsterdamse (!) sportschool mannen en vrouwen verboden wordt om gezamenlijk te
sporten...

Als ik hoor dat Paul de Leeuw zegt dat je als homoseksueel stel in bepaalde
gedeelten van Amsterdam niet meer hand in hand over straat kan: onvoorstelbaar.
Eng ook dat mannen en vrouwen in een Nederlandse sportschool gescheiden worden.


Dat lijken mij onderwerpen die maatschappelijk en journalistiek gezien óók
interessant zijn, in plaats van die enorm uitgekauwde zwartepietendiscussie.
Maar ja, gescheiden sporten en homohaat zijn meer onderwerpen voor Powned, een
zender waarop door de linkse media met dedain wordt neergekeken. Jammer dat er
vaak nauwelijks aandacht voor deze zaken is vanuit de zogeheten 'linkse' hoek.

Met Paul de Leeuw en Marc-Marie Huibregts lijkt DWDD mij een perfect medium om
de homohaat (en vooral de oorzaken daarvan) in Amsterdam in een themaprogramma
te behandelen. Maar dat zal vermoedelijk te gevoelig liggen.

Mijn idee is overigens dat de integratieproblemen onomkeerbaar zijn omdat ze
niet, of veel te laat, erkend worden. Ik vermoed dat er over vijf jaar veel meer
sportscholen zijn waar mannen en vrouwen gescheiden worden. Mede dankzij
wegkijkende politici, maar ook met dank aan veel journalisten die verzuimd
hebben hun journalistieke waakhondfunctie te vervullen.

In de oorlog werden in Amsterdam Joden en homoseksuelen opgepakt. Tegenwoordig
zijn er Amsterdamse stadsdelen waar joden en homo's niet meer veilig over straat
kunnen. In de oorlog was er censuur, waar de Nederlandse pers zich makkelijk bij
neerlegde. De laatste twintig jaar is er in meer of mindere mate sprake van
zelfcensuur.

Wat is erger? Harry Walstra, Sneek.

Onvoorstelbaar dat in ons land homo's niet hand in hand over straat kunnen




Bekijk de oorspronkelijke pagina:

LOAD-DATE: 18 November 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              29 of 149 DOCUMENTS



                              AD/Algemeen Dagblad

                           19 november 2016 zaterdag

Banger

BYLINE: ANGELA DE JONG

SECTION: Showbuzz; Blz. 32

LENGTH: 398 woorden


Wat is wijsheid? Vandaag nóg een keer iets schrijven over de behoefte aan een
breder geluid in de twee dagelijkse talkshows van de publieke omroep? Want de
discussie tussen Jesse Klaver, Maurice de Hond en Jort Kelder óver in plaats van
mét de gewone man in Pauw afgelopen woensdag bewijst glashelder mijn punt.



Of mijn pijlen weer eens richten op een ander onderwerp? Er is genoeg waarover
ik me óók opwond, de afgelopen dagen. Over Jet Bussemaker bijvoorbeeld. Onze
minister van Cultuur leeft kennelijk onder zo'n grote steen dat ze babygate rond
Q-dj Mattie Valk compleet heeft gemist en bij RTL Late Night doodleuk aan hem
vraagt: heb jij kinderen?

Of neem die Blokker-commercials met Sarah Jessica Parker. Zij blijft voor mij,
en veel andere vrouwen, altijd de vrijgevochten Carrie Bradshaw uit Sex and the
City die haar laatste dollar liever uitgeeft aan een paar schoenen dan aan eten.
Dat uitgerekend zij nu reclame maakt voor een huishoudwinkel is nog tot daar aan
toe. Maar nu ze in de nieuwste spot een gourmetstel aanprijst als 'very
gezellig' is de grens bereikt. Dat kan niet. Gourmetten, dat doen mensen als ik.
Ní­et de Carries van deze wereld.

Toen keek ik donderdagavond naar Het Instituut op NPO 1. Normaal sla ik Joep van
Deudekom en Rob Urgert vaak over, omdat ik ze met zijn tweeën niet half zo leuk
vind als in De Kwis met die andere twee cabaretiers. Maar nu rolde ik toevallig
in een item over het verschil tussen conservatieve en progressieve mensen. Goed
getimed, deze week.

Dat verschil schijnt in de hersenen zichtbaar te zijn. Ik zeg 'schijnt', want in
het programma lopen wetenschap en humor steeds door elkaar heen. Dus als die
twee zoiets roepen, weet ik nooit zeker of het nou echt klopt. Maar goed, bij
conservatieve mensen zou het emotionele brein beter ontwikkeld zijn. Dat bracht
hen op de onderzoeksvraag: is een conservatief persoon banger dan zijn
progressieve buurman?

Ze onderwierpen een stel proefpersonen aan twee testen: 30 seconden tussen de
vogelspinnen zitten en spreken in het openbaar. Ondertussen maten ze de hartslag
én ze lieten de deelnemers na afloop een cijfer geven aan hun angst. De uitkomst
van het mini-experiment: allebei de groepen bleken even bang, alleen gaven de
conservatieven dat makkelijker toe.

Tóch handig om in het achterhoofd te houden in die hele talkshowdiscussie.

Reageren? angela@ad.nl




Bekijk de oorspronkelijke pagina:

LOAD-DATE: 18 November 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              30 of 149 DOCUMENTS



                              AD/Algemeen Dagblad

                            18 november 2016 vrijdag

Wilders

SECTION: Service; Blz. 30

LENGTH: 302 woorden


De vrijheid van meningsuiting is van essentieel belang om de democratie te laten
functioneren. Je kunt de 'minder minder'-uitspraak van PVV-leider Geert Wilders
nog zo weerzinwekkend vinden, maar in onze democratie kennen parlementariërs een
hoge mate van immuniteit. Dat is een groot goed. Een volksvertegenwoordiger moet
onbevreesd heikele zaken aan de orde kunnen stellen. Opvattingen kunnen dan in
het debat worden bestreden. Het principe van verlichtingsfilosoof Voltaire ('Ik
verafschuw wat u zegt, maar ik zal uw recht om het te zeggen met mijn leven
verdedigen') mag niet te makkelijk opzij worden geschoven. En dat geldt voor
Geert Wilders net zo goed als voor andere politici. Logisch dat hij zich
teweerstelt tegen zijn vervolging.



Het is echter inconsequent dat hij niet zelf in de rechtszaal aanwezig is om
zijn vrijheid van meningsuiting te verdedigen. In plaats daarvan doet hij zijn
vervolging af als een politiek proces. Hij zegt zich er niets van aan te zullen
trekken. De rechters die over hem oordelen, maakt hij bij voorbaat verdacht.
Daarmee doet hij iets wat verdergaat dan op die avond van 19 maart 2014. Want
ook al is de vrijheid van meningsuiting voor volksvertegenwoordigers ruimer dan
voor gewone burgers, onbegrensd is die niet. Volgens het OM is Wilders schuldig
aan groepsbelediging en het aanzetten tot haat en discriminatie. Het is nu aan
de onafhankelijke rechter om te bepalen tot waar de vrijheid van meningsuiting
van politici precies gaat. Zo hebben we dat met elkaar afgesproken. Ook een
onafhankelijke rechtspraak is een essentiële voorwaarde om een democratie te
laten functioneren.

Wie zich beroept op de ene pijler van de democratie, kan niet tegelijkertijd een
andere pijler wegwuiven.

De hoge mate van immuniteit van politici is een groot goed




Bekijk de oorspronkelijke pagina:

LOAD-DATE: 17 November 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              31 of 149 DOCUMENTS



                              AD/Algemeen Dagblad

                            18 november 2016 vrijdag

Goede shows niet te snel afschrijven

SECTION: Service; Blz. 31

LENGTH: 584 woorden



HIGHLIGHT: Lezers onderschrijven de hartenkreet van columniste Angela de Jong
dat de stem van het volk bij de publieke omroep onvoldoende wordt gehoord
(Brieven 17-11). Toch maant men tot voorzichtigheid: 'Gooi goede programma's
niet te snel weg.'


angela's hartenkreet


MAX neemt de gewone burger wél serieus

'Gewone Nederlanders aan tafel svp!' (AD 16-11). Ik las het pleidooi van Angela
de Jong om Nederlandse burgers bij de NPO serieus te nemen. Wij bij MAX brengen
met Hollandse Zaken al jaren een live gespreksprogramma dat Nederlandse burgers
in alle kleuren, subculturen en lagen aan het woord laat over vele kwesties.
Hollandse Zaken wordt gemaakt volgens de traditie van Rondom 10. Dat
NCRV-programma gaf decennialang ruimte aan de Nederlandse burger over allerlei
thema's. Toegegeven, Hollandse Zaken is alleen tijdens de drie zomermaanden op
tv. Onze redactie zou graag meer afleveringen maken. De redactie ziet het als
haar hoofdopdracht dat Hollandse Zaken een spiegel van Nederland is. Daar
slaagden we ook dit jaar in, met zestien goed bekeken afleveringen. De NPO die
de burger niet serieus neemt? Als MAX-medewerker herken ik me daar niet in. Tip
voor Angela: in Rondom 10, het boek, behandel ik ook het dedain waarmee een deel
van weldenkend Nederland tegen de gewone burger aankijkt.



Cees Grimbergen, Utrecht.

Goede programma's niet om zeep helpen

Tv-columniste Angela de Jong wil graag gewone Nederlanders aan tafel bij Pauw en
DWDD. Vervolgens komt dan de aloude klacht dat de links-intellectuele elite bij
Pauw en DWDD aan tafel zit. Sorry hoor, Angela, daar ben ik het niet mee eens.
Ik heb met stijgende ergernis jouw artikel gelezen. Waarom denk je dat er zoveel
mensen naar Pauw en DWDD kijken? Mag ik het antwoord geven: omdat het zulke
goeie programma's zijn. Blijf alsjeblieft af van de paar goeie programma's die
er zijn. Ik ben wel links, beslist niet intellectueel, laagopgeleid en ik kijk
heel graag naar deze programma's. Angela, als het je niet bevalt, kijk dan niet.
Er is aanbod genoeg op tv. Normaal gesproken lees ik jouw column ook nooit. Wat
ik bedoel: dat hoeft toch ook niet. En mevrouw Shula Rijxman van de publieke
omroep, zorgt u er dan voor dat er programma's bij komen voor de mensen die zich
niet gehoord voelen. Maar ga geen goeie programma's kapotmaken.

Ria Stolk, Delft.

Wees kritisch en durf ook tegengas te geven

Het is prima om te streven naar meer aandacht voor de mening van 'gewone
Nederlanders', maar het is ook wenselijk dat het niet alleen blijft bij het
uiten van deze meningen. In een goed journalistiek gesprek, in de krant, op de
radio of op tv moet de journalist ook kritische vragen kunnen stellen over deze
meningen. Nu is het nog te vaak zo dat de interviewer al blij is dat hij de
opinie van Henk en Ingrid kan registreren, ook al uiten zij de grootst mogelijke
onzin. Meningen lijken belangrijker dan feiten tegenwoordig. Dus journalist,
lezer, kijker: wees wat kritischer met meningen en durf, gestoeld op feiten,
tegengas te geven.

A. Schröder, Rotterdam.

Prima shows werden podia voor drammers

Tv-columniste Angela de Jong herkent zich zelden in de discussie bij Pauw en
DWDD. Zij is niet de enige, denk ik. En toch zijn het geen slechte programma's.
Ik keek er in het begin ook graag naar, toen er nog sprake van was van échte
gesprekken rond een tafel. Maar in de loop der tijden is dat veranderd. Er zijn
felle discussies waarbij niet alle meningen goed tot hun recht komen. En er is
een hoog dramgehalte ontstaan. Voor en tegens over een onderwerp sneeuwen nogal
eens onder. Zou dat iets te maken hebben met het streven naar hoge kijkcijfers?
Het zijn goede programma's, maar er moet meer 'gewoon' gepraat worden door de
aanwezigen.

Willem Vizee, Tiel.




Bekijk de oorspronkelijke pagina:

LOAD-DATE: 17 November 2016

LANGUAGE: DUTCH; NEDERLANDS

GRAPHIC: 'Bij De Wereld Draait Door, het programma van Matthijs van Nieuwkerk,
is een hoog dramgehalte ontstaan.'

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              32 of 149 DOCUMENTS



                              AD/Algemeen Dagblad

                            18 november 2016 vrijdag

'Boete voor Wilders symbolisch, maar fors'

BYLINE: TOBIAS DEN HARTOG EEFJE OOMEN

SECTION: Nieuwsdienst; Blz. 4

LENGTH: 457 woorden



HIGHLIGHT: Wilders is een grens overgegaan, dus is een boete van 5.000 euro op
zijn plaats, vindt het OM. Experts noemen de geëiste straf 'verwacht' en 'fors'.
De PVV-leider had de rechtszaak kunnen voorkomen als hij een wetsvoorstel van
zijn eigen partij had opgepakt.


Proces-Wilders strafeis


Het door justitie geëiste boetebedrag van 5.000 euro voor de 'minder
Marokkanen'-uitspraak van Geert Wilders is volgens experts vooral van
symbolische waarde. Advocaat Peter Plasman: ,,Uiteindelijk gaat het maar om één
kwestie. Wordt Wilders nu wel of niet veroordeeld voor deze uitspraak?''

Volgens Plasman is het bedrag - hoe symbolisch ook - wel aan 'de forse kant'.
Justitie heeft er 'blijkbaar', zegt hij, 'een signaal' mee willen afgeven. ,,Dat
politici meer op hun woorden moeten letten dan gewone burgers.''

Gewone Nederlanders die veroordeeld worden voor discriminatie krijgen in het
ergste geval een boete van 500 tot 800 euro. Plasman: ,,Maar het OM redeneert
dus dat hun woorden ook minder impact en gevolgen hebben dan die van Geert
Wilders.''

Dat het om geld gaat en niet om een celstraf, ligt volgens hoogleraar Henny
Sackers (Sanctierecht) overigens voor de hand. ,,We hebben het niet over een
vergrijp waar vandaag de dag een gevangenisstraf bij past. Het staat niet in
verhouding tot ernstiger vergrijpen als diefstal of mishandeling.''

Wat het bepalen van zo'n eis volgens Plasman heel moeilijk maakt is dat er
weinig 'écht' vergelijkbare zaken zijn.

De advocaat vindt het 'niet passend' dat justitie deze zaak aan onder andere het
proces tegen Front National-voorman Le Pen linkt. Die kreeg voor discriminatie
een torenhoge boete van 10.000 euro. ,,Maar in Frankrijk is het strafklimaat ook
veel strenger.''

Ook de vaak aangehaalde zaak rond de onbekende Amsterdamse politicus Delano
Felter vindt Plasman 'niet vergelijkbaar'. Die lijsttrekker van de Republikeinse
Moderne Partij kreeg dit jaar 1.000 euro boete voor discriminatie van
homofielen. ,,Wilders is natuurlijk van een heel ander kaliber.''

Het wordt volgens Plasman, Sackers en directeur Cyriel Triesscheijn van 'Artikel
1' (kenniscentrum voor discriminatie) pas écht spannend om te zien hoe de
rechtbank op de eis reageert. Sackers: ,,Die zit met een groot dilemma. Want de
wet dicht politici én een ruime vrijheid van meningsuiting toe, én een grote
verantwoordelijkheid. Wat weegt het zwaarst?''

Triesscheijn hoopt dat er met een eventuele veroordeling eindelijk eens 'meer
duidelijkheid' komt over wat politici wel en niet mogen zeggen.

Mocht het tot een veroordeling komen, dan begint de heisa volgens Plasman pas
echt. ,,Want Wilders heeft al aangekondigd ní­ét te stoppen. En dat betekent dat
hij dan mogelijk nog een keer voor de rechter belandt. Een rechter, die hem in
zo'n geval als 'recidivist' zal beschouwen, en dan misschien wel een celstraf
oplegt.''

De advocaten van Wilders leggen morgen uit waarom de PVV'er vrijgesproken moet
worden. De rechter komt in december met het eindoordeel.




Bekijk de oorspronkelijke pagina: ,

LOAD-DATE: 17 November 2016

LANGUAGE: DUTCH; NEDERLANDS

GRAPHIC: Officieren van justitie Wouter Bos en Sabina van der Kallen in de
rechtbank op Schiphol.
Officieren van justitie Wouter Bos en Sabina van der Kallen in de rechtbank op
Schiphol.
Officieren van justitie Wouter Bos en Sabina van der Kallen in de rechtbank op
Schiphol.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              33 of 149 DOCUMENTS



                              AD/Algemeen Dagblad

                           17 november 2016 donderdag

Linkse elite heeft wijsheid in pacht

SECTION: Service; Blz. 29

LENGTH: 368 woorden



HIGHLIGHT: Tv-columniste Angela de Jong herkent zich zelden in de discussies bij
Pauw en DWDD. De linkse elite heeft het voor het zeggen, de gewone man staat
buitenspel. Ze raakt een gevoelige snaar: 'Onbegrijpelijk dat dit kan met
gemeenschapsgeld.'


Angela de Jong


Die irritante glimlachjes

'Tijd voor een gewoon geluid' (AD 16-11). Chapeau voor tv-columniste Angela de
Jong. Zij verwoordt precies de gevoelens die bij mij opkomen als ik naar Pauw en
DWDD kijk, inclusief de irritatie over de glimlachjes van Jeroen Pauw waarmee
hij wil laten merken dat hij zijn gast met afwijkende mening niet serieus neemt.
De VARA (Vereniging Arbeiders Radio Amateurs), ooit opgericht voor de werkende
klasse, laat zien dat zij neerkijkt op haar leden en ze niet serieus neemt.
Ondertussen krijgen Denk en Sylvana een uitgebreid podium. Waar is de balans?
Onbegrijpelijk dat dit wordt toegestaan met gemeenschapsgeld.



Marjilde Prins-Pors, Ridderkerk.

Ik erger me al heel lang

Het artikel van Angela de Jong geeft exact weer wat er in de
discussieprogramma's van de heren Pauw en Van Nieuwkerk te zien is. Het is mij
uit het hart gegrepen. Natuurlijk kan ik besluiten niet naar deze heren te
kijken, maar het is interessant te zien hoe het Nederlandse volk al jarenlang
door het politieke linkse establishment en de Amsterdamse grachtengordel
gemanipuleerd wordt. Gelukkig zijn er ook mensen die deze eenzijdige programma's
doorzien. Ik erger mij reeds lang aan beide heren en vind het onbegrijpelijk dat
deze personen met hun exorbitant hoge salarissen, betaald door ons als
belastingbetaler, zo hun gang kunnen gaan.

J.A. Jacobs Sleeuwijk.

Vriendjespolitiek

Ik ben het eens met Angela de Jong. Daarom kijk ik niet meer naar die
praatprogramma's. Rechtse 'dommigheid' moet het altijd afleggen tegen links
'intellect'. Het is altijd dezelfde club linkse 'intellectuelen' die in die
praatprogramma's haar mening verkondigt alsof ze de wijsheid in pacht heeft. Het
woord vriendjespolitiek is hier op zijn plaats.

A. Moerman-Pijtak, Den Haag.

Humberto Tan

Wat een raak artikel van Angela de Jong. Pauw en Van Nieuwkerk hebben mensen aan
tafel, die niet stukgemaakt mogen worden. De enige die al zijn gasten
fatsoenlijk behandelt, is Humberto Tan bij RTL. Maar die is zo blij met zichzelf
dat hij eerder de hoofdrol heeft dan gespreksleider is. Tijd voor goede,
professionele gespreksleiders en voor een gewoon geluid.

Hidde Bouma, Wijk bij Duurstede.




Bekijk de oorspronkelijke pagina:

LOAD-DATE: 16 November 2016

LANGUAGE: DUTCH; NEDERLANDS

GRAPHIC: Jeroen Pauw: een linkse betweter?

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              34 of 149 DOCUMENTS



                              AD/Algemeen Dagblad

                           17 november 2016 donderdag

'Links maakt alles wat enigszins conservatief is belachelijk'

BYLINE: WIERD DUK

SECTION: Nieuwsdienst; Blz. 4, 5

LENGTH: 1061 woorden



HIGHLIGHT: Kiezers in de randgemeenten en kleinere steden voelen zich genegeerd
door 'progressief Nederland'. Geen wonder dat veel blanke kiezers boos worden en
hun stem laten horen, zegt electoraal onderzoeker Josse de Voogd.


boze stemmers onderzoeker verschuiving


Waarschijnlijk kent niemand de Nederlandse kiezer beter dan 'electoraal
geograaf' Josse de Voogd (32). Als klein jongetje vroeg hij zich al af waarom
kiezers in Callantsoog bij het ene stembureau op de VVD stemden en bij het
andere op het CDA. ,,Wat bleek? In het VVD-deel van het dorp woonden veel
marinegezinnen. In het CDA-deel meer ouderen."



De Voogd, die werkt als zelfstandig onderzoeker en als docent aan de
Universiteit van Amsterdam (UvA), maakte van onderzoek naar kiespatronen zijn
specialisatie. En hij komt tot opmerkelijke conclusies: ,,Weet je waarom links
telkens de landelijke verkiezingen verliest? Omdat zij zich richten op de
inwoners van de grote steden: rijke blanken in de binnensteden en allochtonen in
de armere wijken. Maar de grote steden vertegenwoordigen slechts een klein deel
van de stemmen. Potentiële PvdA-kiezers wonen in de randgemeenten en kleinere
steden: in Tiel en Oosterhout, Vlaardingen, Etten-Leur. Daar worden verkiezingen
gewonnen. De VVD begrijpt dat, dat is de partij van die kleine gemeenten en de
suburbs, de voorsteden."

Het is een zondagavond in een rustige wijk in Utrecht. De Voogd legt een kleine,
door hem getekende landkaart van Nederland op tafel. Hij legt een lineaal scheef
over de kaart: van linksboven naar rechtsonder, met ruwweg de A2 als
scheidslijn. ,,Het deel rechts, het noordoosten, is politiek stabiel. Maar in de
randgemeenten van het linkerdeel, het zuidwesten, woedt een politieke veenbrand.
Daar lopen de kiezers massaal over naar de PVV en soms naar de SP."

Focussen

Wat in die regio's gaande is, zegt De Voogd, de onvrede die er heerst, dat wordt
in Den Haag en door sommige collega-onderzoekers slecht begrepen. ,,Dat komt
doordat zij focussen op twee groepen: de hogere en de laagste inkomens in de
grote steden. Waarom? Omdat die politici en wetenschappers meestal zelf in de
steden wonen. Dan denk je al gauw dat heel Nederland zo is. Ze gaan er ook
vanuit dat heel Nederland multicultureel is. Maar dat is niet zo. De Nederlandse
bevolking is veel witter dan men veronderstelt."

Kiezers in die 'witte' randgemeenten zijn vaak links-conservatief:
sociaal-economisch links, maar in cultureel opzicht behoudend: ze willen minder
immigratie en staan wantrouwend tegenover de islam. De multiculturele
samenleving houden ze het liefst buiten de deur.

,,Het is een politieke zuil die door geen enkele partij wordt bediend", zegt de
Voogd. Dit zijn de 'ontevredenen', de burgers die zich niet meer met de
gevestigde orde identificeren. In de VS zouden ze waarschijnlijk op Donald Trump
hebben gestemd. In Nederland zijn ze recent ontdekt door PvdA-dissident Jacques
Monasch. De Voogd: ,,Zij zien het wegtrekken van de industrie en het verlies van
banen, het verloederen van relatief nieuwe wijken in steden als Almere, de komst
van weer nieuwe moslimimmigranten. En ze zien PvdA-voorzitter Hans Spekman, die
een slobbertrui draagt omdat hij denkt dat dat volks is. Maar deze mensen met
een modaal inkomen werken vaak in geüniformeerde banen: in de beveiliging, de
zorg, als politieman. Zo'n slobbertrui dragen linkse, intellectuele types aan de
universiteiten. Daar herkennen zij zich niet in. Wilders heeft niet voor niets
altijd een pak aan: het straalt gezag uit."

De 'kloof', waarover zo vaak wordt gepraat, is reëel, zegt De Voogd. En zij
openbaart zich vooral in die randgemeenten. ,,Die kloof wordt in stand gehouden
door politiek-correct denken dat door grote delen van de bevolking niet wordt
gedeeld. Dat gedachtegoed heeft bezit genomen van het bestuur, de ambtenarij, de
universiteiten, de media, de kunsten, het zit overal."

De vertegenwoordigers van die bevoorrechte klasse hebben het contact met de
kiezers in andere delen van Nederland verloren, meent De Voogd. ,,Ze kijken op
hen neer. Zij zien in de grote steden de armoede en de achterstand onder de
allochtonen en denken: wat lopen die blanke middengroepen in de middelgrote
stadjes nou te zeiken over een paar procent minder?"

Hobby's

Hij vindt die houding 'polariserend'. ,,Vanaf de jaren 70 is de hoogopgeleide
klasse haar hobby's gaan najagen: multiculturalisme, diversiteit, globalisme,
kosmopolitisme. De 'gewone' man heeft daar helemaal niks mee. Die vindt, net als
ik, Nederland een van de beste landen ter wereld. Die wil niet telkens worden
gekapitteld omdat hij zich tegen een azc verzet, of omdat hij bang is voor de
radicale islam, of te horen krijgen dat hij 'racistisch' is omdat hij Zwarte
Piet wil behouden."

De ontevreden burgers over wie De Voogd het heeft - wit, provinciaal, boos -
lijden onder de globalisering. Ze zitten vast in slecht betaalde, onzekere
banen, zijn vaak gescheiden, wonen in Vinex-wijken. Die PVV- en SP-stemmers
hoorden ooit bij de PvdA of stemden in het zuiden op de KVP. ,,Als het CDA een
charismatische, katholieke lijsttrekker had met conservatieve standpunten, dan
wonnen ze die PVV-stemmen in Brabant en Limburg weer terug. En zodra links op de
zorgen van deze mensen inspeelt, zie je dat ook zij stijgen in de peilingen.
Maar linkse leiders krijgen hun partijkader van kosmopolitische
multiculturalisten niet mee."

Internationaal ziet hij de 'tweederangs blanken' (die vaak in de conservatieve
Russische president Vladimir Poetin een nieuwe 'wereldleider' zien) in
Oost-Europa, in Frankrijk, Duitsland en de VS in verzet komen. Zij pleiten voor
het sluiten van de grenzen en een meer nationalistische agenda. In Nederland
heerst dit sentiment eveneens. Hier ontstaat de opmerkelijke situatie dat
'rechts oneindig verkiezingen wint in wat in wezen een heel links land is'.

De Voogd maakt zich zorgen over die ontwikkeling, die potentieel explosief is.
,,Nederland is internationaal gezien een paradijs. Hier bestaat een unieke
combinatie van egalitarisme en individualisme. Maar kleine groepjes
ontevredenen, die worden omarmd door links, eisen veel aandacht op: de
anti-zwartepietactivisten, de voorstanders van die diversiteitsidiotie, boze
moslims. Links moet zich herbezinnen. Alles wat enigszins conservatief is, wordt
door hen belachelijk gemaakt. Stop daarmee, het werkt polariserend. Ze zouden
moeten zeggen: wees trots op Nederland. Beter is het nergens."

De verkiezingen worden gewonnen in de randgemeenten en kleinere steden

De Nederlandse bevolking is veel witter dan veel partijen veronderstellen




Bekijk de oorspronkelijke pagina: ,

LOAD-DATE: 16 November 2016

LANGUAGE: DUTCH; NEDERLANDS

GRAPHIC: ,,De ontevredenen zien PvdA-voorzitter Spekman die een slobbertrui
draagt omdat hij denkt dat dat volks is'', zegt Josse de Voogd.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              35 of 149 DOCUMENTS



                              AD/Algemeen Dagblad

                           16 november 2016 woensdag

Gewone Nederlanders aan tafel svp

SECTION: Nieuwsdienst; Blz. 3

LENGTH: 582 woorden



HIGHLIGHT: Tv-columnist Angela de Jong herkent zich zelden in de discussies bij
Pauw en DWDD. De links-intellectuele elite heeft het er voor het zeggen. Veel
mensen voelen zich niet meer vertegenwoordigd door tv en politiek.


Publieke omroep


Met stijgende verbazing heb ik maandag het gesprek tussen Shula Rijxman en
Matthijs van Nieuwkerk in De Wereld Draait Door gevolgd. Met stijgende ergernis,
beter gezegd. Rijxman, bestuursvoorzitter van Nederlandse Publieke Omroep, pleit
na de 'onverwachte' overwinning van Trump in Amerika voor het laten horen van
meer en andere geluiden bij de Nederlandse Publieke Omroep. En wat zegt Matthijs
van Nieuwkerk vervolgens bloedserieus? Dat daar misschien een rol ligt voor
Frans Bauer.



Pats, weer zo'n vooroordeel. Als je van Frans Bauer bent dan ben je natuurlijk
laagopgeleid en stem je PVV. Vooruit, dan geven we hem een programmaatje erbij
en klaar weer. Maar zo eenduidig is het natuurlijk niet. Om mezelf als voorbeeld
te nemen: ik zing Heb je even voor mij woord voor woord mee, haat Bananasplit,
ben hoogopgeleid, heb een goede baan, stem geen PVV en toch maak ik me zorgen om
Nederland. En schud ik vaak mijn hoofd als ik naar programma's als DWDD en Pauw
kijk. Waarom? Omdat ik me zelden in de discussies daar herken.

Als het in Pauw gaat over de afschaffing van Zwarte Piet bij RTL zitten daar
vier, vijf mensen aan tafel die dat hoog tijd vinden. De ene persoon die nog
durft te zeggen dat hij er moeite mee heeft, wordt nog net niet gelyncht.

Toegegeven, het was niet het beste optreden van VVD-fractieleider Halbe
Zijlstra, maar hij had het tegen die overmacht nooit gewonnen. Terwijl hij de
mening verkondigt van meer dan tachtig procent van de Nederlanders. Is het dan
vreemd dat die overgrote meerderheid zich niet meer vertegenwoordigd voelt door
de tv en politiek in dit land?

Rottenberg

Nog een voorbeeld: Trump vorige week in De Wereld Draait Door. Twee avonden lang
zaten daar allerlei bekende koppen aan tafel die stomverbaasd waren en hun
afschuw uitspraken over hem. Amerika was gek geworden. Jort Kelder, die nog een
dappere poging deed om uit te leggen waar de sympathie daar voor Trump vandaan
kwam, werd fel geattaqueerd door Felix Rottenberg. Kelder sprak met veel te veel
respect over Trump, vond hij. Want het is een racist. En een vrouwenhater.
Klaar. Laten we vooral geen poging doen om te begrijpen waarom al die Amerikanen
zo teleurgesteld zijn dat ze hun laatste hoop op iemand als Trump vestigen.
Terwijl: voor wie Jensen kiest voor Amerika heeft gekeken, was die overwinning
van de oranje brulboei helemaal niet zo verrassend.

Dan Pauw, afgelopen vrijdag. Daar zat een stel gewone Nederlanders aan tafel,
die zichzelf hadden gemeld bij de talkshow. Omdat ze teleurgesteld zijn in het
eenzijdige geluid dat ze krijgen voorgeschoteld. Maar hij zette hen tegenover
Pechtold, de beste debater van ons land. Bepaald geen eerlijke strijd. En dan
heb ik het nog niet over de vaak neerbuigende toon van Pauw en smalende
glimlachjes bij hem, Pechtold en andere gasten. Ik zag ze denken: och, die
gekkies.

Maar dat die mensen het soms slecht verwoorden, hun ongenoegen niet altijd
kunnen staven met cijfers of een afwijkend uiterlijk hebben, wil niet zeggen dat
ze dom zijn en asociaal of per definitie ongelijk hebben.

Gastenbeleid

Echt, er is nog een wereld te winnen bij de NPO. Dat kan door een nieuwe,
rechtsere talkshow. Maar liever nog door een meer afgewogen gastenbeleid bij de
twee meest beeldbepalende praatprogramma's in plaats van de overbekende
links-intellectuele coterie die er vaak zit. En daar heeft Frans Bauer helemaal
niets mee te maken.

Ik zag Pauw, Pechtold en anderen denken: och, die gekkies




Bekijk de oorspronkelijke pagina: ,

LOAD-DATE: 15 November 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              36 of 149 DOCUMENTS



                              AD/Algemeen Dagblad

                            14 november 2016 maandag

Roestbak op wielen

SECTION: Sportwereld; Blz. 4

LENGTH: 343 woorden


Column


Tijdens Luxemburg-Nederland zapte ik naar Ziggo. Loerde naar Max Verstappen. Het
leek ingegeven door het chauvinisme dat het Nederlands elftal bij mij niet meer
oproept. Maar het was vooral de zucht naar het zien van klasse.



Oranje is Jan Modaal. Arjen Robben, dat scheelde wel, maar hij raakte
geblesseerd. Daarover moeten we niet zeuren. Die man is 32, calculeer gewoon in
dat hij maar 1 op de 3 wedstrijden zal meedoen. In die tijdspanne presteert hij
beter dan pakweg Bas Dost in zes wedstrijden. Waarbij ik de verwachting
uitspreek dat Dost vast geen zes hele wedstrijden meer zal spelen voor het
Nederlands elftal. Zelfs tegen Luxemburg mag een bondscoach de wedstrijd niet
beginnen met zo'n spits. Dost is, net als Luuk de Jong, een invaller.

Wie er dan had moeten staan nu Vincent Janssen er niet was? Robin van Persie.
Een uurtje. Sluw, technisch gaaf, nog niet helemaal op. Oranje is in transitie.
Robben, Sneijder èn Van Persie hebben hun nut nog voor Oranje. De ene keer is
het een ouwetje dat de doorslag geeft, zoals Sneijder tegen Zweden, de andere
keer is het een jonkie, zoals gisteravond Memphis.

Op het kletsnatte circuit in Brazilië reed Max' bolide gestroomlijnd rondjes.
Ongeveer op het moment dat Oranje klaar was, sloeg het noodlot toe. Max die
tweede had gelegen moest opnieuw beginnen. In de laatste vijftien rondjes
ging-ie van plaats 13 naar plek 3. Niet normaal. Vertaald naar voetbal was Max
Verstappen Robben, Sneijder en Van Persie - de jongere versies van ze - in één
persoon. Nog waarschijnlijker is dat Max zijn sport domineert zoals Cruijff en
Maradona dat ooit op een voetbalveld deden.

Nadat Max als derde was gefinisht, zapte ik naar Nederland 1. Ik zag de
slechtste actie van Joshua Brenet terug. En tijdens een interview voelde Arjen
Robben aan zijn bovenbeen. Niet dat we iets te zoeken hebben in Rusland, maar
het zou razend knap zijn als deze roestbak op wielen zich kwalificeert voor het
WK voetbal in 2018.

Bas Dost zal geen zes hele wedstrijden voor Oranje meer spelen




Bekijk de oorspronkelijke pagina: ,

LOAD-DATE: 13 November 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              37 of 149 DOCUMENTS



                              AD/Algemeen Dagblad

                           12 november 2016 zaterdag

Klaverjassen in Alanya

BYLINE: EGBERT JAN RIETHOF

SECTION: Magazine; Blz. 42, 43, 44, 45, 47

LENGTH: 1438 woorden



HIGHLIGHT: Lekker weer, stamppot, gezelligheid: niet zo gek dat Nederlanders
graag een paar weken - of maanden - aan de Turkse Rivièra zitten. Het is er nog
mooi ook.


Alanya, Alanya, Alanya... Nergens schenken ze zulke fijne ranja. In een gang van
het hotel loopt Amsterdammer Frans van Aalderen (69) galmend te zingen. Hij is
pensionado en weduwnaar, net gearriveerd, vertelt hij, en zal tot de kerst
blijven. Zijn stem is als een megafoon. ,,Dan moet ik thuis me harses weer even
laten zien, anders worden me kinderen onrustig. En eind januari ben ik weer
terug, lekker man. En eind mei weer naar Mokum. Dan wordt het mij te heet
hier.''

Alanya is de stad die de Romeinse heerser Marcus Antonius 32 voor Christus
cadeau gaf aan zijn nieuwe echtgenote Cleopatra, koningin van Egypte. Het 2,4
kilometer lange zandstrand aan de westelijke baai heet dan ook Kleopatra Plaji.
Vandaag, een uitbundige najaarsdag (25 graden), liggen maar weinig Cleopatra's
in de ligstoelen van hotel Grand Okan. Het toerisme in Turkije heeft het
moeilijk. Dat heeft z'n voordelen: er heerst rust als in een stiltecoupé van de
NS.



Aan de zwembadbar in de achtertuin zit hotelmanager Amanda, een Britse met een
Turkse echtgenoot. ,,Het is erg voor de gewone man en vrouw hier'', vertelt zij.
,,Bijna iedereen is direct of indirect van het toerisme afhankelijk. Gelukkig
zijn de ouderen er wel. Die blijven gewoon komen.''

Amanda doelt op de overwinteraars uit noordelijke streken, ook Nederlanders, van
wie er velen een paar maanden verblijf houden in hotels als Grand Okan. Hier
kent zij ze allemaal persoonlijk en, vertelt ze, ze zien haar als een
moederfiguur. ,,Er is sociale samenhang. We zijn een grote familie.'' Je houdt
niet van in de zon liggen? Genoeg te doen vriend. Het is de strekking van de
woorden die Frans van Aalderen de volgende morgen over de ontbijttafel brult.
,,Alanya is meer dan een strand en een paar winkelstraten. In een halfuur zit je
in de bergen, makker.''

En zo is het. Een korte autorit en er komt al een uitzicht dat de adem beneemt.
De stad wordt in tweeën verdeeld door een uitloper van het Taurusgebergte, een
rotsige kaap die hoog en ver in het doorzichtige turquoise van de Middellandse
Zee steekt. Erop een gaaf gebleven middeleeuwse muur met kantelen die Alanya
Kalesi (Kasteel) omringt en ook de lager gelegen oudste huizen van de stad. Naar
het oosten en het westen ligt Alanya aan twee baaien.

De grote hotels langs de kustboulevards wijzen op massatoerisme, maar hier, en
zeker dieper de Taurus in, ligt een andere wereld, één waar de jaren 60
voortduren. In het dorpje Mahmutseydi, 30 kilometer landinwaarts en al op 1.200
meter boven zeeniveau, staat een sierlijke moskee uit de 13de eeuw. Sander Haas
(39) uit het Limburgse Maria Hoop, staat aan de voet van het slanke juweel
omhoog te turen, camera in de aanslag. Dan hoort hij een bekend geluid: de licht
opgewonden stem van Rachelle Baumans uit Bunde (39). Zijn vriendin. Zij is in
hevige discussie met de man die toiletten bewaakt. Hij wil twee Turkse lira (62
cent), Rachelle is bereid er één te overhandigen.

Even later zegt Rachelle, afgekoeld: ,,Mooi hier, hè. We zijn in KuÅYadasi en
Side geweest, maar Alanya is het voor ons. Je kunt hier meer doen dan op het
strand liggen. En het is altijd mooi weer.'' Sander: ,,En alles is goedkoper.
Kleren bijvoorbeeld.'' Maar die toiletten dan? Rachelle met enige zelfspot:
,,Dat ging om het principe.''

's Avonds in Bistro Floyd dreunt André Hazes vanuit krachtige luidsprekers.
Frans van Aalderen zit met wat leeftijdgenoten te klaverjassen; zijn stem drukt
André Hazes af en toe weg. Dit is klein Nederland: op de menukaart prijken bami
rames speciaal, broodje kroket en portie saté. Er zijn stamppotavonden en andere
Nederlandse themafeesten.

Het merendeel van de terraszitters komt uit het lage land bij de zee, maar
Scandinaviërs en Turken hebben het hier ook best naar hun zin. Floyd Kiliç,
geboren in Turkije, kwam als kleine jongen naar Nederland, maakte het in de
horeca en begon in 1990 in Alanya een Hollandse bistro. Na ettelijke
verhuizingen zitten hij en zijn Nederlandse vrouw Leonie 26 jaar later in een
monumentaal pand met grote tuin. ,,Toen woonden er 20.000 mensen in het centrum,
nu 100.000. Toch is het nog steeds een gemoedelijk dorp, Alanya. Iedereen kent
elkaar, ik zweer het je.''

In de verte zitten Rachelle en Sander achter een bord friet met een sateetje; er
zijn ook bekende gezichten uit Grand Okan. De sfeer is vriendelijk en relaxed,
er wordt gehost noch gebrald. ,,Ik heb nooit minder dan vijftien uur per dag
gewerkt'', zegt Floyd. ,,Een groot succes, deze tent. Nederlanders die Alanya
bezoeken, komen meestal terug.''

,,Staan! Zingen! Hophophop!'' roept Arie. Iedereen staat op in de grote
safari-jeep en zingt wuivend met de armen mee met de muziek die Arie uit de
luidsprekers laat schallen, alsof ze een concert van de Toppers bijwonen. Arie
heet eigenlijk Mehmet, maar de Nederlanders noemen hem Arie Safari. Drie jeeps
scheuren over de bergwegen langs diverse bezienswaardigheden. Af en toe halen de
chauffeurs elkaar in op de bochtige wegen en van Arie moet iedereen dan weer
opstaan en zwaaien naar de andere toeristen. ,,Fun in the sun!''

Gezapig is het in elk geval niet. Het is bovendien een prima manier om nog meer
van de omgeving van Alanya te zien.

Sapadere is weer zo'n lieflijk dorp. De moskee heeft een helderblauwe spits en
de bewoners zijn bezig met hun dagelijkse arbeid, zoals het kweken van zijde.
Wie wil, en dat zijn maar weinig van de safarigangers, eigenlijk alleen de
Nederlanders, kan in een soort modelhuis meekijken hoe de bewoners dat doen: de
zijderupsen zitten in een terrarium en spinnen zich geleidelijk tot een cocon.
De kweker wikkelt op zeker moment de draad ervan af. De cocon zou een vlinder
moeten worden, maar dat komt er niet van.

De bewoners serveren pistachenoten en stukjes granaatappel. Arie komt even
kijken; als hij niet in de jeep zit, is hij rustig en innemend. Het is tijd voor
de kloof, de Sapadere Kanyonu, zegt hij. Het blijkt een spektakelstuk: 75 meter
stijgen over een 500 meter lang smal plankier. Aan weerzijden verrijzen de
machtige rotswanden, water stort zich onder de voeten van de klimmende bezoekers
de andere kant op. In de berm groeit laurier en tijm, Arie biedt de Nederlanders
een blaadje, respectievelijk takje aan - alsof hij zich verontschuldigt voor
zijn beroepsmatige kabaal. Halverwege het plankier staan op een rotsplateau wat
bankjes. Turkse thee, çay, wordt klaargemaakt in glazen potten die op een
houtoven staan. Een vredig intermezzo.

Een mix van vakantiegangers en overwinteraars zit 's avonds aan tafeltjes bij
het hotelzwembad. Diddy Nijhoff (72) zegt wat Amanda al eerder zei: de
overwinteraars, die van oktober tot mei de helft van het hotel bezetten, zijn
'een grote familie'. Iedereen, ook als hij of zij voor het eerst komt, wordt
opgenomen, en als iemand onverwacht een dag onzichtbaar is, gaat Amanda op
onderzoek uit. ,,Niks is verplicht, hoor. Maar kijk, hier zitten mensen bij
elkaar die in Nederland eenzaam in een flatje zouden hebben gezeten. Hier heb je
weinig kosten, mooi weer en gezelschap. Wat wil je meer?''

De buitenlanders die in Alanya rondhangen, zijn beslist niet alleen
pensionado's. Sandra en Peter Dijkstra (52 en 58) komen jaarlijks twee keer twee
à drie weken. Peter, buschauffeur: ,,Later gaan we hier wonen, zeker weten. Hier
is gastvrijheid, humor.''

Waarna ook hij weer eens over 'de grote familie' begint.

Daar komt Frans van Aalderen aan. Hij slaat iedereen te hard op de schouders en
gaat aan de bar een praatje maken met de ober. Later komt hij nog langs en
buldert: ,,Je bent hier nooit klaar, makker. Ga morgen eerst eens naar de Rode
Toren, in het Kalesi.''

Het Kasteel is eigenlijk een stad vol vervallen tempels, kerken, waterputten en
herenhuizen en, lager op de helling, kleine woningen aan smalle straten. Aan de
voet bewaakt de achthoekige Rode Toren - Kizil Kule - de oude haven, het icoon
van Alanya. Ooit deel van de versterkingen rond de tot voor kort nog zo kleine
stad - in 1925 had Alanya nog 4.000 inwoners, nu in totaal 140.000 - staat hij
daar omhuld door zijn rode gloed. Sultan Alaaddin Keykubat liet de toren bouwen
in de 13de eeuw, meldt een infopaneel. Verderop leiden paden over afbrokkelende
versterkingen naar een antieke scheepswerf. Aan de andere kant lonken de
terrassen. Wat te kiezen, zo midden in het goede leven van Alanya?

'Alanya is meer dan een strand en een paar winkelstraten. In een halfuur zit je
in de bergen'

'Hier zitten mensen bij elkaar die in Nederland eenzaam in een flatje zouden
hebben gezeten'

'Je bent hier nooit klaar, makker. Ga morgen eerst maar eens naar de Rode Toren,
in het Kalesi!'




Bekijk de oorspronkelijke pagina: , , , ,

LOAD-DATE: 11 November 2016

LANGUAGE: DUTCH; NEDERLANDS

GRAPHIC: Terrasje pakken met bier en waterpijp.
Blik op de stad vanuit de kasteeltoren.
Ruige natuur in de buurt van het dorp Sapadere.
Vanaf het hooggelegen kasteel kijk je kilometers de Middellandse Zee op.
Van het middeleeuwse kasteel van Alanya zijn een toren en de muur goed bewaard
gebleven.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              38 of 149 DOCUMENTS



                              AD/Algemeen Dagblad

                           12 november 2016 zaterdag

Winst Trump bewijst het: niet iedereen verdient stemrecht

BYLINE: RON SCHAAP, LEIDEN.

SECTION: Service; Blz. 39

LENGTH: 214 woorden



HIGHLIGHT: 'Wat in de VS gebeurde, krijgt hier navolging' (Brieven 10-11).
Donald Trump wordt president van de Verenigde Staten.


Brief van de dag

De belangrijkste conclusie die getrokken kan worden na de winst van Trump, is
dat het veel kiezers blijkbaar ontbreekt aan voldoende kritisch denkvermogen.
Donald Trump zelf behoorde al vanaf zijn jeugd tot de gefortuneerde bovenlaag,
met een vader die vastgoedmagnaat was. Trump had ook nooit bijzondere affectie
met de gewone werknemer. Jarenlang konden Amerikanen op tv aanschouwen hoe hij
in zijn eigen tv-show The apprentice hardwerkende stagiaires afsnauwde en met
genoegen ontsloeg en ook nog een trap na gaf.

Hoe kunnen zijn volgelingen - kwade, gewone burgers met slechte of geen banen
als we op de analyses afgaan - nu denken dat deze pestkop die ook nog steeds
zijn eigen zakenimperium bezit, zich opeens voor de belangen van de gewone man
zou gaan inzetten? Nota bene Trumps partijgenoten, de Republikeinen, hebben zich
altijd fel verzet tegen redelijke salarissen en arbeidsvoorwaarden voor
iedereen!

Ik heb geen enkel mededogen met deze kiezers als over een aantal jaar Amerika
door het putje gaat. Men heeft het aan zichzelf te danken. Echter, om zulke
toestanden in ons land te vermijden, is het wenselijk dat niet iedereen zomaar
stemrecht krijgt. De grote filosoof Nietzsche vond dat ook. Achteraf moeten we
hem gelijk geven.




Bekijk de oorspronkelijke pagina:

LOAD-DATE: 11 November 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              39 of 149 DOCUMENTS



                              AD/Algemeen Dagblad

                           12 november 2016 zaterdag

Zo treurig wat we in ons lichaam proppen

SECTION: Service; Blz. 39

LENGTH: 302 woorden



HIGHLIGHT: Een briefschijfster beklaagt zich over de recepten van Janny van der
Heijden die dagelijks in het AD staan. Ze zouden te ingewikkeld zijn. Thuiskoks
reageren.


recepten


Klaagster heeft gelijk

Lezeres Conny Hendriks vraagt zich af of zij de enige is die de recepten van
Janny van der Heijden die dagelijks in het AD staan, te ingewikkeld vindt
(Brieven 10-11). Ik sluit mij bij haar mening aan.



Cis van den Bosch, Maassluis.

Ze zijn prima te bereiden

'Kan het wat simpeler?' (Brieven 11-11). Ik vraag me af wat briefschrijfster
Conny Hendriks in haar keukenkastjes heeft staan, als ze 'heel veel
boodschappen' moet doen om de recepten van Janny van der Heijden te maken. Ik
kijk even snel in een paar opgeslagen recepten en kom 'exotische' producten
tegen als wortel, ui, knoflook, tomatenblokjes uit blik, gehakt en - o jee -
chorizo. Als de recepten dan echt te ingewikkeld zijn voor 'de gewone man of
vrouw', dan bevestigt dit alleen maar mijn gevoel van treurnis. Dezelfde
treurnis die mij bekruipt als ik wel eens bekijk wat die gewone man of vrouw in
zijn of haar winkelkarretje gooit en dus ook in het lichaam propt: dozen met
wereldgerechten, diepvriespizza's en allerhande light-producten. Men is 'gezond
bezig', er staat immers een vinkje op de verpakking. Daar zijn ze van overtuigd.
Mijns inziens zijn de recepten van Janny zeer goed te volgen en juist met
verbazingwekkend weinig ingrediënten te bereiden. Dat verbaast me nog het meest.
Dus om antwoord te geven op Hendriks' vraag of zij de enige is die daar last van
heeft, moet ik antwoorden dat ik dat niet weet, maar dat í­k daar in elk geval
geen last van heb.

D.G.A. Bos, Den Haag.

Graag wat eenvoudiger

Ik ben het eens met briefschijfster Hendriks. Ik had hoge verwachtingen van
Janny, maar haar recepten zijn allemaal veel te ingewikkeld voor iemand die 's
avonds nog een leuke en lekkere maaltijd op tafel wil zetten. Dus Janny, graag
wat simpeler.

Carla Barwegen, Rotterdam.




Bekijk de oorspronkelijke pagina:

LOAD-DATE: 11 November 2016

LANGUAGE: DUTCH; NEDERLANDS

GRAPHIC: Over de recepten van Janny van der Heijden zijn de meningen verdeeld.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              40 of 149 DOCUMENTS



                              AD/Algemeen Dagblad

                           12 november 2016 zaterdag

Piet

SECTION: Showbuzz; Blz. 32

LENGTH: 404 woorden


Angela kijkt tV


Het is op tv een doorlopend Sinterklaasjournaal deze dagen. Het ene moment staat
burgemeester Edo Haan met razende reporter Jeroen Kramer te praten over de
stoomboot en de liedjes die het shantikoor inzet zodra Sinterklaas van boord
stapt. Eén keer zappen en hij staat tegenover verslaggever Hans Schutte van RTL
Nieuws, waar het gaat over beveiligingspoortjes, demonstranten en tassen die
doorzocht kunnen worden.



Welkom bij hét kinderfeest van het jaar. Of wat er nog van over is.

Ik weet het niet meer. Als ik eerlijk ben, voelt het inmiddels als een politiek
statement om mijn kinderen naar het Sinterklaasjournaal te laten kijken. Alsof
ik het óók de gewoonste zaak van de wereld vind dat Zwarte Piet ineens wit is.
Of gebloemd. Of een gezicht heeft als een schilderij van Mondriaan. Terwijl
Zwarte Piet voor mij gewoon roetzwart hoort te zijn.

Maar als je dat tegenwoordig nog durft te zeggen, word je belaagd bij Pauw aan
tafel, ben je 'Henk en Ingrid', of lijk je ineens te horen bij de enge
Nederlandse Volksunie die gaat demonstreren bij de intocht vanmiddag, net als de
lui van Kick Out Zwarte Piet.

Maar ik ben geen racist. Net zo min als het gros van de andere mensen die moeite
heeft met de veranderingen die er nu doorheen geramd worden bij het
Sinterklaasjournaal, op Nickelodeon, op RTL 4. Ik koester enkel de herinneringen
aan het sinterklaasfeest van mijn jeugd, en wil dat graag doorgeven aan mijn
kinderen. Mét een kindervriend die door de schoorsteen komt om de schoenen te
vullen, en aan wie je niet kunt zien dat het eigenlijk de buurman is. Of de man
van de juffrouw op school. Of die ene acteur. Want dat krijg je met zo'n witte,
gele of roetveeg Piet. En dan is het sprookje voor kinderen definitief kapot. Ik
zie het gebeuren thuis.

In het Sinterklaasjournaal is Dieuwertje Blok even opgewekt als anders. Ze zoekt
contact met Sinterklaas op de stoomboot. Terwijl ze praten, loopt zoals
gewoonlijk achter zijn rug de boel in de soep en dreigt de intocht in gevaar te
komen.

De werkelijkheid is dat hij vanmiddag keurig op tijd aanmeert in Maassluis. En
dat er tussen de zwaaiende kinderen op de kades twee soorten mafkezen staan, met
als enige doel het feestje grondig te verpesten. En dat niemand het meer weet.

Vroeger klopte mijn hart deze periode vol verwachting. Tegenwoordig houd ik mijn
hart met beide handen vast.

Reageren? angela@ad.nl




Bekijk de oorspronkelijke pagina: ,

LOAD-DATE: 11 November 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              41 of 149 DOCUMENTS



                              AD/Algemeen Dagblad

                            11 november 2016 vrijdag

Wat in VS gebeurde, krijgt hier navolging

SECTION: Service; Blz. 31

LENGTH: 260 woorden



HIGHLIGHT: Wat slechts weinigen voor mogelijk hielden, is gebeurd: Donald Trump
wordt de volgende president van de Verenigde Staten. Lezers trekken parallellen
met Nederland: 'Dat gebeurt er als het volk wordt genegeerd.'


Trump


Ik hoor Wilders-geluiden

'Het tijdperk Trump' (AD 10-11). Ook in de VS zien we het 'Pim Fortuyn-effect'.
Links Nederland begint zich hier nu ook achter de oren te krabben. Zullen ze het
begrijpen, of denken ze dat dit hier niet gebeurt? Bij sommige politici hoor ik
toch ineens wat Wilders-geluidjes.



Wim Minkels, Soest.

Genoeg van gekonkel

Het wordt tijd dat we ophouden met dat gehuil van media en BN'ers omdat Clinton
verloren heeft. In 1980 was men ook ongerust, maar Reagan is een van de beste
naoorlogse presidenten gebleken. Het is trouwens een verademing om de
verkiezingen te volgen via CNN, in plaats van bij de linkse, bevooroordeelde
Nederlandse pers. Wat in de VS is gebeurd, gaat hier ook gebeuren. Nederland is
het spuugzat; al het gekonkel, gedraai en het volk paaien met valse
verkiezingsbeloften. Actueel voorbeeld: het Oekraïne-referendum. Nee is gewoon
Nee!

Ruud Bosschieter, Gouda.

God zegene het land

Trump als president: God bless America!

E. van den Brink, Amersfoort.

Afrekening met elite

Via de verkiezing van Trump tot president rekent de burger af met de Amerikaanse
versie van onze grachtengordelelite. De gewone burger heeft gesproken, net zoals
eerder in Engeland met de Brexit. Ook hier zal volgend jaar afgerekend worden.
Samsom, Pechtold, Rutte en consorten zullen nu meer rekening moeten houden met
de wens van die gewone burger.

Chiel Schaap, Zoetermeer.

Wereld verliest Obama

De grootste verliezer van de presidentsverkiezingen is de wereld: we raken Obama
kwijt.

W. Rhebergen, Hoevelaken.




Bekijk de oorspronkelijke pagina:

LOAD-DATE: 11 November 2016

LANGUAGE: DUTCH; NEDERLANDS

GRAPHIC: President Reagan en echtgenote Nancy.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              42 of 149 DOCUMENTS



                              AD/Algemeen Dagblad

                            11 november 2016 vrijdag

Lezersbrieven

SECTION: Service; Blz. 30

LENGTH: 1025 woorden


Intocht Sint

Honderden agenten voor een kinderfeest...

Sinterklaas én Zwarte Piet komen morgen aan in Nederland. Duizenden hartjes gaan
sneller kloppen. Met z'n allen voor de buis wanneer de boot van Sinterklaas
afmeert in Maassluis. Detailhandel Nederland kijkt ernaar uit. Het is feest.
Nee, het wás feest. Het is nu een 'risicowedstrijd' geworden. Honderden
politiemannen op de been om voor- en tegenstanders van dit kinderfeest uit
elkaar te houden. Eigenlijk had ik me al gedistantieerd van enige reactie op dit
onderwerp. Maar toen ik dí­t in de krant las stonden mijn spaarzame nekharen
rechtovereind. Zo veel politie om een traditioneel kinderfeestje door te laten
gaan. Belachelijk!



Victor Kammeraat, Gouda.

Zorg voor ouderen

Een knuffel op zijn tijd doet echt wonderen

'Oudjes is betuttelend' (Brieven 10-11). Als ik mensen gekwetst heb met mijn
uitspraak over 'oudjes' in een eerdere brief, dan bied ik daar mijn excuses voor
aan. Dat verhaal kwam echter uit de grond van mijn hart. Maar ook bedankt voor
de vele positieve reacties die ik heb ontvangen. Ik heb juist veel respect voor
ouderen. De uitspraak 'oudjes' bedoel ik dan ook liefdevol. Wij, verzorgenden,
proberen iedereen elke dag te douchen en zo veel mogelijk zorg te geven. Maar
daar moet je wel voldoende personeel voor hebben. Dat is het frustrerende. De
(verpleeg-)zorg is zo uitgebreid geworden omdat hulpbehoevende ouderen veel
langer thuis moeten blijven wonen. Ze komen pas op latere leeftijd binnen, met
vaak behoefte aan complexere zorg. Het is net wat columnist Hugo Borst zegt:
twee verzorgsters op acht bewoners zou ideaal zijn. Maar daar is geen geld voor
vanwege bezuinigingen. Dus als je niet de zorg kan geven die je zou willen, zorg
dan in ieder geval voor een liefdevolle benadering. Een knuffel op zijn tijd
doet echt wonderen en maakt het voor de bewoners, en voor ons, nog steeds het
mooiste beroep dat er is.

Trudy Schilperoort, Delft.

Nynke over Trump

Lesbienne is in New York beter af dan in Amsterdam

'Engerds' (AD 10-11). Columniste Nynke de Jong, die misselijk wordt van Trumps
vicepresident Mike Pence, is denk ik geïndoctrineerd door het kamp van de
Democraten. Daarbij denk ik dat haar lesbische vriendin in Amsterdam meer kans
loopt lastiggevallen te worden als ze hand in hand loopt met haar vriendin, dan
in New York. Is Nederland dan ook geen land voor haar? Trump heeft nog niets
gedaan en nu al roept Nynke dat het niks is. Flauwekul. Deze zakenman maakt
Amerika weer groot. Al die doemdenkers: Wallstreet zou instorten, de beurzen
gaan onderuit. Allemaal onzin van de media. Probeer met je eigen gezonde
verstand over deze zaken na te denken. Dan word je vast ook minder misselijk.

Ruud Kraan, Aalsmeer.

Regenton

En wat als-ie vol is?

'Allemaal een regenton' (AD 9-11). Wat te doen als het dag na dag regent en de
tonnen vol raken? Mogen deze dan leeggekieperd worden, of moeten we ze dan laten
overlopen? Het blijf toch dweilen met de kraan open.

Cor Smit, Montfoort.

Regenton II

Al dat water komt toch ooit in het riool terecht

De verplichting regentonnen te installeren (AD 9-11) is niets anders dan een
poging van de gemeenten om de gevolgen van falend rioolonderhoud op de burger af
te wentelen, met de klimaathype als schijnargument. Als de explosief stijgende
rioolbelastingen inderdaad zouden worden gebruikt waarvoor ze bestemd zijn, dan
zou die dwangmaatregel overbodig zijn. Deze maatregel is overigens van weinig
nut, hoe dan ook komt het water vroeger of later in het riool terecht. Ook
regentonnen raken vol.

J. van den Berg, Haastrecht.

Gudelj

Club bepaalt het spel,

niet de zaakwaarnmer

'Geen genade voor Gudelj' (AD 9-11). Sjoerd Mossou slaat met zijn column de
spijker op zijn kop. Het zijn de louche zaakwaarnemers die de transfersommen van
voetballers opdrijven. Het is niet uit te sluiten dat ook trainers deelgenoot
zijn bij transferzaken en hiervoor via de zaakwaarnemer een beloning ontvangen.
In het geval Gudelj moet Ajax zijn poot stijf houden en hem geen mogelijkheid
geven een transfer af te dwingen. Ajax kan zo een signaal geven dat het de club
is die bepaalt welk spel gespeeld wordt, en niet de speler of zaakwaarnemer.

Winfried van Damme, Zoetermeer

minder Weidevogels

Kauwen en kraaien

vreten alle eieren op

Zou de afname van het aantal weidevogels, zoals afgelopen dinsdag gemeld in het
AD, niet ook te maken hebben met het feit dat er te veel kauwen en kraaien zijn?
Jaren terug waren er altijd veel eenden in onze boomgaard. Nu vinden we veel
schalen van eieren die leeg zijn gegeten door kauwen en kraaien. Deze vogels
hebben bijna geen natuurlijke vijanden waardoor er veel te veel van zijn.

Pierre van den Akker, Schoonhoven.

Koken

Nominatie voor Kookboek van het Jaar kost geld

Als uitgever van het Jachtwildkookboek heb ik met interesse het artikel
'Schrijver van kookboek belangrijker dan recept' gelezen (AD 9-11). Echte
fijnproevers en smulpapen kopen echt niet een kookboek om de naam van de
schrijver. Zij willen lekker eten. Dat ook de genomineerden van het Kookboek van
het Jaarworden genoemd, valt bijzonder uit de toon. De geïnterviewde dame houdt
deze wedstrijd op commerciële basis. In de uitgeversbranche is alom bekend dat
je voor een nominatie geld (in 2015: 445 euro) moet neertellen en dat je als
winnaar een factuur krijgt van 1995 euro. Jammer, dat dit commerciële aspect van
deelname aan een wedstrijd, waarvoor je ook nog inschrijfgeld moet betalen, niet
naar voren komt.

Hans Coolegem, Rotterdam.

Recepten van Janny

Kan het wat simpeler?

'Wat eten we vandaag', schrijft Janny van der Heijden in haar dagelijkse
rubriek. Maar dit zijn toch geen recepten die je 's avonds nog even klaar gaat
maken? Ik vind Janny een leuke vrouw, maar haar recepten zijn voor de gewone
vrouw of man te ingewikkeld. Je hebt er zo veel ingrediënten voor nodig dat je
eerst heel veel boodschappen moet gaan doen voordat je aan de slag kan. Kan het
allemaal niet wat eenvoudiger? Of ben ik de enige die daar last van heeft?

Conny Hendriks, Rotterdam.

Stuur uw mening naar brieven@ad.nl

De intocht van

Sint en Piet is

een feest. Nee, het wás een feest




Bekijk de oorspronkelijke pagina: , ,

LOAD-DATE: 11 November 2016

LANGUAGE: DUTCH; NEDERLANDS

GRAPHIC: Janny van der Heijden.
Sint en Piet komen morgen aan in Nederland.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              43 of 149 DOCUMENTS



                              AD/Algemeen Dagblad

                            11 november 2016 vrijdag

Wie heeft in 2016 het meest indruk gemaakt?

SECTION: Nieuwsdienst; Blz. 3

LENGTH: 103 woorden


Verkiezing 50 personen van 2016

Het Algemeen Dagblad is op zoek naar de 50 personen die in 2016 de meeste indruk
op u hebben gemaakt.Het gaat om sporters die een grootse prestatie hebben
geleverd.

Of om een Kamerlid dat een belangrijke bijdrage leverde aan een debat. Er waren
buitenlandse staatshoofden die het nieuws bepaalden en gewone Nederlanders die
een heldendaad verrichtten. Op ad.nl is een selectie te vinden van de kandidaten
waarop u tot 1 december kunt stemmen.

Later die maand verschijnt de definitieve top 50 in de krant met op zaterdag 31
december de ontknoping.

Stem op ad.nl




Bekijk de oorspronkelijke pagina:

LOAD-DATE: 11 November 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              44 of 149 DOCUMENTS



                              AD/Algemeen Dagblad

                            7 november 2016 maandag

Applaus én woede na plan

SECTION: Nieuws; Blz. 11

LENGTH: 475 woorden



HIGHLIGHT: Sommige lezers reageerden boos, anderen laaiend enthousiast.
Honderden reacties stroomden binnen op het Plan voor Nederland van PVV-leider
Wilders. Een bloemlezing.


Lezersreacties Verkiezingsplan PVV


Nederland in de uitverkoop
Zoals Wilders het zegt, is het gewoon: de Nederlander wordt niet meer gehoord.
Minister Asscher zei laatst nog dat de meerderheid zich maar moet aanpassen aan
een klein groepje dat zich aan Zwarte Piet stoort. Dat druist in tegen alles wat
ik geleerd heb, en het maakt mij en vele anderen woedend. Nederland wordt in de
uitverkoop gedaan. Dit moeten we niet accepteren.



Christa Huigen

Even sorry zeggen
Geert Wilders heeft voor 99 procent gelijk. Er is echter dat ene procent dat
knaagt en dat is Geert zelf. Op het moment dat hij op het pluche komt, verkoopt
hij -net als Buma, Rutte, Samsom- zijn ziel aan de duivel. Zie de AOW-belofte
die Wilders zelf geschonden heeft. En dan snel even sorry zeggen, net als alle
anderen, en over gaan tot de orde van de dag.

Hans Trapman

Hoop op nuchterheid
Ik ben een geboren en getogen Rotterdamse met een Nederlandse moeder, een
Surinaamse vader en een Marokkaanse man. En ja, wij zijn moslims. Gewoon, met
normale normen en waarden. En ik denk dat mijn oer-Hollandse oma zich zou
omdraaien in haar graf als ze wist dat haar achterkleinkinderen zó werden
weggezet door Wilders. Ik word hier erg verdrietig van, en hoop dat de nuchtere
inborst van de gemiddelde Nederlander de boventoon bij de verkiezingen voert.

Soraya El-Khetabi

Stem van Jan Modaal
Wilders wordt door velen weg gezet als een man die iets tegen andere religies
heeft, die een hekel heeft aan buitenlanders, die haat zaait, en de bevolking
probeert op te ruien. Maar ik zie het anders. Wilders geeft een stem aan de man
van de straat, Jan Modaal.

Wal Hakkens

Respect voor elkaar
Jammer dat we zo'n man als Wilders in de politiek hebben. Wat een ellende gaan
we krijgen. Ja, natuurlijk hebben we dit land zelf opgebouwd. Maar hoe is dat
gekomen? Door samenwerking, liefde en respect voor elkaar. Jammer dat Wilders
die kernwaarden mist. Want als je die mist, wordt het oorlog.

A. de Vroed

Focus op islam
In essentie heeft Wilders gelijk. Het is alleen jammer dat zijn boodschap
vertroebeld wordt door het constant focussen op de islamisering. Als Wilders dit
zou matigen, zou hij inderdaad de leider kunnen zijn die we nodig hebben. Want
waarom kunnen we de uitgaven aan Europa en ontwikkelingswerk niet herinvesteren,
zoals hij voorstelt? Wij hebben met de toevlucht aan mensen 'met een
niet-Nederlandse achtergrond' voldoende ontwikkelingswerk binnen onze eigen
landsgrens.

John Roos,
Hellevoetsluis

Ongelooflijk arrogant
Als ik in het plan Wilders lees hoe een complete groep en religie de grond in
geboord wordt, ben ik intens verdrietig. Want, als wij voor onze ouderen en
gehandicapten willen zorgen, maar onze medemens in arme landen en andere
bevolkingsgroepen willen vergeten, zijn we dan niet ongelooflijk arrogant?

Celine van der Lugt,
Heemskerk




Bekijk de oorspronkelijke pagina:

LOAD-DATE: 6 November 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              45 of 149 DOCUMENTS



                              AD/Algemeen Dagblad

                            7 november 2016 maandag

Lof én kritiek van AD-lezers

SECTION: Nieuws; Blz. 2

LENGTH: 39 woorden



HIGHLIGHT:


Plan Wilders

Honderden lezers klommen afgelopen weekend in de pen. Zij reageerden op het Plan
voor Nederland van PVV-leider Wilders. De één noemt hem 'de stem van Jan
Modaal', de ander vindt hem 'arrogant'.
P11




Bekijk de oorspronkelijke pagina:

LOAD-DATE: 6 November 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              46 of 149 DOCUMENTS



                              AD/Algemeen Dagblad

                           3 november 2016 donderdag

Rechtbank buigt zich over Brexit-machtstrijd

SECTION: Nieuws; Blz. 2

LENGTH: 189 woorden


LONDEN Een Britse rechtbank doet vandaag uitspraak in de zaak die is
aangespannen door een groepje burgers tegen de regering. Inzet: helder krijgen
wie het voor het zeggen heeft in het Verenigd Koninkrijk.
 Al sinds de referendumuitslag woedt er een verbeten machtsstrijd over wie er
mag beslissen wanneer de Brexit-onderhandelingen beginnen. Premier Theresa May
vindt dat zij dat bepaalt, veel parlementariërs vinden dat hun taak.
May's regering wil uiterlijk eind maart Artikel 50 activeren en de
onderhandelingen starten, zonder dat het parlement zich daarmee bemoeit. Maar
een groepje burgers pikte dat niet en stapte naar de rechter. ,,Het voelt een
beetje als David tegen Goliath, wij gewone burgers tegen de regering", zegt
student rechten Tahmid Chowdhury. Onder anderen met een kapper, een Britse expat
en een zakenvrouw spande hij de zaak aan. Chowdhury denkt dat ze sterk staan:
,,De regering misbruikt haar macht.''
De Britse regering weet dat een meerderheid van parlementsleden tegen Brexit
was. Daarom wil May dat die parlementariërs zo min mogelijk te zeggen krijgen
over de onderhandelingen.




Bekijk de oorspronkelijke pagina:

LOAD-DATE: 2 November 2016

LANGUAGE: DUTCH; NEDERLANDS

GRAPHIC: De Britse premier Theresa May: Ik bepaal datum.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              47 of 149 DOCUMENTS



                              AD/Algemeen Dagblad

                            1 november 2016 dinsdag

Walgelijk, zoals Rutte menselijk leed in Aleppo politiek misbruikt

BYLINE: JOS DE HAAN, REEK.

SECTION: Service; Blz. 31

LENGTH: 283 woorden


Brief van de dag


'Wanhoopsoffensief Rutte om akkoord te redden' (AD 29-10). Hoor ik het nou goed?
Ik hoor Mark Rutte in de rol van minister-president tijdens een persconferentie
in detail uitleggen wat een vacuümbom is. Dit zijn bommen die zuurstof uit de
omgeving opzuigen, ook uit de longen van mensen. Hij zegt dat deze bommen in
Aleppo worden ingezet. Hij zegt zonder slag om de arm dat de Russen hierbij
betrokken zijn. Hij dikt het nog eens flink aan, door te zeggen dat
dieptebommen, normaal gebruikt om bunkers onder de grond te vinden, worden
ingezet om vrouwen en kinderen op te sporen die in kelders zijn ondergedoken.
Maar de oorlog in Syrië is toch tegen IS gericht en niet tegen ondergedoken
vrouwen en kinderen? Waarom zegt Rutte dit? Doorgaans laat hij weinig merken van
betrokkenheid bij menselijk leed. Hij verschuilt zich normaliter achter zijn
positie als minister-president of lult de betreffende personen waar het om gaat
onder de tafel. Hoe langer ik over zijn woorden nadenk, hoe duidelijker het voor
me wordt... Een kat in het nauw maakt rare sprongen. Daar heeft het mee te
maken. Het is dramatiek op hoog niveau. Dat is wat er gebeurt. Hij is ten einde
raad en moet nu echt naar de gewone burger gaan luisteren door gehoor te geven
aan de uitslag van het referendum.



Hij is bang in zijn hemd te staan als Nederland zich tegen het verdrag keert.
Hij wil dit pertinent niet. Het leed van Aleppo ge- of liever gezegd misbruikt
hij om uit deze benarde situatie te komen. Door hierover uit te weiden en het
zelfs te overdrijven, wil hij zieltjes winnen voor de onderhandelingen over het
verdrag. Ik kan hier maar één woord voor verzinnen: walgelijk!




Bekijk de oorspronkelijke pagina:

LOAD-DATE: 31 October 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              48 of 149 DOCUMENTS



                              AD/Algemeen Dagblad

                            29 oktober 2016 zaterdag

Ook Asscher helpt de PvdA niet uit het slop

SECTION: Service; Blz. 39

LENGTH: 345 woorden


ZevenPuntenplan

PvdA? Salonsocialisten

'Dit is wat ik wil met Nederland' (puntenplan Lodewijk Asscher, AD 27-10).Wat
een eigendunk. Denk je nu echt dat mensen hier in zullen trappen? Allereerst:
wat doet Asscher aan de werkloosheid in ons land? Helemaal niets. Ten tweede:
wat wil hij doen aan belastingontduiking door onze Oranjes? En wat wil hij doen
aan het loon van 1,5 miljoen voor een 18-jarige prinses? Wat doet hij aan de
grens om een zo veilig mogelijk Nederland te maken? Wat doet hij aan het rare
idee om btw te gaan heffen op pensioen voor de lagerbetaalden? En durft u dat
een eerlijke samenleving te noemen waar eerlijk alles verdeeld wordt? Sorry
hoor, als Domela Nieuwenhuis dit zou meemaken, draait hij zich om in zijn graf.
De PvdA is een clubje geworden van echte salonsocialisten die alleen op eigen
winst uit zijn. Meneer Asscher, je bent met hetzelfde sop overgoten als Wim Kok
,Wouter Bos, Diederik Samsom. Bij een staking hard roepen dat jullie het niet
pikken en vervolgens als jaknikkers toegeven en een rechts beleid voeren. Ik
hoop dan ook dat jullie clubje met de grond gelijkgemaakt wordt bij de komende
verkiezingen.

Aad Hage, Dordrecht.

Het is lood om oud ijzer

Of Asscher of Samsom lijsttrekker van de PvdA wordt: het blijft lood om oud
ijzer. Beiden zijn medeverantwoordelijk voor het van zich vervreemden, vanuit
een ivoren toren, van hun natuurlijke achterban: Jan met de pet. In electoraal
opzicht heeft men de laatste decennia, door allochtoon Nederland voor zich te
winnen, de schade kunnen beperken. Nu enkele uit de fractie gestapte zogeheten
nieuwe medelanders voor zichzelf zijn begonnen en naar verwachting de PvdA nog
meer zetelverlies zullen bezorgen, zullen de socialisten nog verder
gemarginaliseerd worden. En terecht. Een advies: trek de stekker er maar uit!

Kees Bouman, Curaçao.

In het AD van donderdag zette Lodewijk Asscher uiteen wat hij als lijsttrekker
van de PvdA precies wil met Nederland. Twee lezers reageren zeer sceptisch.
'Ferdinand Domela Nieuwenhuis zou zich in zijn graf omdraaien.'




Bekijk de oorspronkelijke pagina:

LOAD-DATE: 28 October 2016

LANGUAGE: DUTCH; NEDERLANDS

GRAPHIC: Lodewijk Asscher, vicepremier en kandidaat-lijsttrekker van de PvdA.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              49 of 149 DOCUMENTS



                              AD/Algemeen Dagblad

                            29 oktober 2016 zaterdag

Kan Europa nog wel verdragen sluiten?

BYLINE: DAVID BREMMER

SECTION: Economie; Blz. 26

LENGTH: 761 woorden


Analyse

CETA mag op de valreep gered zijn, maar de schade is groot. Kan de EU in de
toekomst nog wel zulke omvangrijke vrijhandelsverdragen sluiten en is dat erg?

 Ze hadden er zo op gehoopt, de duizenden tegenstanders van CETA en TTIP die
vorig weekend op het Amsterdamse Museumplein luidkeels protesteerden. Gretig
omarmden milieuactivisten, vakbondsleden en antiglobalisten de spaak die het
Waalse parlement in het handelsverdrag tussen EU en Canada staken. Uiteindelijk
mocht het niet zo zijn en gingen de Walen toch door de pomp. Maar veel chagrijn
is er niet: tegenstanders beseffen dat een slag verloren is, niet de oorlog.
Want als een deal met het Europa-gezinde Canada al nauwelijks slaagt, hoe moet
dat dan met TTIP? De onderhandelingen met de VS slepen al drie jaar voort,
zonder enig zicht op resultaat.

Voorstanders van CETA kraaien dan ook geen victorie. ,,Dit is funest voor de
geloofwaardigheid én effectiviteit van Europa", oordeelt Marietje Schaake,
D66-Europarlementariër en lid van de Commissie voor Internationale Handel. ,,De
hele wereld kijkt hiernaar."

De consequenties zijn groot. Sinds de Tweede Wereldoorlog is een groot deel van
onze welvaart gestoeld op alle weggenomen handelsbelemmeringen. De Benelux, de
Europese Gemeenschap voor Kolen en Staal, de EG, de EU, verdragen op mondiale
schaal. En meer: ze houden Europa al 70 jaar (grotendeels) vrij van oorlog.

Vrijhandel


Maar zoals een groeiende groep vergeet dat vaccinaties allerlei ziekten hebben
uitgeroeid, zo twijfelen steeds meer mensen aan het nut van vrijhandel. ,,Zij
zien niets terug van de beloften uit Brussel en Den Haag", zegt Peter van Ham,
expert bij Instituut Clingendael. ,,Open grenzen goed? Kijk eens naar alle
migranten, redeneren ze. De euro maakt ons sterker? We sturen miljarden naar
Griekenland." Bovendien wordt er snel overheengestapt dat globalisering
verliezers kent. Neem bijvoorbeeld varkensboeren. Die vrezen werkloos te raken
door goedkoop vlees uit Canada. Het vergiftigde politieke klimaat maakt het voor
de EU vrijwel ondoenlijk om nog handelsverdragen te sluiten. Zeker als iedere
lidstaat akkoord moet gaan. Los van TTIP wil Europa in 2017 met Australië om
tafel, verder wordt al jaren aan een vrijhandelsdeal met India gewerkt.

Complicerende factor is dat vrijhandelsverdragen al lang niet meer het wegnemen
van importheffingen betreffen. Dat laaghangende fruit is geplukt. Het gaat nu om
het erkennen van elkaars toezicht - dubbele controles kosten bedrijven veel geld
- milieu en geschillenbeslechting. En dat is veel controversiëler, weet Van Ham.
,,In Europa testen wij graag véél, in Anglosaksische landen laten ze producten
sneller op de markt en mag de rechter een schadevergoedingen toewijzen als het
misgaat."

Volgens voorstanders dreigt Europa door het falende vrijhandelsbeleid aan
invloed te verliezen. ,,De meeste toekomstige groei komt uit Azië. Als de EU met
Canada en de VS een Westers blok kunnen vormen tegen China, bepalen wij de
standaard", zegt Van Ham. ,,Maar zie dat geopolitieke spel maar eens uit te
leggen aan de gewone man op straat."

Een tegengeluid komt van Paul de Grauwe. Hoewel de Vlaamse econoom voor
vrijhandel is, 'honderden miljoenen mensen zijn zo uit de armoede getrokken',
loopt de globalisering tegen grenzen aan. ,,Vrijhandel leidt tot massatransport
over de hele planeet en hoge milieukosten. Die zie je niet terug in het
eindproduct. Als we die kosten wél meenemen, is het de vraag of vrijhandel
gunstig uitpakt." Ander nadeel: vooral multinationals en hun aandeelhouders
lijken te winnen. ,,De aandeelhouders van brouwer InBev worden miljardair, maar
duizenden werknemers verliezen hun job. Vindt u het gek dat globalisering
vijanden maakt? Het wordt gezien als iets van de elite."

Scepsis

De Grauwe is niet bang dat Europa het zonder CETA en TTIP niet redt. ,,In de VS
is de scepsis even groot, zie Trump." ISDS, de clausule om bedrijven buiten de
normale rechter om geschillen te laten voorleggen, wil hij kwijt. ,,Voor
westerse landen heb je die niet nodig. Heb wat vertrouwen in elkaars
rechtssystemen. Voor China ligt dat anders, maar Europa is sterk genoeg om dat
te zeggen. We hoeven ons niet te schamen."

Schaake van D66 vindt dat lidstaten beter moeten uitleggen waar verdragen als
CETA goed voor zijn. ,,Dat doen ze nu nauwelijks." En de besluitvorming moet
anders. ,,Dit gaat veel verder dan handel en erodeert de interne markt. Straks
kunnen we ook geen afspraken meer maken over onderwijs, milieu en klimaat."

Leg het geopolitieke spel maar eens uit aan de man op straat




Bekijk de oorspronkelijke pagina:

LOAD-DATE: 28 October 2016

LANGUAGE: DUTCH; NEDERLANDS

GRAPHIC: Een demonstratie tegen TTIP en CETA bij het Europees Parlement in
Brussel.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              50 of 149 DOCUMENTS



                              AD/Algemeen Dagblad

                           27 oktober 2016 donderdag

En vissenkoppen smaken lekker; gelooft u het?

SECTION: Service; Blz. 30

LENGTH: 59 woorden


schultz met hoofddoek

Minister Schultz in Iran met hoofddoek (AD 26-10). Men moet zich aanpassen. Voor
de oorlog zei minister Colijn dat ook vissenkoppen goed smaken voor Jan met de
pet. Minister Schultz moet dat ook maar roepen naar de nieuwkomers in Nederland
en het niet alleen overlaten aan Wilders.

N. Mastenbroek, Stolwijk.




Bekijk de oorspronkelijke pagina:

LOAD-DATE: 26 October 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              51 of 149 DOCUMENTS



                              AD/Algemeen Dagblad

                           27 oktober 2016 donderdag

[Minister Colijn zei dat vissenkoppen prima voedsel...]*

SECTION: Service; Blz. 30

LENGTH: 4 woorden





Bekijk de oorspronkelijke pagina:

LOAD-DATE: 26 October 2016

LANGUAGE: DUTCH; NEDERLANDS

GRAPHIC: Minister Colijn zei dat vissenkoppen prima voedsel waren voor Jan met
de pet.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              52 of 149 DOCUMENTS



                              AD/Algemeen Dagblad

                            24 oktober 2016 maandag

robotisering Betaal de pensioenpremie van ontslagen personeel

SECTION: Service; Blz. 21

LENGTH: 175 woorden


'Wie redt de gewone man' (AD 18-10). Personeel wordt ontslagen omdat er robots
of andere machines voor hen in de plaats komen. Dat is een voordeel voor
werkgever en bedrijf. Een mens werkt immers maar 8 uur per dag, terwijl machines
24 uur per dag ingezet kunnen worden. Het bedrijf is alleen geld voor de
aanschaf, bediening en het onderhoud van de machines kwijt. Ander voordeel is
dat een machine in één dag meer werk kan doen dan een mens in diezelfde periode.
Bovendien eet of drinkt een machine niet en heeft dus geen schaftruimte nodig.
Een robot heeft niets te maken met arbeidsomstandigheden, vakantie, rookt niet,
wordt niet ziek en gaat niet naar de wc. Het inzetten van robots mág, als dat
bedrijf voor het aantal mensen dat daardoor hun baan verliest de pensioenpremie
blijft betalen tot hun pensionering. Het inkomen van deze ontslagen werknemers
is dan vanaf hun pensioen verzorgd. Zij kunnen, omdat de pensioenpremie al wordt
betaald, goedkoper dus makkelijker ander werk vinden.

Jan Randshuizen, Zoetermeer.




Bekijk de oorspronkelijke pagina:

LOAD-DATE: 23 October 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              53 of 149 DOCUMENTS



                              AD/Algemeen Dagblad

                            22 oktober 2016 zaterdag

'Zeg, ik ben hier de president'

SECTION: Nieuws; Blz. 12, 13

LENGTH: 1212 woorden



HIGHLIGHT: De kans dat Donald Trump de 45ste president van de Verenigde Staten
wordt, lijkt klein. Peilingen zetten hem op verlies tegen Hillary Clinton. Maar
die peilingen zeiden ook dat er geen Brexit zou komen. Wat gaan we meemaken
onder president Trump? Zes specialisten op het gebied van economie,
bestuurskunde, filosofie, IT, innovatie en cultuur kijken met het AD in een
glazen bol.


WAT ALS? Trump in het witte huis



Donald wordt een populaire president (voor sommigen)

Stelt u zich het beeld eens voor van een lange rij wachtende mensen voor de deur
van de American Dream. Ze willen dolgraag naar binnen en ze vinden dat ze dat
als hardwerkende burgers ook verdiend hebben, maar er zijn steeds figuren die
voordringen. Om gek van te worden! En van de regering horen ze dat ze ook nog
eens medelijden moeten hebben met al die voordringers. President Donald Trump
geeft de wachtenden hun gevoel van eigenwaarde terug.

Dat waren ze verloren door de globalisering, of door hun onvermogen mee te komen
in een steeds ingewikkelder economie. Van de Democraten moesten ze het niet
hebben, die waren vooral bezorgd om vrouwen, minderheden en homo's. Trump doet
niet aan genuanceerde beleidsvoornemens, maar praat in termen van deals: wie
gaat wat betalen? Hij geeft veel mensen het gevoel dat zij nu aan de beurt zijn.
Of ze er echt op vooruit gaan, komt later wel. Hij had een voorganger in de
Nederlandse politicus 'Boer' Koekoek, die zei: ,,Meneer de voorzitter, u noemt
allemaal cijfers, maar zullen we het nu eens hebben over de feiten?'' Trump wil
de president zijn van de grote blanke middenklasse. Andere groepen, zoals de
zwarten, hebben weinig van hem te verwachten als het gaat om bijvoorbeeld de
aanpak van politiegeweld. Boze zwarten, al dan niet verenigd in
#blacklivesmatter, zijn al in actie gekomen. Wat dat betreft gaan we terug naar
de jaren 60 met hun bloedige confrontaties tussen de blanke overheid en zwarte
burger.

Er gaat een muur komen op de grens met Mexico. Illegalen worden beslist
buitengezet. Trumps ultrarechtse achterban gaat hem zeker aan zijn harde
beloften houden. De miljoenen latino's, legaal én illegaal, zullen dit niet
zomaar laten gebeuren. #latinolivesmatter is slechts een kwestie van tijd.

Bye bye centrale overheid, anderen grijpen hun kans

Silicon Valley en Wall Street gaan hun eigen plan trekken. Niet alleen omdat ze
regelmatig door president Trump zijn bespot, maar ook omdat die zich vooral
richt op het thuispubliek. Hun speelveld is natuurlijk veel groter, het omvat de
hele wereld. IT-concerns en banken gaan daarom zelf handelsverdragen sluiten met
landen en buiten het democratische systeem eigen oplossingen bedenken in naam
van een 'stabiel en geloofwaardig Amerika'.
Waar de overheid afhaakt, zal het niemand verbazen dat de Googles en de
Facebooks openbare taken naar zich toe gaan trekken. Geld genoeg, en de burgers
zijn tenslotte ook hun klanten. Ze gaan ziekenhuizen bouwen, scholen, misschien
zelfs wijken of steden. Dit kan de opmaat zijn voor een veel losser Amerika,
waarin delen van het land nog meer hun eigen koers varen. De burgemeester van
New York doet gewoon rechtstreeks zaken met de burgemeester van Peking, omdat ze
voor vergelijkbare problemen staan.
Trump plaveit de weg voor een nieuw soort president. Misschien wel Mark
Zuckerberg, de baas van Facebook, of Elon Musk van Tesla. Maar mocht er iets
faliekant misgaan onder het regime van Trump (een nieuwe crisis, een grote
aanslag), dan zal de reflex zijn om terug te keren naar het vertrouwde systeem.
Dit effent het pad voor Michelle Obama, die als First Lady zo veel indruk
maakte.

Rusland, China en Turkije zoeken de grensen op

Amerika is niet meer vanzelfsprekend de sheriff die de hele wereld in de gaten
houdt. En mocht het toch nodig zijn, dan moeten de bondgenoten niet alleen de
portemonnee trekken, maar ook zelf een grotere rol spelen. In Europa betekent
dit dat Duitsland militair gezien meer de handen uit de mouwen moet steken. Ook
Nederland moet meer aan defensie uitgeven en een groter leger optuigen. Niet
meer geremd door de dreiging van Amerikaanse actie zal Rusland, nog meer dan nu,
kijken hoever het kan gaan: niet alleen in Oekraïne, maar ook in de Baltische
staten en de rest van Oost-Europa. Ook China, Turkije en India gaan de grenzen
opzoeken. In Azië wordt het daardoor spannender, omdat Japan en Zuid-Korea
zonder de steun van de VS zelf meer het heft in handen moeten nemen.

Wel worden er extra stappen gezet in de strijd tegen de radicale islam. De
presidenten Trump en Poetin zien die als de grootste dreiging. IS wordt
verslagen, maar, helaas, de terreur blijft. Door zijn anti-moslimretoriek heeft
Trump de Amerika-haat weer aangewakkerd. Hij wordt de President van het Kwaad.

In het hindoeïstische India, over niet al te lange tijd het land met de meeste
inwoners, zien ze dat dan weer als een voordeel. Met het aantreden van Trump
zien de nationalisten daar hun gebeden verhoord. De spanning tussen hindoes en
moslims in die regio gaat toenemen.

De relatie met China wordt nog complexer. Economisch gezien is het, samen met
Mexico, de gebeten hond. ,,Zij hebben onze banen afgepakt", heeft Trump al vaak
geroepen. De import uit beide landen zal vanwege de enorme importtarieven die de
VS gaat opleggen, drastisch teruglopen. Op een heel ander gebied ziet Peking
president Trump stiekem wél graag komen. Hij legt namelijk veel minder dan
Hillary Clinton de nadruk op 'westerse' waarden als rechten voor vrouwen en
minderheden.

Vrijblijvende kritiek wijkt voor zakelijke verhouding

Ons gevoel bij Amerika gaat niet veranderen. Daarvoor zijn we cultureel gezien
te zeer met elkaar verweven. Wel gaan we ons minder veilig voelen. President
Trump heeft immers te kennen gegeven dat zelfs zijn historische bondgenoten niet
meer automatisch op hem kunnen rekenen. We zullen dus nieuwe allianties moeten
zoeken, of bestaande allianties versterken. Misschien komt dat Europese leger er
nu eens een keer of wordt het buitenlands beleid van de Europese Unie een stuk
krachtdadiger. Tegelijkertijd moeten we oppassen dat we niet te moeilijk gaan
doen over Amerikaanse handelseisen. Vroeger konden we vrijblijvend kritiek
hebben op de VS (we wisten dat ze toch wel onze vrienden zouden blijven), nu
zijn de verhoudingen zakelijker. En indien nodig zal Washington zijn militaire
steun duur verkopen.

De term 'presidentieel' krijgt een andere lading

President Trump gaat zijn toon niet matigen als hij in het Witte Huis zit. Hij
is wie hij is. En er zijn er meer zoals hij: uitgesproken leiders, autoritair en
zeer gesteld op law and order. Diplomatieke woordenwisselingen worden
venijniger. Als de Filipijnse president Rodrigo Duterte het waagt hem een
'hoerenzoon' te noemen, zal Trump er dubbel en dwars overheen gaan, en niet
minzaam zijn schouders ophalen zoals Obama deed toen hem dat overkwam. Dat kan
tot explosieve situaties leiden. Aan de andere kant: waarom zouden types als
Trump, Poetin, Duterte en de Turkse president Recep Tayyip Erdogan elkaar niet
kunnen vinden in hun gedrag en ambities? Het is nu al geen geheim dat Donald en
Vladimir elkaar best liggen.

Freedomlab

De groep jonge denkers met wie we samenwerkten, is verbonden aan het Amsterdamse
Freedomlab. Dat is een denktank die organisaties helpt allerlei maatschappelijke
ontwikkelingen te onderzoeken. Ze houden periodieke brainstormsessies waarin ze
op creatieve wijze 'wat-als'-scenario's onderzoeken. We spraken met Alexander
van Wijnen (bestuurskunde), Jelle van Baardewijk (cultuurfilosofie), Pim Korsten
(economie), Haroon Sheikh (politicologie), Arief Hühn (technologie) en Sjoerd
Bakker (innovatie).




Bekijk de oorspronkelijke pagina: ,

LOAD-DATE: 21 October 2016

LANGUAGE: DUTCH; NEDERLANDS

GRAPHIC: Het Nederlandse leger werkt al goed samen met het Duitse, ziet minister
van Defensie Hennis (r).
De Russische president Poetin zal kijken hoever hij kan gaan met zijn
Amerikaanse collega Trump.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              54 of 149 DOCUMENTS



                              AD/Algemeen Dagblad

                           20 oktober 2016 donderdag

Laagopgeleiden lopen het meeste gevaar

SECTION: Economie; Blz. 21

LENGTH: 188 woorden


voorspelling

Zo'n 10 procent van de banen in Nederland, met name die van laagopgeleiden,
loopt direct gevaar om overbodig te worden door robotisering en digitalisering.
Die voorspelling doet de OESO in een recent rapport over robotisering in de
Westerse wereld. Met zijn schatting zit de OESO véél lager dan het
geruchtmakende onderzoek van wetenschappers Frey en Osborne van Oxford
University uit 2013. Zij bekeken liefst 700 beroepen en voorspelden dat over
twintig jaar de helft van die banen verdwenen kan zijn.

Nederlanders zijn zelf ook behoorlijk somber. Eén op de drie banen is over
dertig jaar overgenomen door robots. Die verwachting blijkt uit een groot
onderzoek van het ING Economisch Bureau onder liefst 65.000 Nederlanders.
Daarmee zijn gewone Nederlanders somberder dan bedrijven, die verwachten dat een
vijfde van de banen naar robots gaat.

Momenteel loopt het nog niet zo'n vaart met de robotisering hier, concludeerde
de Wetenschappelijke Raad voor het Regeringsbeleid eind 2015. Op elke 10.000
Nederlandse werknemers zijn er nu 93 robots. Een stuk minder dan koploper
Zuid-Korea (437).




Bekijk de oorspronkelijke pagina:

LOAD-DATE: 19 October 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              55 of 149 DOCUMENTS



                              AD/Algemeen Dagblad

                            18 oktober 2016 dinsdag

Wie redt de gewone man?

BYLINE: SANDER VAN MERSBERGEN

SECTION: Economie; Blz. 23

LENGTH: 1141 woorden



HIGHLIGHT: Jarenlang was globalisering een vanzelfsprekendheid, handel het
antwoord op alles. Maar de wielen van de wereldeconomie dreigen vast te lopen.
Modale werknemers houden het niet meer bij, en moeten worden geholpen. Maar hoe?



Analyse economische kloof

Het is soms verbazingwekkend hoe de wereld eruitziet door de ogen van de mensen
die echt aan de touwtjes trekken. Door de ogen van mensen die onze planeet
bekijken alsof ze er vanuit een helikopter op neerkijken. De bloedige conflicten
in Syrië en Libië zijn dan ineens problemen die nog niet 'closed' zijn.

,,Daar moeten we harder aan werken", zijn de letterlijke woorden die
Lars-Hendrik Röller, economisch adviseur van bondskanselier Angela Merkel,
gebruikt. Alsof het een verbouwing van de keuken is, die wat achter loopt op
schema.

Röller doet zijn uitspraak in de kantlijn van de jaarvergadering van het
Internationaal Monetair Fonds en de Wereldbank in Washington, vorig weekend. In
het forum waarin de Duitser zit komen ook de verkiezingen in Nederland even
voorbij. Die zijn vanuit helikopterperspectief een rimpeltje in de vijver.

Stem


En toch ook weer niet. Want als één ding duidelijk wordt, is het wel dat de stem
van de gewone man door de mensen in de helikopter met meer dan gemiddelde
belangstelling wordt gemonsterd. Protestpartijen in Europa, populisme in de VS,
de Brexit: de anti-stem valt niet te negeren. Het doet er tegenwoordig echt wat
toe, de uitslag van een stembusgang.

Want Jan met de Pet, Otto Normalverbraucher en Joe the Plumber, of hoe ze ook
allemaal mogen heten, dreigen zand te strooien in de motor van de globalisering.
'WHO'S AGAINST WORLD TRADE?' kopt het dagelijkse magazine van het IMF in
koeienletters, op zaterdagochtend. De vraag is retorisch bedoeld, maar wordt
niet voor niets gesteld. Steeds meer landen keren zich van elkaar af, aangevuurd
door kiezers die het voordeel niet zien van nog meer vrijhandel. Letterlijk
niet. Ze zijn er voor hun gevoel niet op vooruitgegaan, ten opzichte van een
jaar of vijftien geleden.

Dat is niet langer alleen maar een bewering van een enkele econoom, linkse
politicus of NGO: het is inmiddels een algemeen aanvaard feit. De ongelijkheid
begint pijn te doen, op steeds meer plekken. Dat is een gevaar voor de
internationale economie, zegt bijvoorbeeld Kevin Rudd, tot 2013 premier van
Australië en sindsdien actief als bestuurder van diverse internationale
organisaties. ,,Er ontvouwt zich een crisis. Het gaat niet zo snel als in
2007/2008, maar een aantal dingen komt in mijn ogen wel samen. Als we de folks
die achterblijven er niet bij krijgen, mislukt het project."

Op de rem trappen en de banden met het buitenland beschadigen, zoals de Britten
deden, is niet de oplossing. Daar is de wereldelite het wel over eens.
Globalisering is nog steeds het beste recept voor groei. ,,Het gevaar is dat we
met het argument van de groeiende ongelijkheid een rem zetten op de
globalisering", zegt Mauricio Cardenas, minister van Financiën van Colombia. Ook
Christine Lagarde, directeur van het IMF, wijst de gewone man/vrouw in het rijke
Westen aan als de belangrijkste hinderpaal op weg naar economische groei. Daar
moet dus iets aan gebeuren. Maar wat? Het recept van de Amerikaanse miljardair
David Rubenstein - 'Leiders moeten niet bang zijn en de globalisering blijven
verdedigen' - lijkt niet meteen het wondermiddel waar de wereld om vraagt.
Mensen vreten dat niet, weet Rudd uit ervaring.

,,Ik heb in mijn leven in talloze zaaltjes met kiezers gepraat, en ik kan je
vertellen dat geen enkele kiezer om meer globalisering vroeg."

Tastbare verbetering van hun leefsituatie, dáár vragen ze om. Rudd: ,,Er komt
een groot aantal mensen aan dat het gevoel heeft te verliezen, of ook
daadwerkelijk iets verloren heeft. Daar moeten we iets mee."

Het toverwoord anno 2016: inclusief. Groei moet 'inclusief' zijn, en
financiering en beleid ook. Het wil zoveel zeggen als: iedereen moet meedoen en
meeprofiteren. Economische groei moet zich ook voor mensen met een laag of
gemiddeld inkomen vertalen in een hoger inkomen. Dat klinkt aardig, en het is
volgens iedereen die er enig verstand van meent te hebben broodnodig om
populistische en xenofobe uitwassen de kop in te drukken. Maar er is wel een
probleem. Een heel groot probleem.

Dat probleem heet technologie. De belangrijkste richtinggever van de hedendaagse
economie ontwikkelt zich op zo'n manier dat het de lager en middelbaar
opgeleiden niet helpt in hun werk, maar dat het hun dagelijkse inspanningen
juist overbodig dreigt te maken. Waarom zouden bedrijven een hoger inkomen
reserveren voor een arbeider die ze voor hetzelfde geld inwisselen voor een
robot? Het antwoord is nog niet gevonden.

Ian Bremmer, hoogleraar en toonaangevend publicist, voorziet een moeilijke
toekomst. ,,Technologiereuzen als Apple en Google worden steeds groter, maar
creëren naar verhouding maar weinig banen. Er ontstaat een kloof, de komende
tien, twintig jaar, en die komt precies op het verkeerde moment. De innovaties
gaan ons pijn doen. Er zal veel sociale onrust ontstaan."

Doembeeld

Het is het doembeeld dat ook Lagarde heeft, en dat haaks staat op alle woorden
over een 'inclusieve' groei. ,,Bij een snelle revolutie blijven sommigen achter,
velen lijden er onder."

Om dat te voorkomen pleit de Française voor een stevig sociaal vangnet en een
onderwijssysteem dat mensen beter voorbereidt op een toekomst waarin andere
vaardigheden gevraagd worden dan boekhouden, post sorteren of aan een
productieband staan. Maar of dat genoeg is?

Laura Tyson, professor aan de universiteit van Berkeley en voorheen economisch
adviseur van de Amerikaanse regering, denkt van niet. Het moet radicaal anders,
vindt ze, en dat begint bij het belastingsysteem. ,,Wat moet je belasten als
banen onder druk staan? Juist, niet arbeid. Daarmee vererger je het probleem
alleen maar: werknemers worden nog onaantrekkelijker. Voor laagopgeleid
personeel moet je zelfs denken aan een negatieve belasting: een loonsubsidie
dus."

Mooi plan, maar de overheid moet ergens geld vandaan halen. Als dat niet bij
werknemers kan, zal het kapitaal eraan moeten geloven. De superrijken dus, de
grote bedrijven. Hoe moeilijk dat is, blijkt wel uit de Panama Papers, en uit de
belastingzaakjes van Apple met Ierland. Volgens David Lipton, vicedirecteur van
het IMF, moet de wereld snel een manier vinden om met dergelijke
mammoetbedrijven te dealen, om er voor te zorgen dat ook zij hun eerlijke deel
betalen.

En zelfs als dat lukt, is het nog maar de vraag of de boel onder controle
blijft, zegt Lipton. ,,Ik zie in de huidige situatie een parallel met de
situatie van 105 jaar geleden, aan de vooravond van de Eerste Wereldoorlog. Ook
toen was er onvrede met het kapitalisme en de uitwassen daarvan. Daar werden ook
maatregelen tegen genomen: rijken in de VS gingen meer belasting betalen,
kartels werden aangepakt. Maar het werkte niet."

Er komt een groot aantal mensen aan dat het gevoel heeft iets te verliezen. Daar
moeten we iets mee.

Er is wel een probleem. Een heel groot probleem en dat heet technologie




Bekijk de oorspronkelijke pagina:

LOAD-DATE: 17 October 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              56 of 149 DOCUMENTS



                              AD/Algemeen Dagblad

                            17 oktober 2016 maandag

leen van duijn Ik schaam me, als burger

SECTION: Service; Blz. 21

LENGTH: 111 woorden


'Na de val van Srebrenica stond ik er alleen voor' (AD 15-10). Het verhaal van
Leen van Duijn heeft mij tot in mijn ziel geraakt. Ik weet het wel, hij is niet
de enige, maar defensie heeft alle Dutchbatters tijdens de val van Srebrenica zo
enorm in de steek gelaten, dat ik me als burger van Nederland plaatsvervangend
schaam. Alle verhalen van die mannen lees ik. Dat is het enige wat ik als gewone
burger kan doen, naar ze luisteren. Ze verdienen een behoorlijke
schadecompensatie, omdat de overheid ze zo in de steek heeft gelaten. Mannen,
wat mij betreft draaien jullie de overheid een flinke poot uit.

Ria Stolk, Delft.

aardappelschillen




Bekijk de oorspronkelijke pagina:

LOAD-DATE: 16 October 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              57 of 149 DOCUMENTS



                              AD/Algemeen Dagblad

                            15 oktober 2016 zaterdag

Tussen de thee

BYLINE: XANDRA VAN BAARLE

SECTION: Magazine; Blz. 42, 44, 45, 47

LENGTH: 1366 woorden



HIGHLIGHT: Gestaag boemelt de trein door het hoogland, door de jungle en langs
de kust van Sri Lanka. Spectaculair uitzicht gegarandeerd. Stap ook even uit op
de Leyn Baan.


Als de jongeman in de gaten krijgt dat er Nederlanders naast zijn tafeltje
zitten, vraagt hij: 'Wie is de mol?' Even daarvoor had hij uitgelegd dat je toch
echt om black tea moet vragen als je een gewone thee wilt hebben. Zonder die
toevoeging black was er in de tearoom een bekertje vloeistof op tafel gekomen
dat van alles kon zijn. Behalve thee. Zijn leuke ontmoeting met de filmploeg van
het Nederlandse tv-programma die voor opnamen in Sri Lanka was, vindt hij een
interessanter gespreksonderwerp. En ook: of dit plukje Nederlanders wellicht een
gids zoekt. Of een drummer. Met hem kun je alle kanten op.

Tunnelvisie


Behalve deze tearoom in Nuwara Eliya, een stad die hoog in de met theestruiken
beklede bergen ligt, zijn er meer herinneringen aan de jaren tussen 1802 en 1948
toen de Britten het op Sri Lanka - dat toen Ceylon heette - voor het zeggen
hadden. Zet de ogen op tunnelvisie en kijk naar het postkantoor van rode
bakstenen in tudorstijl, de vakwerkhotels met pub, de golfbaan en het
Victoriapark. Inderdaad, net Engeland. Kijk met panoramablik en daar zijn de
lelijke betonnen gebouwen, chaotische marktjes waar de vliegen op het vlees
zitten en waar het linksrijdende verkeer zich nauwelijks aan de regels houdt.
Bejaarde bussen en wat jongere personenauto's, tuktuks, brommers, fietsen en
honden, iedereen pakt op de weg elk gaatje waarin hij enige vooruitgang
verwacht. Bovendien lijkt het of ze hier geboren worden met één hand op de
claxon en de andere gebarend. Voordeel is wel dat de temperatuur hoog in de
bergen getemperd is. Precies daarom vestigden de Engelsen zich hier graag. En
natuurlijk ook omdat het de ideale plek bleek te zijn voor hun theeplantages.

De eindeloze velden met evergreen-struiken - theebladeren kunnen het hele jaar
door worden geoogst - geven de glooiende berghellingen een leuk borstelig
uiterlijk. De spierwitte watervallen in deze streek brengen wat spanning in het
plaatje. Het komt pas echt tot leven als er plukkers aan het werk zijn.

Op een van de plantages staat Tea Castle St. Clair. Bezoekers zijn van harte
welkom. De uitgebreide winkel maakt tien keer meer indruk dan het bijbehorende
museum.

Het Sri Lankaanse hoogland, met de theeplantages boven en rijstsawa's beneden,
kan het beste worden ontdekt met de trein. Een heerlijke reis - met dank aan de
Britten die dit spoor van Kandy naar Nuwara Eliya hebben laten aanleggen. Je
weet soms niet meer of je links of rechts uit het raam moet kijken, zo mooi is
het overal. En, alsof het Ministerie van Toerisme het bevolen heeft, onderweg
zwaait de lokale bevolking lachend naar de passagiers.

Tand van Boeddha

Kandy, de vroegere hoofdstad van het Sri Lankaanse koninkrijk, heeft niet alleen
een charmant, wit station vol museumstukken als houten informatieborden en
antieke balies, het is ook een van de meest spirituele en oorspronkelijke steden
van het land. Door de beschermde ligging tussen de heuvels kon de stad
eeuwenlang koloniale mogendheden buiten de deur houden. Daardoor zijn religieuze
en culturele tradities overeind gebleven.

Van alle bijzondere tempels in de stad, is de Tempel van de Tand aan het mooie
meer van Kandy het indrukwekkendst. Het is ook de belangrijkste tempel van Sri
Lanka omdat hier - volgens de legende - een tand van Boeddha wordt bewaard.
Hoewel de tand voor het gewone volk niet te zien is, trekt het witte
tempelcomplex met gouden dak bedevaartgangers uit heel Azië.

De in het wit geklede pelgrims met een schaaltje geurende lotusbloemen in de
hand, de glimmendgladgeschoren monniken in oranje gewaad en toeristen uit de
hele wereld schrijden gezamenlijk op blote voeten door de tempel.

Vlakbij staan ook nog hindoetempels en de Saint Paul, een Anglicaanse kerk.
Allen broederlijk bijeen. Ook de bijbehorende gelovigen bewegen zich vreedzaam
door elkaar heen. Daarom is het niet voor te stellen dat dit achttien jaar
geleden nog het toneel was van een bloedige burgeroorlog. Tamils die naar
onhankelijkheid streefden, lieten er een bom ontploffen. In 2001 werd de
wapenstilstand tussen de regering en de opstandelingen getekend en volgens gids
Malik - ook chauffeur van toeristenbusjes - zijn er nauwelijks spanningen meer.

Openluchtmuseum

'Wie is de mol?' is niet het enige Nederlands in Sri Lanka. Het zien van bordjes
met 'Leyn Baan Street' en 'Nederlands Hervormde Kerk' en graven waarin schippers
en huysvrouwen met Hollandse namen liggen, leiden tot opgewonden reacties. ,,Hé
jongens, kom hí­er eens kijken", roept een kortgebroekte grijze meneer. Even
later staat er een groepje medereizigers naast hem in die Nederlands Hervormde
kerk in het Hollandse fort in de havenstad Galle. De verdedigingswerken, de
pakhuizen, de woningen en de witte vuurtoren, het is een Nederlands
Openluchtmuseum in de tropen.

Het fort blijkt een geliefde bestemming te zijn voor schoolreisjes. Wonderlijk
hoe de kinderen hun keurige, witte uniform de hele dag smetteloos wit weten te
houden. De setting lijkt één grote reclamespot. Vooral omdat de scholieren
vragen of ze - 'ásjeblieft - op de foto mogen. En na het klikken netjes 'thank
you' zeggen.

Dit aangeharkte stuk stad, dat, tot ze door de Hollanders in 1656 werden
verjaagd, in handen was van de Portugezen, past eigenlijk niet bij de rest van
het eiland. Die waanzinnig mooie en vruchtbare natuur - als je een pit
uitspuugt, groeit er even later een boom - de rommelige dorpen en steden vol
kleurige winkeltjes, de rijstvelden en plassen vol lotusbloemen, de beelden
onderweg van Boeddha en Jezus en Maria, de Disneyachtige hindoetempels, de
woningen van golfplaten en lappen plastic. Sri Lanka is helemaal niet zo gek
groot - Nederland plus België - maar de variatie is gigantisch en door de
rommelige wegen lijkt het eindeloos.

De Leeuwenrots biedt een blik op een nog verder verleden. De Sigiriya is een 200
meter hoge, vrijstaande rots met loodrechte wanden en een van de zeven
werelderfgoederen van Sri Lanka. Op de vlakke top liggen restanten van het
paleis dat ene koning Kasyapa in de 5de eeuw liet bouwen. De man had een
geweldig uitzicht rondom. De beklimming van de meer dan twaalfhonderd traptreden
naar de top is pittig, dus die kan, vanwege de hitte en de drukte, het beste 's
ochtends worden ondernomen. Onderweg kan worden uitgehijgd bij een spiegelwand -
die slechts hier en daar glimt - en prachtige muurschilderingen. Over het nut
van de beklimming - die ook nog geld kost - zijn de meningen verdeeld. Waar de
één het een waanzinnig mooie ervaring vindt, was de ander liever beneden
gebleven. Zoals de 13-jarige Noël Berkman die met haar zusje en ouders op
rondreis is. ,,Heftig, die trappen", zegt ze. ,,Ik vond het ní­et leuk. En ik
vind het ook niet leuk dat hier zoveel straathonden zijn. Zelfs op de top van
die Leeuwenrots! Maar ik vond het heel leuk bij de olifanten. Die hebben we
banaantjes gevoerd. Wel heet hier, hoor."

Natspuiten en rollebollen

Met de olifanten bedoelt het blonde meisje het olifantenweeshuis in Pinnawala.
Het is in 1975 opgericht om verlaten en gewonde dieren op te vangen. Inmiddels
wonen er zo'n zestig olifanten. Om die allemaal te kunnen verzorgen, worden er
kaartjes verkocht en krijgen de bezoekers 'kunstjes' te zien als het geven van
flesjes melk aan babyolifantjes, compleet met poseren voor het fotograferende
publiek links en rechts. Echt bijzonder wordt het als alle olifanten door een
straatje naar de rivier worden geleid waar ze lekker mogen badderen. Je zou er
zo tussen willen springen als de dieren elkaar natspuiten en rollebollen in het
stromende water.

In de warmte en het stof wordt het verlangen naar heel veel verfrissend water
steeds groter. Veel hotels hebben een fijn zwembad, maar een duik in de
turquoise oceaan met schuimende witte koppen is the real thing. En daarna
opdrogen onder de palmen. Ober! Nog één kokosnoot alstublieft, met een rietje.

Monniken, pelgrims en toeristen uit de hele wereld schrijden gezamenlijk op
blote voeten door de tempel

Wonderlijk hoe de kinderen hun keurige, witte uniform de hele dag smetteloos wit
weten te houden

Waar de één de beklimming van de trap een waanzinnig mooie ervaring vindt, was
de ander liever beneden gebleven




Bekijk de oorspronkelijke pagina: , , , ,

LOAD-DATE: 14 October 2016

LANGUAGE: DUTCH; NEDERLANDS

GRAPHIC: Veel hotels hebben heerlijke zwembaden. In Negombo lonkt de oceaan.
Bovenop de Leeuwenrots liggen de resten van een 15de-eeuws paleis.
Bezoekers zijn welkom in Pinnawala, waar zielige olifanten worden opgevangen.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              58 of 149 DOCUMENTS



                              AD/Algemeen Dagblad

                            15 oktober 2016 zaterdag

'Mijn vrienden stemmen PVV'

SECTION: Nieuws; Blz. 17

LENGTH: 768 woorden



HIGHLIGHT: Onder SP-kiezers heerst onvrede over de partijkoers. Veel kiezers
zijn veel minder tolerant over immigratie dan de partijtop. ,,Nederland is vol."



Deze week: Het dilemma van de SP


Hoe gaat dat in gepolariseerde tijden? Uit angst voor vervelende reacties wil
Monique (42), werkzaam in het onderwijs in een middelgrote stad, niet met haar
echte naam in de krant. Monique is SP-stemmer, maar 'kritisch'. Ze vindt de
partij te soft over de radicale islam en over de vluchtelingencrisis.
,,Nederland is toch al vol?" Haar man, van oorsprong 'hartstikke rood',
overweegt om over te stappen naar de PVV. Hij is niet de enige: Monique heeft
een SP-vriendin van Surinaamse afkomst, die bij de komende landelijke
verkiezingen eveneens op Wilders wil stemmen.



Dat zijn heikele ontwikkelingen. Moniques voorzichtigheid is dus best te
begrijpen. ,,Zelfs in mijn vriendenkring moet ik tegenwoordig oppassen met wat
ik zeg."

Ze woont al sinds haar 18de in achterstandswijken. Ze hoort daar heel andere
zaken dan de politici in Den Haag. ,,Mijn Marokkaanse buurjongens balen openlijk
van Somalische vluchtelingen. 'Die werken niet', zeggen ze. 'Onze ouders hebben
keihard gewerkt, wij bouwen net een bestaan op en nu verpesten die Somaliërs het
voor ons'." In de kennissenkring van haar Surinaamse vriendin ziet ze de
polarisatie toenemen: ,,Een deel bekeert zich tot de islam - ja, serieus - en
anderen gaan PVV stemmen. Het is enorm verwarrend allemaal."

Wat is hier aan de hand? Electoraal geograaf Josse de Voogd (33) is niet
verrast. ,,Er ontstaat een nieuwe zuil van mensen die sociaal-economisch links
zijn en cultureel rechts," vertelt hij in een Amsterdams café. Grof gezegd: van
linkse anti-globaliseringskiezers, die tevens islamkritisch zijn en huiverig
over immigratie. De Voogd haalt een kaart uit z'n tas. ,,Kijk, in gebieden waar
de mensen vroeger KVP stemden - sociaal-christelijk, maar cultureel conservatief
- kiezen ze nu SP of PVV. Maar geen van die partijen sluit echt aan bij die
zuil."

De Voogd maakt zich zorgen. Waarschuwend: ,,Als die zuil zich niet
vertegenwoordigd voelt door een partij, kan een explosieve situatie ontstaan."
Hij bedoelt? ,,Onrust. Op z'n minst een nare, gepolariseerde samenleving als in
de VS."

Dat klinkt dreigend. Ik vraag via Twitter aan zes SP-stemmers of zij dit beeld
herkennen. Mijn gesprekspartners benadrukken dat de SP bovenal een sociale
partij moet zijn - met oog voor het leed van vluchtelingen - maar zij vinden ook
dat de SP zich op de thema's 'integratie' en 'radicale islam' duidelijker moet
profileren. ,,En meer controle bij de grenzen!'' schrijft een vrouwelijke
kiezer.

Weet de SP-leiding wel wat er onder hun kiezers gaande is? In het
verkiezingsprogramma zien ze van hun zorgen weinig terug. Ik vraag het aan
Tweede Kamerlid Sadet Karabulut (41), woordvoerder sociale zaken en integratie.
,,Ik ben juist heel actief op die dossiers," zegt Karabulut. ,,Door erop te
hameren dat de financiering vanuit de Golfstaten van gebedshuizen in Nederland
moet stoppen. Of door de segregatie in het onderwijs aan te pakken. Maar
kennelijk is dat minder zichtbaar."

Kwaad

Wilders neemt haar in dit debat de wind uit de zeilen, zegt Karabulut. ,,Hoe
overtref ik die makkelijke PVV-oneliners?" Zij wil de bredere context schetsen
van dé crisis van deze tijd: de gevolgen van de ontwrichting van het
Midden-Oosten. ,,Daardoor zijn de vluchtelingenstromen ontstaan en radicaliseren
jonge moslims." Westerse militaire interventies, westerse wapenleveringen aan
een land als Saoedi-Arabië, de oorlog in Syrië: 'gewone' burgers lijden onder
cynisch winstbejag en brute machtspolitiek. ,,Moslims in die regio's zijn
slachtoffer, net als bij ons autochtone kiezers, die door de globalisering hun
banen verliezen." Dát verhaal, zegt Karabulut, moet door de SP beter over het
voetlicht worden gebracht. ,,Daar zit het echte kwaad."

Een bruin café in de binnenstad van Utrecht. SP-raadslid Michel Eggermont (46)
zit op de speciale 'werkvrije rookplek' van het verwarmde terras. Eggermont, met
zwart jack en paardenstaart, is een oude rot in de lokale politiek. Hij gaat
regelmatig 'kloppen': langs de huizen, bijvoorbeeld in de achterstandswijk
Overvecht. Wat hij te horen krijgt? ,,Ja, men maakt zich zorgen over
vluchtelingen en over de islam. Maar wij maken die thema's niet groter dan ze
zijn. Wij zijn geen rattenvangers. Ik probeer een moslima die onderdrukt wordt
concreet te helpen. En ik leg mensen met angst voor een azc uit dat die vrees
ongegrond is."

Is dat genoeg? ,,Nee", zegt Eggermont. ,,Ik vind dat we in de wijken veel
actiever moeten zijn." Te veel mensen hebben zich achter vier muren
teruggetrokken, merkt hij. ,,Die stemmen helemaal niet. Of op de PVV."

WIERD DUKPEILT DE STEMMING




Bekijk de oorspronkelijke pagina:

LOAD-DATE: 14 October 2016

LANGUAGE: DUTCH; NEDERLANDS

GRAPHIC: Michel Eggermont (rechts) is SP-raadslid en gaat regelmatig langs de
huizen. ,,Mensen maken zich zorgen.''

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              59 of 149 DOCUMENTS



                              AD/Algemeen Dagblad

                            14 oktober 2016 vrijdag

sp deelt uit

SECTION: Nieuws; Blz. 4

LENGTH: 61 woorden


De SP gaat knokken voor de 'gewone Nederlanders' en voorman Emile Roemer deelde
gisteren de eerste klap uit bij de presentatie van het verkiezingsprogramm 'Nu
Wij'. De rijkste Nederlanders zijn door de regering-Rutte genoeg in de watten
gelegd, stellen de socialisten. De SP wil inkomens van meer dan 150.000 euro
zwaarder belasten.




Bekijk de oorspronkelijke pagina: ,

LOAD-DATE: 13 October 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              60 of 149 DOCUMENTS



                              AD/Algemeen Dagblad

                            12 oktober 2016 woensdag

Oranje

SECTION: Service; Blz. 30

LENGTH: 317 woorden


hans van zon Commentaar


De belastingmoraal loopt weer eens schade op. Dit keer is dat te danken aan een
lastig te verteren afspraak met de Oranjes. Zij krijgen al sinds de jaren 70
compensatie voor de vermogensbelasting die zij afdragen. Wat zij betalen komt
via een speciale achterdeur voor een deel weer terug.



Deze koninklijke variant op 'leuker kunnen we het niet maken, wel makkelijker'
stuit terecht op kritiek. Leden van het Koninklijk Huis worden al flink in de
watten gelegd met een belastingvrije uitkering, hun salaris. Ook hoeven ze geen
schenk- en erfbelasting te betalen. Dan is het niet meer dan billijk dat de
afgesproken vermogensbelasting volledig wordt afgedragen, en niet wordt
gecompenseerd. Met deze constructie wordt een 'status aparte' gecreëerd waaraan
menige Nederlandse belastingbetaler zich terecht stoort. De kloof tussen
vorstenhuis en volk is al groot genoeg. De grenzen hoeven niet te ver te worden
opgerekt, zoals in dit geval met de belastingplicht.

Dat betekent dat de regeling dringend toe is aan een revisie. Onder het motto
gelijke monniken, gelijke kappen. De Oranjes betalen voortaan net zoals ieder
ander, de 'gewone' Nederlanders, keurig vermogensbelasting. Zonder compensatie.


Deze correctie zou ook naadloos aansluiten bij de door koning Willem-Alexander
zo gewenste 'modernisering' van het vorstenhuis. Bij een koning die dichter bij
zijn volk staat en zich aanpast aan de oprukkende moderniteit met alle lusten en
lasten, waaronder belastingplicht. Bovendien kan hij hiermee een voorbeeldrol
vervullen. Hij blijft natuurlijk een bijzondere Nederlander, maar wel een die
zonder morren en zonder speciale constructies met de betaling van
vermogensbelasting bijdraagt aan de benodigde inkomsten van de staat. Als blijk
van solidariteit. Met een koninklijk tintje.

h.vanzon@ad.nl

De kloof tussen vorstenhuis en volk is al groot genoeg




Bekijk de oorspronkelijke pagina:

LOAD-DATE: 11 October 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              61 of 149 DOCUMENTS



                              AD/Algemeen Dagblad

                            8 oktober 2016 zaterdag

Op een Harley-Davidson door Wisconsin

BYLINE: HANS AVONTUUR

SECTION: Reizen; Blz. 42, 43, 44, 45, 47

LENGTH: 1659 woorden



HIGHLIGHT: Hans Avontuur liet een jongensdroom uitkomen. Hij vloog naar
Milwaukee en stapte op een goudgele Ultra Limited Low, model 2017.


Voor de fabriek van Harley-Davidson in Milwaukee staat de reisgenoot te glanzen
in de zon: een goudgele Ultra Limited Low, model 2017. Het is een afstammeling
van de eerste machine die hier in 1903 werd gebouwd door Bill Harley en de
broers Arthur, Walter en William Davidson. Het is zo'n verhaal dat Amerikanen
graag horen. Over eenvoudige jongens, passie en succes. The American Dream in
volle glorie.



De nieuwe Ultra is de ultieme touringbike voor een 1.500 kilometer lange reis
door Wisconsin, met een 1.870 cc zwaar motorblok, gps navigatie, cruisecontrol,
grote koffers en een infotainmentsysteem dat past bij een motor waarin je woont.


Even scrollen door het lijstje met radiostations en jawel: Get your motor
runnin' / Head out on the highway / Lookin' for adventure / And whatever comes
our way.

Eerst nog een rondje door Milwaukee, want aan de andere kant van de stad bevindt
zich het Harley-Davidson Museum. Behalve een prachtige verzameling motoren,
benzinetanks en reclames, biedt het museum een overzicht van Amerika door de
jaren heen. Vanaf 1900 tot nu. De industrialisatie, crisis, oorlogen,
rock-'n-roll, het ultieme gevoel van vrijheid.

Natuurlijk is het fantastisch alle modellen die Harley ooit heeft gebouwd op een
rij te zien. Maar een motor is nooit zomaar een motor. Het verroeste plaatwerk,
de krassen en de deuken vertellen unieke verhalen over beroemde mensen en gewone
burgers.

Persoonlijke favoriet is een onopvallende rode motor van begin jaren 40 die
tijdens een 'behind the scenes tour' te zien is in het 'archief', een
opslagplaats met meer dan 450 motoren. De machine is geschonken door de familie
van een vliegenier die tijdens de Tweede Wereldoorlog is omgekomen. De motor is
fraai, maar het zijn de brieven die het 'm doen, vol verlangen om eindelijk weer
op zijn Harley door de heuvels te cruisen.

Het museum staat in de wijk Walker's Point, waar oude bakstenen pakhuizen en
fabrieken worden omgebouwd tot hotel, restaurant, microbrewery of
appartementencomplex. Het is dé plek voor urban, hip en trendy. Jonge
ondernemers hebben er dromen zoals de vrienden Bill Harley en Arthur Davidson
dat meer dan honderd jaar geleden hadden toen ze hun eerste zelfgebouwde
verbrandingsmotor in een fietsframe schroefden.

Vertrekken uit Milwaukee. Het kenmerkende, stampende geluid van de V-vormige
tweecilinder weerkaatst tussen de gevels. Cruisen door een stad die in de 19de
eeuw beroemd werd om zijn brouwerijen, in verval raakte na sluiting van de grote
industrie (zoals overal in het noorden) en nu moedig opkrabbelt en links en
rechts alweer bruist.

Zoals Michiel Huisman in de tv-serie Harley and the Davidsons over zandpaden
door eindeloos golvend grasland scheurt, zo rijdt het in de omgeving van
Milwaukee niet meer. De velden worden onderbroken door bedrijventerreinen,
akkers en bossen. En de meeste wegen zijn ondertussen verhard. Wel mag je hier
net als vroeger nog altijd zonder helm rijden. De keuze is aan de motorrijder
zelf.

De eerste stops op de gps zijn Lake Ripley en het dorp Cambridge. Hier woonde
Arthur Davidson een tijdje op de boerderij van zijn grootouders. Het was een
hinderlijke onderbreking van zijn motorfietsdroom, maar zorgde voor een
belangrijke kennismaking. Bill sloot er vriendschap met Ole Evinrude, die al
veel wist over verbrandingsmotoren. Hij zou de grootste bouwer van
buitenboordmotoren in Amerika worden.

In de vierde versnelling door golvend heuvelland. Dit is het decor van de
zwart-witfoto's uit het Harley-Davidson-museum met daarop groepen motorrijders
die er in de beginjaren samen op uit trokken. De mannen in mooie kostuums, de
vrouwen in het lang. Clubs hadden destijds ook andere namen dan tegenwoordig,
zoals The Teadrinkers Motor Club.

Lang niet iedereen reed destijds op een Harley. Hier rond de grote meren waren
tal van merken actief, zoals Merkel uit Milwaukee, Mitchells uit Racine en
Indian uit Springfield. Behalve Indian (dat in 2008 een herstart maakte) zijn ze
allemaal verdwenen.

De Ultra Limited Low laat de kilometers bijna ongemerkt voorbij glijden. De
motor zweeft. Langs universtiteitsstad Madison, waar Bill Harley studeerde,
langs de Wisconsin-rivier, velden vol pompoenen, dorpen met houten huizen,
eenzame boerderijen. Een kaarsrechte weg voert naar de horizon. Asfalt en oranje
lucht versmelten er tot een rozige streep.

Er zullen niet veel mensen zijn die dromen van een vakantie in Wisconsin. Wie
aan Amerika denkt, heeft beelden van de Grand Canyon, Florida, Californië, New
York of de ruige Rocky Mountains. Daar is het vaak adembenemend mooi en dat doet
het goed op foto en video. Hier in Wisconsin krijg je juist het gezicht van
doorsnee Amerika te zien.

Spring Green heeft echter wel een topper in huis: Taliesin, het landgoed van
Amerika's grootste architect Frank Lloyd Wright. De man, op de grens van gek en
geniaal, beleefde zijn hoogtijdagen in de eerste helft van de vorige eeuw. Hij
was zijn tijd ver vooruit en werkte vooral met materialen uit de omgeving en
speelde met de vormen van het landschap.

Het maakte hem overigens niet tot een populaire bewoner van Spring Green.
Daarvoor had hij te veel schulden bij plaatselijke ambachtslieden en
middenstand. Regelmatig duikt er in het dorp weer een anekdote op.

,,Maakt u zich zorgen over het bedrag dat ik u nog moet betalen?''

,,Jazeker, meneer Lloyd.''

,,Mooi, als u zich daar druk om maakt hoef ik het niet te doen...''

Zijn persoonlijke leven kende overigens genoeg drama. Zo werd op het landgoed
zijn grote liefde Martha Borthwick vermoord door een butler die boos was over
zijn ontslag. Hij stak het huis in brand en wachtte buiten met een hakbijl in
zijn hand op de mensen die aan het vuur wisten te ontsnappen.

Natte wegen, damp op het water, grote plassen op de velden. Pas als de
Mississippi in zicht komt, trekt de hemel voorzichtig open. De brede rivier die
vooral bekend is als levensader van enkele zuidelijke staten, ontspringt in
Minnesota om vervolgens over 3.766 kilometer naar de Golf van Mexico te stromen.
Rijden, kijken en stoppen bij een van de panelen waarop iets over het verleden
wordt vermeld. Meestal zijn het verhalen over pioniers, cowboys, soldaten en
indianen die zich vergeefs hadden geweerd tegen de blanke kolonisten.

Op de plek waar de Black River in de Mississippi uitmondt, gaat het
landinwaarts. De route slingert en een bord kondigt een rustic road aan, een
landweggetje door het vergeten Amerika van boerenschuren, kleine stroompjes en
intiem landschap. Wisconsin telt 117 van dergelijke wegen met een totale lengte
van 1.077 kilometer.

Het wegdek op dit traject bestaat uit gravel en doet denken aan de beginjaren
van Harley-Davidson. Walter vestigde de naam van het bedrijf tijdens zogenaamde
endurance runs: wedstrijden over grote afstanden, waarbij de motorrijders zich
zo precies mogelijk aan de gemiddelde snelheid moesten houden. Je mocht niet te
laat, maar ook niet te vroeg bij een controlepunt aankomen.

Walter Davidson, in de tv-serie gespeeld door Michiel Huisman, was er een
meester in en haalde vaak een bijna perfecte score. Het gaf het motormerk het
imago van betrouwbaar en dat was belangrijk in een tijd dat motoren vooral om
economische redenen werden aangeschaft. Voor de moderne Ultra touring bike is
het gravel geen favoriete ondergrond, maar als een Harley het honderd jaar
geleden kon, moet het nu ook lukken.

Als de avond valt en het voorzichtig begint te schemeren, wordt het tijd voor
een hamburger en een bed.

De reis door Wisconsin is precies wat een roadtrip hoort te zijn. Rijdend over
de oude highways wisselen eenvoudige dorpen elkaar af. Hoewel modern Amerika
hier natuurlijk is doorgedrongen, lijken plaatsjes als Necedah, Arkdale en
Coloma op een bescheiden afstand van de snelle maatschappij te leven.

Zo staat in Wautoma nog een diner uit 1947, Milty Wilty. De muziek komt er uit
de jukebox, betalen kan alleen cash en op de menukaart zoek je vergeefs naar
moderne gerechten. Colonel Sanders, de oprichter van Kentucky Fried Chicken, is
er nog langs geweest om er voor goed geld een KFC van te maken, maar de
toenmalige eigenaar Milton Sommer weigerde. Zijn dochter Cindi zet het bedrijf
op dezelfde voet voort: ,,Not for the money, but for the love.''

Harley-Davidson is vandaag de dag een typisch Amerikaans bedrijf dat zeker qua
imago alles tot achter de komma in de greep wil hebben. Maar het vreemde is, dat
hart en ziel van de beginjaren nog voelbaar zijn. De vrienden Bill Harley en
Arthur Davidson begonnen hun bedrijf niet omdat ze geld wilden verdienen, maar
omdat ze van iets moois droomden, van iets nieuws en unieks dat mensen de
vrijheid zou geven om erop uit te trekken.

Dus reist de Ultra Limited Low verder over het schiereiland van Door County met
vuurtorens, baaien, boomgaarden en verstilde dorpen. Stoppen bij Wilson's
Restaurant & Icecream uit 1906 en afstappen bij het Holiday Music Motel uit
1952, waar het originele meubilair nog altijd op de kamers staat.

Zodra de motor ergens wordt geparkeerd, is er altijd wel iemand die een praatje
komt maken. Aan de baai van Ephraim loopt een oude man goedkeurend om de machine
en begint te vertellen over Harley-John, een oud-collega: ,,Eens in de zoveel
tijd waren we hem een paar dagen kwijt. Dan werd het hem benauwd en was het,
zoals hij altijd zei, tijd om de wind in zijn haren te voelen.''

Starten, cruisecontrol op 45 mijl per uur en de radio op tien: Yeah, I'm runnin'
/ I'm runnin', I'm runnin' / Down the proud highway / And as long as I keep
movin' / I won't need a place to stay.

De driedelige serie Harley and the Davidsons is vanaf vanavond, 8 oktober, te
zien. De volgende afleveringen volgen op 15 en 22 oktober. 21 uur, Discovery

De route slingert en een bord kondigt een rustic road aan, een landweggetje door
een vergeten Amerika

De muziek komt hier uit de jukebox, betalen kan alleen cash en op de menukaart
zoek je vergeefs naar moderne gerechten




Bekijk de oorspronkelijke pagina: , , , ,

LOAD-DATE: 7 October 2016

LANGUAGE: DUTCH; NEDERLANDS

GRAPHIC: AfgetakeldNiet alle bezinepompen waar je langskomt, zijn nog in
gebruik.
Zware kostIn het 'archief' van het Harley-Davidson Museum staan meer dan 450
motoren te pronken.
HeiligdomVan de schuur waarin de eerste Harleys werden gebouwd, staat een
replica in Milwaukee. Ook in het Third Ward District is het verleden nog
voelbaar.
Born to be wildGet your motor runnin' / Head out on the highway.
HoekigStalen bruggen overspannen de rivieren.
Sedert 1947Milty Wilty is een nostalgische diner, waar je alleen cash kunt
betalen.
GrondleggersDe broers Davidson en Bill Harley (2de van rechts).

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              62 of 149 DOCUMENTS



                              AD/Algemeen Dagblad

                            8 oktober 2016 zaterdag

Blij verrast door dit mooie stuk van onze premier

SECTION: Service; Blz. 38

LENGTH: 158 woorden


Blij verrast heb ik het stuk doorgelezen. Mark Rutte denkt vanuit de normale
burger en kijkt naar de belangrijke maatschappelijke en economische
vraagstukken, zoals het kopen van een huis, onze pensioenen en de
werkgelegenheid. Ik werk als logopedist in de ouderenzorg, mijn man is
politieagent. Ik ben tevreden wanneer ik lees dat hij voor beide sectoren iets
wil betekenen. Het gaat over veiligheid en de zorg voor onze ouders. Hopelijk
gaat hij laten zien dat er echt meer geld komt voor deze groepen. Wij hebben een
baby van tien maanden. Daarom ben ik ook blij met een stabiel onderwijsstelsel
en met het feit dat we allemaal vrij mogen zijn. Een groot goed. De schreeuwers
waar Rutte het over heeft, vind ook ik storend. Als laatste ben ik blij met de
prettige manier hoe Rutte vluchtelingen benadert. Respectvol, maar realistisch.
Ik denk dat ik voor de derde maal op rij weet op wie ik ga stemmen.

Merel Jansen.




Bekijk de oorspronkelijke pagina:

LOAD-DATE: 7 October 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              63 of 149 DOCUMENTS



                              AD/Algemeen Dagblad

                            8 oktober 2016 zaterdag

Dit is een aanval op de gewone man

SECTION: Nieuws; Blz. 9

LENGTH: 26 woorden


Lodewijk Asscher
De vicepremier en PvdA'er reageert zeer kritisch op het
VVD-verkiezingsprogramma, dat gisteren naar buitenkwam.




Bekijk de oorspronkelijke pagina:

LOAD-DATE: 7 October 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              64 of 149 DOCUMENTS



                              AD/Algemeen Dagblad

                             7 oktober 2016 vrijdag

'De wereld moet jaloers op ons zijn'

BYLINE: JAN HOEDEMAN HANS VAN SOEST

SECTION: Nieuws; Blz. 8, 9

LENGTH: 1439 woorden



HIGHLIGHT: Naast het VVD-verkiezingsprogram-ma presenteert Mark Rutte ook een
persoonlijk 'plan voor de toekomst'. ,,Zie het nou niet als het premiers-plan'',
haast hij zich te zeggen. ,,Het gaat om de ménsen!''


INTERVIEW MARK RUTTE

De televisie in het Torentje staat aan op teletekstpagina 101. Er verschijnt een
nieuw bericht: 'Nobelprijs voor Nederlander Feringa'. ,,Wat ontzettend gaaf! Zie
je nou wel dat Nederland een tof land is!'' roept Mark Rutte.

Het past precies in het straatje van de VVD-premier. Hij predikt optimisme in
een persoonlijk verkiezingsprogramma dat hij vandaag presenteert: 'De volgende
stap. Mijn ambitie, mijn plan'. Daarin maakt hij de verkiezingscampagne meer dan
ooit een persoonlijke campagne. Hij zegt tegen de kiezers dat als ze hem nog een
keer in het Torentje stemmen, hij zal 'vechten' om hun zorgen weg te nemen.
,,Dit is mijn kompas voor de komende viereneenhalf jaar'', vertelt hij. ,,Mijn
ambitie was de vorige keer Nederland uit de crisis te halen. Mijn ambitie voor
de komende periode is de zorgen van mensen wegnemen. Dat we allemaal de vruchten
van het herstel kunnen plukken.''

In zijn document staan geen concrete voorstellen. Daarvoor verwijst hij naar het
verkiezingsprogramma van de VVD. ,,Daarin staat hoe we die ambitie kunnen
realiseren. Maar dit is mijn plan.''

Is dit ingegeven door alle kritiek dat u geen visie zou hebben?


,,Nee. Ik ben een beetje allergisch voor het woord visie. Dan zie ik een
leunstoel voor me, dan kijk je een beetje naar buiten en we filosoferen eens wat
met elkaar. Dit is een plan, dit is actie, dit is dingen doen. Daar ben ik
van.''

U profileert zich als de premier die zijn karwei wil afmaken.

,,Zullen we het niet over mij hebben? Waar het om gaat is: hoe gaan we er nu
voor zorgen dat we met dit mooie land - we zijn gestegen naar plaats vier van de
wereld als meest concurrerende economie - hoe we dát succes vasthouden en ervoor
zorgen dat meer mensen ervan gaan profiteren.''

Nou, hoe ziet Nederland er uit in 2021 in uw visie?

,,In 2021 wil ik bereikt hebben dat mensen zeggen: we hadden zorgen over ons
pensioen en de gezondheidszorg. We hadden zorgen over veiligheid, vluchtelingen
en terreurbestrijding, maar die zorgen zijn in belangrijke mate afgenomen.' Ik
wil dat Nederland in 2021 een land is waar de rest van de wereld jaloers naar
kijkt over hoe we hier de dingen aanpakken. Dat er niet alleen meer banen zijn,
maar ook meer vaste banen. En dat hele grote vraagstuk over normen en waarden in
dit land, dat we daarvan in 2021 kunnen zeggen: we doen nooit meer concessies
aan grote groepen buitenstaanders.''

En met wie wilt u dat bereiken in een nieuw kabinet?

,,Dat is allemaal Haags gedoe. Ik ga met de pet in de hand naar de kiezer.
Respectvol vraag ik opnieuw vertrouwen. Pas daarna kunnen we kijken wie met
wie.''

Veel kiezers willen dat wel vooraf weten. De vorige keer waren uw kiezers boos
dat er met de PvdA werd geregeerd.

,,Sorry, maar de kiezer bepaalt hoe groot partijen worden. Ik wil eerst zelf
proberen aan die formatietafel te komen. Pas dan kijk ik wie er nog meer aan
tafel zitten, naar wat die willen en of we samen compromissen kunnen sluiten.''

Hoe wilt u de problemen rond de pensioenen oplossen?

,,In 2012 was de houdbaarheid van de AOW nog in gevaar. Nu is die weer
betaalbaar voor de komende tientallen jaren. Het pensioen, daar gaan werknemers
en werkgevers over. Maar ik kan een paar dingen doen vanuit de politiek. Ik wil
toe naar een systeem waarin mensen een individueel pensioenpotje opbouwen, zodat
iedereen precies weet waar hij straks recht op heeft. Beleggen doen we wel
samen, zodat we de risico's collectief spreiden. Ik wil dat mensen hun
pensioenpot ook kunnen gebruiken om hun huis af te lossen. En de AOW moet je ook
later kunnen opnemen. Als je langer doorwerkt dan nodig, krijg je ook een hogere
AOW. ''

En als je eerder wilt stoppen, kan dat ook?

,,Eh, nee niet eerder.''

U wilt een veiliger Nederland. Hoeveel geld wilt u daarvoor uittrekken?

,,We komen later met de financiële plaat onder het verkiezingsprogramma. Maar ik
kan wel zeggen dat we circa 10 miljard euro willen uittrekken voor
lastenverlichting aan burgers en bedrijven en voor investeringen. Ik wil
investeren in veiligheid, in innovatie en in wegen. Voor defensie menen wij dat
er minimaal 1 miljard extra geïnvesteerd moet worden.''

Lastenverlichting? Hoeveel gaat de hardwerkende Nederlander er op vooruit?

,,Om de fout van de vorige keer niet te herhalen: het programma laat zien wat je
bereikt als de VVD 76 zetels haalt. Maar we zullen compromissen moeten
sluiten.''

U wilt de zorg betaalbaar houden. Als een politicus dat zegt, bedoelt hij dat
hij wil schrappen in de kosten.

,,De uitgaven voor de gezondheidszorg zullen blijven stijgen. Dat is niet erg,
zolang die stijging niet groter is dan de economische groei, anders houd je
minder over voor andere dingen. De komende jaren is rust nodig. Geen nieuwe
stelselwijziging, alsjeblieft niet. We behoren tot de landen met de beste
gezondheidszorg ter wereld. Daar hangt een prijskaartje aan. We kunnen de zorg
betaalbaar houden door de weg te blijven volgen die minister Schippers is
ingeslagen. Ziekenhuizen moeten zich meer specialiseren, zodat we complexe
operaties alleen doen op plekken die daar op zijn toegerust. En in de
ouderenzorg is er veel te winnen door te kijken waarom het in het ene tehuis zo
veel beter gaat dan in het andere. Ik heb verpleeghuizen gezien die met het
zelfde geld topkwaliteit kunnen leveren. Waarom zijn zij niet de standaard?''

U maakt zich druk om de Nederlandse identiteit. Wat is die volgens u?

,,Dat staat in onze grondwet. We hebben in Nederland eerlijke kansen voor
iedereen. Ongeacht je geloof, sekse, seksuele geaardheid of huidskleur. We
hebben scheiding van kerk en staat en vrijheid van meningsuiting. En nu komt
het: steeds meer mensen zijn bang dat onze samenleving verandert en we
concessies doen aan die waarden. Dat je als vrouw maar beter niet met een korte
rok door een bepaalde straat kunt lopen. Dat is onacceptabel. Buitenstaanders
die zich ergeren aan hoe wij het hier met elkaar geregeld hebben, moeten zich
afvragen of ze wel in Nederland willen blijven. Als ze gaan, zal ik ze niet
tegenhouden. Maar als je blijft en je past je aan, dan kun je het ver schoppen.
Kun je burgemeester van Rotterdam worden.''

En als je blijft en je past je niet aan?

,,Als het aan mij ligt, waait er een andere wind de komende jaren. Weg met het
integratiebeleid van de afgelopen dertig jaar en door op de weg zoals we die
onder dit kabinet zijn ingeslagen. We gaan strakker normeren. Mijn boodschap aan
vluchtelingen of derde generatie Turken of Marokkanen die moeite hebben met ons
land, is: maak de afweging of je hier wilt blijven.''

Maar hoe gaat u mensen beter laten integreren?

,,Door op scholen onze waarden over te brengen. Dus ook aandacht voor
homoseksualiteit en dat dat normaal is. Door mensen die discrimineren te
vervolgen. Door haatpredikers te weren. Dat wie niet inburgert, geen paspoort
krijgt. Nu staan internationale verdragen dat nog in de weg, maar die moeten we
aanpassen. Dat je pas na tien jaar kunt naturaliseren. Dat je geen bijstand
krijgt als je geen Nederlands spreekt. En ten slotte dat we overlast in wijken
zoals in Maassluis harder bestrijden. Daar hoeven we de wet niet voor aan te
passen, die moeten we handhaven.''

Is het niet heel on-liberaal om normen en waarden algemeen op te leggen?

,,Nee. Het is heel belangrijk dat als grote groepen van buiten naar een land
komen, je duidelijk bent over wat wij belangrijk vinden. De afgelopen jaren
hebben we dat te veel met een muizenstemmetje gedaan. Dat moet met luide stem.
Anders weten mensen ook niet waarin ze moeten integreren. Wij moeten onze normen
en waarden overeind houden, zodat zij weten wat van hen verwacht wordt.''

Waaruit blijkt dat we concessies doen aan onze waarden?

,,Dat cartoonisten niet meer alles durven zeggen wat ze willen. Dat is erg. Ik
ben zelf niet van het beledigen. Ik hou er niet van andere mensen belachelijk te
maken om hun geloof. Het is een vorm van beschaving dat niet te doen. Maar als
een cabaretier dat wel wil doen, kun je in Nederland heel ver gaan. Ik ben tegen
inperking van de vrijheid van meningsuiting. Dan wordt Nederland juist
onveiliger. Het wordt toch gezegd en gedaan, maar dan weet ik niet meer door wie
en waar. Dan kan ik het niet meer bestrijden. Je mag ook zwaaien met een Turkse
vlag tijdens een demonstratie, ook al krijg ik er een ongemakkelijk gevoel van.
Het mag. De grens ligt daar waar je de wet overtreedt en een journalist het
werken onmogelijk maakt. Dat mag niet. Nederland is geen cafetariamodel, waarbij
je kunt kiezen het ene recht wel te gebruiken en je te verzetten tegen het
andere.''

Het gaat erom dat we het succes van dit mooie land vasthouden en dat meer mensen
profiteren




Bekijk de oorspronkelijke pagina: ,

LOAD-DATE: 6 October 2016

LANGUAGE: DUTCH; NEDERLANDS

GRAPHIC: Mark Rutte: ,,Nederland is geen cafetariamodel, waarbij je kunt kiezen
het ene recht wel te gebruiken en je te verzetten tegen het andere.''

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              65 of 149 DOCUMENTS



                              AD/Algemeen Dagblad

                            6 oktober 2016 donderdag

kim kardashian beroofd Het is haar eigen schuld

SECTION: Service; Blz. 30

LENGTH: 110 woorden


Ik vraag mij af waarom hele pagina's worden besteed aan de overval op Kim
Kardashian. Is dit soms erger dan dat een oudere man of vrouw in zijn/haar
woning wordt vastgebonden en daarna van de laatste spaarcentjes wordt beroofd?
Als zoiets gebeurt, dan staat er ergens achteraf een klein stukje, maar aan deze
over het paard getilde figuur wordt enorm veel aandacht besteed. Ten eerste had
ze maar niet zo veel juwelen vrij moeten laten rondslingeren en ten tweede heb
ik met haar totaal geen medelijden. Maar ja, als je eenmaal bekend bent schijnt
alles veel erger te zijn dan bij de gewone man/vrouw.

P.A. Blokker, Nieuw-Amsterdam.




Bekijk de oorspronkelijke pagina:

LOAD-DATE: 5 October 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              66 of 149 DOCUMENTS



                              AD/Algemeen Dagblad

                            6 oktober 2016 donderdag

VN-chef tóch weer een man: António Guterres

BYLINE: FRANS BOOGAARD

SECTION: Nieuws; Blz. 15

LENGTH: 686 woorden



HIGHLIGHT: António Guterres volgt Ban Ki-moon op als VN-chef. De oud-premier van
Portugal staat nu voor de loodzware taak om de Verenigde Staten en Rusland
dichter bij elkaar te brengen.


Portugese oud-premier wint spannende verkiezingsstrijd


De VN Veiligheidsraad draagt Guterres (67) vandaag unaniem voor bij de Algemene
Vergadering, waardoor zijn benoeming een formaliteit is. De Portugees, die bij
de VN de functie als Hoge Commissaris voor de Vluchtelingen vervulde, volgt per
1 januari de Zuid-Koreaan Ban Ki-moon op en krijgt dan de leiding over een
uiterst complexe organisatie, die tientallen onderafdelingen en wereldwijd meer
dan 53.000 personeelsleden omvat.



Guterres won de afgelopen maanden vijf voorverkiezingen en gisteravond zonder
één tegenstem ook de zesde. Dat betekent dat Rusland, tamelijk onverwacht, zijn
aanvankelijke bezwaren tegen hem heeft ingeslikt. ,,Ik ben vereerd en gelukkig",
zo tweette de Portugees, onmiddellijk nadat het nieuws uit New York vrijkwam.
Maar volgens diplomatiek expert Robert van de Roer wacht de oud-premier een
hondenbaan. ,,Hij treedt aan op een uiterst lastig moment in de geschiedenis,
net nu er een nieuwe ijstijd is aangebroken in de verhouding tussen Amerika en
Rusland. Als hij er niet in slaagt die twee bij elkaar te brengen komen de VN en
de Veiligheidsraad, het hoogste wetgevende orgaan in vredesvraagstukken, steeds
verder langs de zijlijn te staan. Hij zal goed moeten luisteren naar de grote
landen en toch moeten proberen ook ruimte voor zichzelf te creëren." Krijgt
Guterres de blokken niet op één lijn, denkt Van de Roer, dan wordt het voor de
Veiligheidsraad voor minstens lange tijd onmogelijk zijn rol als vredeshandhaver
en vredesoplegger weer op te nemen.

Opvolging

De eindstrijd om de opvolging van de kleurloze Ban Ki-moon, die eigenlijk pas in
zijn laatste jaar iets aan profiel wint, was ongekend spannend. Guterres stelde
zich al vroeg kandidaat. Hij lag goed in de markt als premier (van 1995 tot
2002) en liet zich gelden als VN-topman (van 2005 tot eind 2015) op een bij
uitstek moeilijke plek. ,,Hij kent de vluchtelingenproblematiek in buurlanden
van Syrië van haver tot gort. Hij opereerde met gezag", aldus Van de Roer.

Toch is de benoeming van de Portugees tamelijk onverwacht. Volgens de
ongeschreven VN-regels was Oost-Europa aan de beurt om de nieuwe VN-chef te
leveren, en bij de start van de procedure riep Mogens Lykketoft, de Deense
voorzitter van de Algemene vergadering, de lidstaten nadrukkelijk op om 'na
zeven decennia mannelijke dominantie' vooral ook vrouwen voor te dragen. In de
voorrondes barstte het al van de kandidaten uit Oost-Europa, maar pas vorige
week stapte - tot schrik van Portugal - ook de Bulgaarse zwaargewichte
Kristalina Georgieva in de race. Zij maakte in Brussel naam als Europees
Commissaris, eerst op hulpverlening en sinds eind 2014 als vicevoorzitter op
Begroting. Als vrouw, als Oost-Europese en als Russisch sprekende hoopte zij te
profiteren van de bezwaren van Rusland, niet tegen Guterres specifiek maar wel
tegen hem als West-Europeaan. Net vorige week verleende Commissievoorzitter
Juncker haar een maand onbetaald verlof om campagne te voeren.

Russen

De Serviër Vuc Jeremic, eerder door Rusland tot voorzitter van het VN-Parlement
gebombardeerd, was toen al kansloos. Maar uiteindelijk gaven dus ook de Russen
Guterres de voorkeur boven Georgieva. ,,Wij wensen hem alle succes bij de
uitvoering van zijn taken de komende vijf jaar", aldus de Russische ambassadeur
bij de VN Vitaly Churkin.

Guterres mag dan een ervaren politicus en gelauwerd vluchtelingencommissaris
zijn, de vraag is wel of hij de icoon is die de doorgaans machteloze moloch
nodig heeft om ook onder het gewone volk weer draagkracht te vinden.
,,Oud-VN-chef Kofi Annan was zo iemand: een rockster in de diplomatie met een
ongekend charisma en wereldwijde steun", aldus Van de Roer. En dus anders dan
Ban Ki-moon, die hij 'een communicatief en charismatisch drama' noemt. ,,Ook
Guterres is niet die tot de verbeelding sprekende Europeaan waarvan je zegt:
Natuurlijk, hij is het! Maar: dat was Annan misschien ook niet vanaf de eerste
dag. Laten we niet uitsluiten dat ook Guterres alsnog dat icoon wordt."

Hij treedt aan op een uiterst lastig moment in de geschiedenis




Bekijk de oorspronkelijke pagina: ,

LOAD-DATE: 5 October 2016

LANGUAGE: DUTCH; NEDERLANDS

GRAPHIC: António Guterres eind vorig jaar in Zwitserland.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              67 of 149 DOCUMENTS



                              AD/Algemeen Dagblad

                             4 oktober 2016 dinsdag

Amalia Ruim 4.000 euro per dag, wie verzint die bedragen?

SECTION: Service; Blz. 32

LENGTH: 144 woorden


Toelage

Dat kroonprinses Amalia vanaf haar 18de verjaardag levenslang een belastingvrij
bedrag van ruim 4.000 euro per dag gaat ontvangen, is van een totale gekte en
niet aan de gewone man uit te leggen. Wie verzint zoiets? En waarom komen
hierover geen Kamervragen? De familie Van Oranje komt op deze manier geheel
buiten de maatschappij te staan en gaat zo ongetwijfeld de sympathie en steun
van het volk verliezen. De familie moest ook hoognodig een peperdure
vakantievilla in Griekenland hebben, waar het gezin slechts een paar weken per
jaar vertoeft. Immers, het gezin moet ook nog op vakantie naar andere oorden,
zoals Argentinië en in de winter naar Lech. Ik ben een beetje klaar met het
koningshuis. Ik begrijp werkelijk niet waarom grote groepen mensen ze nog met
een oranje vlaggetje toejuichen.

Willy van Nimwegen, Amsterdam.




Bekijk de oorspronkelijke pagina:

LOAD-DATE: 3 October 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              68 of 149 DOCUMENTS



                              AD/Algemeen Dagblad

                             3 oktober 2016 maandag

Witlof, heerlijk en gezond

SECTION: Service; Blz. 21

LENGTH: 71 woorden


Blij met recept

Geweldig recept van Janny van der Heijden vrijdag: 'gekarameliseerde witlof'.
Een recept met weinig ingrediënten en ook nog eens ingrediënten die de gewone
burger in huis heeft. Het hoeft niet moeilijk te zijn. Witlof is altijd
gemakkelijk en snel klaar te maken en ook nog eens heel gezond. Lekker in de
komende winterperiode: witlofstamppot en witlofsoep!

Angelique Stemkens, Kessel.




Bekijk de oorspronkelijke pagina:

LOAD-DATE: 2 October 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              69 of 149 DOCUMENTS



                              AD/Algemeen Dagblad

                             3 oktober 2016 maandag

Topsalaris niet altijd kwestie van graaien

BYLINE: PEET VOGELS

SECTION: Economie; Blz. 15

LENGTH: 645 woorden


Loonkloof top en 'gewone man' weer groter

De loonkloof tussen de gewone werknemer en de top van het bedrijf groeit. Dat
leverde de gebruikelijke verontwaardigde reacties op. Maar eigenlijk is het best
goed nieuws.

Op het eerste gezicht lijkt de kritiek op de graaiers aan de top terecht. De top
verdiende in 2015 gemiddeld 6,1 keer zo veel als de gemiddelde werknemer. In
2010 was dat nog 5,5 keer zo veel, zo meldt het Centraal Bureau voor de
Statistiek (CBS) op basis van een onderzoek onder de 1000 grootste bedrijven.
,,In die bedrijven werken 3 miljoen mensen, een derde van het totaal aantal
werknemers'', zegt Peter Hein van Mullegen, hoofdeconoom bij het CBS.

De top zag het inkomen tussen 2010 en 2015 gemiddeld met 22 procent stijgen.
'Loonslaven' moesten het in die tijd met 6 procent loonstijging doen.

Crisis


De crisis lijkt dus vooral een voorwendsel om de lonen van de werknemer te
matigen. Dat blijkt duidelijk uit de cijfers, toch? Nee dus. Neem de sector
handel. Daar stijgt het verschil tussen de top en het gemiddelde salaris flink.
Maar dat komt niet doordat de top zich verrijkt. In de handel gaat het goed en
er komen veel banen bij. Jonge mensen vinden er werk. En jonge mensen zitten
bijna per definitie aan de onderkant qua lonen. Het gemiddelde salaris wordt
daardoor gedrukt en het verschil met de top automatisch groter. Ook als de
managers niet meer verdienen wordt het verschil tussen de top en de werkvloer
groter.

Dat verhaal gaat ook op voor de horeca volgens Van Mullegen. ,,Ook daar komen
veel banen aan de onderkant bij. Vaak kleine banen waarbij het salaris niet erg
hoog is.'' Die toevloed van werknemers vergroot de loonkloof.

Financiële sector

Er is echter één sector die er negatief uitspringt. In de financiële sector,
onder andere banken en verzekeraars, lijkt het grote graaien alweer schering en
inslag. De top verdient daar inmiddels 13 keer zoveel als de gemiddelde
werknemer. En in die sector gebeurt het omgekeerde als bij de sectoren handel en
horeca. Er verdwijnen op grote schaal laagbetaalde functies, denk maar aan de
ontslaggolven bij de banken. Minder laagbetaald werk betekent dat de gemiddelde
salarissen stijgen. Er blijven immers alleen mensen over die meer verdienen. Als
het verschil tussen de top en de werkvloer toch toeneemt, betekent het dat de
top zichzelf ruimer beloont.

En dat hadden ze nou net niet moeten doen, die topdogs in de financiële wereld.
,,Dat verschil is te groot'', zegt Zacharias Sautner, hoogleraar finance aan de
Frankfurt School of Finance and Management. Sautner was jarenlang verbonden aan
de Universiteit Amsterdam en de Duisenberg School of Finance. In die tijd deed
hij veel onderzoek naar beloningen in de financiële sector.

,,In veel sectoren worden grote beloningsverschillen geaccepteerd. De top levert
extra toegevoegde waarde, zoals een hoge aandelenkoers. Daar mag best een ruime
beloning tegenover staan'', zegt Sautner. ,,Maar juist van bestuurders in de
financiële sector wordt niet gevonden dat ze veel waarde toevoegen. Daar is een
hoog salaris dus meer omstreden.''

Moraal

En dat is nog maar de mening van de mensen die zakelijke belangen in de sector
hebben, vooral aandeelhouders. Aan de gewone man is dit al helemaal niet meer
uit te leggen vreest Sautner. ,,Dit is slecht voor het vertrouwen in banken. De
moraal deugt nog steeds niet, zullen veel mensen denken.''

Dat de financiële sector toch hogere salarissen uitbetaalt aan de top is
overigens wel te verklaren meent Sautner. ,,Er is altijd strijd om talent.
Talenten moet je goed belonen anders lopen ze naar concurrenten als
fintechbedrijven of Google of Apple. Er is minder loyaliteit aan bedrijven dan
vroeger. Verder zijn de bonussen fors verminderd. Dat wordt gecompenseerd met
hogere vaste salarissen.''

In de financiële sector lijkt het grote graaien al weer schering en inslag




Bekijk de oorspronkelijke pagina:

LOAD-DATE: 2 October 2016

LANGUAGE: DUTCH; NEDERLANDS

GRAPHIC: The Wolf of Wall Street: iconisch beeld voor de graaiende bankier.
Bestaat hij nog in ons land?

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              70 of 149 DOCUMENTS



                              AD/Algemeen Dagblad

                            1 oktober 2016 zaterdag

Geld komt in foute zakken

SECTION: Service; Blz. 38

LENGTH: 114 woorden


euro moet rollen

'De euro moet rollen', kopt het AD (29-9). Nou, volgens mij rolt de euro nu al
alle kanten op, alleen meestal niet de goeie. De zuurverdiende euro rolt naar de
toelage van onze toekomstige koningin, en naar de zorgverzekeraars en het eigen
risico, en niet te vergeten de pensioenfondsen, mislukte projecten van
gemeenten, wachtgeldregelingen bij de overheid, verder rolt hij ook rijkelijk
naar de zakken van de hoge functionarissen en managers in de zorg. Ik weet niet
waar hij nog meer allemaal heen rolt, maar in elk geval te weinig naar de beurs
van de hardwerkende 'Henk en Ingrid'. Daar rolt-ie alleen maar uit.

John de Laat, Rockanje.




Bekijk de oorspronkelijke pagina:

LOAD-DATE: 30 September 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              71 of 149 DOCUMENTS



                              AD/Algemeen Dagblad

                           28 september 2016 woensdag

Absurd, tijd voor een moderne republiek

SECTION: Service; Blz. 32

LENGTH: 142 woorden


TOELAGE AMALIA

Net als Paul Reijsbergen (Brieven 26-9) vind ik het absurd om een l8-jarige als
prinses Amalia met miljoenen belastinggeld te pamperen. Ze komt uit een rijke
familie, dus het zal haar aan niets ontbreken. Dat geld kan beter naar het Leger
des Heils. Daar smeekt men om duizenden huurwoningen voor daklozen. Dat zijn
gewone burgers die door het noodlot getroffen op straat zwerven. Waar- om
Nederland de Oranjes zo overvloedig moet betalen is mij een een raadsel. Uit
onderzoek is gebleken dat ze al elf keer duurder zijn dan het Belgische
koningshuis. De Scandinavische koningshuizen zijn sowieso altijd veel soberder
geweest. De Engelse koningin betaalt zelfs belasting. En verschuil je niet
achter fossiele wetten, regels en tradities. Het is 2016. Tijd voor een moderne
republiek.

Attie Brakenhoff, Bourtange.




Bekijk de oorspronkelijke pagina:

LOAD-DATE: 27 September 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              72 of 149 DOCUMENTS



                              AD/Algemeen Dagblad

                           28 september 2016 woensdag

'Pijnlijk, heel pijnlijk'

BYLINE: JEROEN SCHMALE

SECTION: Nieuws; Blz. 16

LENGTH: 555 woorden



HIGHLIGHT: Het vertrek van directeur Wim Pijbes bij Museum Voorlinden van
multimiljonair Joop van Caldenborgh is volgens ingewijden 'een botsing van twee
ego's, die alleen zijzelf niet zagen aankomen'.


Wim Pijbes vertrekt na drie maanden alweer


Er klinkt iets van gegrinnik uit de mond van Wim Pijbes, even nadat zijn
raadselachtig snelle vertrek als directeur van Museum Voorlinden bekend is
gemaakt met een summier persbericht. ,,Natuurlijk is deze stap opvallend. En
inderdaad, het persbericht is niet heel lang. Maar soms doe je dat in een
verhouding.''

Als de hoofdpersoon uit de Tempo Team-reclamecampagne ('het waren twee
fantastische dagen') verdwijnt Pijbes uit Museum Voorlinden. Wie op 1 juli
begint, verwacht niet op 1 oktober alweer te stoppen. Pijbes blijft als
bestuurslid verbonden aan het Wassenaarse museum, waar de particuliere collectie
moderne kunst van miljonair Joop van Caldenborgh tentoon wordt gesteld. ,,Ik ben
blij dat we er op deze manier uit zijn gekomen'', reageert Pijbes. ,,Iedereen
kan nu voorwaarts: het museum, Joop van Caldenborgh en ik. Het is prima zo.''

Meer toelichting geeft de oud-directeur van het Rijksmuseum niet. Een ingewijde
uit de cultuursector heeft aan deze uitleg genoeg, verklaart hij op voorwaarde
van anonimiteit: ,,Het vertrek van Pijbes is een botsing van twee enorme ego's
die iedereen aan zag komen, behalve Wim Pijbes en Joop van Caldenborgh zelf.''

Op de dag dat koning Willem-Alexander het museum opende, op 10 september,
publiceerde deze krant een profilerend verhaal over Pijbes: de middenstandszoon
die kunst enorm succesvol aan de (gewone) man brengt, maar die tegelijkertijd
ook over een ijzingwekkend harde kant beschikt.

En die bovenal geen kritiek duldt. ,,Hij is nogal een karakter'', kenschetste
Joop Daalmeijer hem.

De voorzitter van de Raad voor Cultuur zei in het achtergrondgesprek, dat deze
krant met hem voerde, al benieuwd te zijn 'hoe lang het goed gaat' tussen Pijbes
en Van Caldenborgh, die Daalmeijer onlangs een rondleiding door Museum
Voorlinden gaf. ,,Toen we in de kelder kwamen, bleek een ketel in een andere
kleur geverfd te zijn dan de rest. Van Caldenborgh ontstak werkelijk in woede;
de boel moest en zou direct worden overgeverfd. Ik ben benieuwd of zo iemand het
roer over kan geven, en dan helemaal aan een karakter als Wim Pijbes.''

Tegen volkskrant.nl liet Pijbes gisteren weten 'meer ruimte nodig te hebben'.
Die uitspraak verbaasde Van Caldenborgh, die in hetzelfde artikel fijntjes liet
weten dat Pijbes na zijn aantreden op 1 juli lang op vakantie is gegaan.
Bovendien heeft de Rotterdammer zichzelf aangeboden bij hem. ,,Ik heb geen nee
gezegd. In de liefde heb je altijd twee mensen nodig. Soms gaat dat niet. Vraag
me niet waarom.'' Tegenover deze krant wil Van Caldenborgh niet reageren.

Persoonlijk drama

Een persoon die Pijbes én de Nederlandse kunstwereld goed kent, overpeinst 'het
persoonlijke drama'. ,,Misschien is hij er gewoon in geluisd door Van
Caldenborgh. Door de mediagenieke Pijbes aan te trekken verzekerde hij zijn
museum van uren zendtijd op de tv en grote verhalen in de kranten. Hij kreeg
zelfs gratis en voor niets een hele bijlage in NRC Handelsblad. Dat zou een
particulier museum zonder Pijbes nooit gelukt zijn. Maar nu is de uitgesproken
Pijbes alleen maar een last voor hem in het dagelijkse werk. In dat geval is het
de eerste keer dat zijn zakelijke instinct Pijbes in de steek laat. Pijnlijk,
heel pijnlijk.''

Misschien is hij er gewoon in geluisd door Joop van Caldenborgh




Bekijk de oorspronkelijke pagina:

LOAD-DATE: 27 September 2016

LANGUAGE: DUTCH; NEDERLANDS

GRAPHIC: Wim Pijbes bij een werk van Ron Mueck tijdens de opening van Museum
Voorlinden.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              73 of 149 DOCUMENTS



                              AD/Algemeen Dagblad

                           24 september 2016 zaterdag

'Waarom gaan we niet naar België?'

BYLINE: PEET VOGELS

SECTION: Economie; Blz. 28, 29

LENGTH: 640 woorden



HIGHLIGHT: De dreigende kortingen op de pensioenen leiden tot onrust en boosheid
onder gepensioneerden. Op een informatiebijeenkomst van pensioenfonds PMT in
Terneuzen wordt de schuld voor de verlaging van de pensioenen bij de regering
gelegd.


Ouderen woedend om het vooruitzicht van de zoveelste pensioenkorting

Het podium van het Scheldetheater is donderdagmiddag niet voor Lenette van
Dongen of de Ashton Brothers. Er valt ook beduidend minder te lachen voor het
toegestroomde 'publiek'. Op het toneel staat Rob van der Want, manager
pensioenen bij pensioenfonds PMT. Dat betekent dus geen snelle grappen, maar een
powerpointpresentatie met taaie begrippen als verplichtingen, rekenrente en
dekkingsgraden.

150 gepensioneerden doen hun best de boodschap te laten bezinken. ,,Jezus",
roept een man uit, als Van der Want vertelt dat PMT inmiddels 68 miljard euro in
kas heeft. En dat ze toch minder mogen uitkeren dan toen het vermogen de helft
bedroeg.

Hij wil maar zeggen: aan het fonds ligt het niet dat de pensioenen al twee keer
gekort zijn en mogelijk opnieuw omlaag moeten. De lage rente is de schuld van de
Europese Centrale Bank en de politiek heeft besloten dat er aan de lage
rekenrente niet wordt getornd. Vragen over nieuwe kortingen ontwijkt hij handig.
,,Dat weten we pas zeker aan het einde van het jaar."

Bakker


,,Waarom gaan we niet naar België?", oppert een gepensioneerde. ,,Daar is de
rekenrente toch veel hoger?'' ,,Dat mogen we niet", slaat Van der Want de
discussie dood. En komt vervolgens met nog een aantal argumenten.

Willie Willemsen windt zich behoorlijk op over de kortingen. ,,Het is net of je
bij de bakker een brood bestelt en hij er een paar sneetjes uithaalt, terwijl je
wel de volle prijs betaalt. Zo gaat het ook bij ons pensioen. Daar hebben we
voor betaald, maar we krijgen steeds minder. Dat is toch gewoon diefstal? Die
kortingen zijn het probleem van de politici. Die hebben de crisis veroorzaakt en
wij betalen ervoor."

John Spruijt, die namens de gepensioneerden in het bestuur van PMT zit, heeft
het wel heftiger meegemaakt. ,,Moet je eens naar een bijeenkomst in de
Rotterdamse haven komen. Dan vliegen de eieren je bij wijze van spreken om de
oren. Daar lopen de emoties veel hoger op. Hier gaat het er toch gemoedelijker
aan toe.''

In Terneuzen komen de emoties pas echt naar buiten bij de bitterballen en het
bier na afloop. ,,Ik ben begonnen met zes dagen in de week negen uur per dag
werken", zegt Manfred Gobels. ,,En nu moeten we inleveren, waar we altijd voor
hebben betaald. We worden belogen waar we bijstaan."

Die kritiek geldt vooral de regering. ,,Je bent afhankelijk van wat Den Haag en
Europa beslissen. De regering kan het pensioenprobleem aanpakken, maar doet het
niet. En het maakt niet uit wat je stemt, want na de verkiezingen kruipen ze
toch weer bij elkaar", zegt Johnnie van den Bossen uit Terneuzen.

En Joke Bruijs had er tijdens haar muzikale intermezzo nog wel zo op gehamerd:
'Bekijk het leven van de positieve kant.' Ans van den Akker heeft het gehoord en
kan het onderschrijven. ,,We hebben het goed, mijn man en ik.'' Waar wordt
gemopperd, wordt ook gerelativeerd. Want ja, drie weken op vakantie naar Spanje,
dat wijst toch niet op schrijnende armoede.

Rechtszaak

Maar de boosheid overheerst na afloop van de bijeenkomst. Pe Gelderland uit
Terneuzen heeft tot nu toe weinig lol gehad van zijn pensionering. ,,Ik heb vier
jaar pensioen en heb al vier jaar moeten inleveren. Ik merk dat het minder
wordt. De regering roept wel hard dat het zo erg is voor de ouderen, maar doet
niets. Intussen komt er wel geld voor kinderopvang en andere zaken
beschikbaar.''

Willemsen loopt met het idee rond een rechtszaak tegen de overheid te beginnen
om het 'gestolen pensioen' terug te halen. ,,Op Prinsjesdag hebben we weer
gehoord dat Jan met de pet de rekening mag betalen. Maar het is moeilijk om
andere gepensioneerden mee te krijgen in een rechtszaak.''

Nu moeten we inleveren waar we altijd voor hebben betaald

Op Prinsjesdag hoorden we weer dat Jan met de pet de rekening krijgt




Bekijk de oorspronkelijke pagina: ,

LOAD-DATE: 23 September 2016

LANGUAGE: DUTCH; NEDERLANDS

GRAPHIC: Bij de bitterballen komen de tongen echt los.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              74 of 149 DOCUMENTS



                              AD/Algemeen Dagblad

                           24 september 2016 zaterdag

Volgens de koning gaat het goed met Nederland ... maar hoe gaat het met u?

BYLINE: MAARTEN VENDERBOSCH FRANCINE WILDENBORG

SECTION: Nieuws; Blz. 8, 9

LENGTH: 1232 woorden



HIGHLIGHT: Nederland staat er 'beduidend beter voor', aldus de koning in de
troonrede. Is dat zo?, vroeg het AD aan vijftig Nederlanders. 'Ja', zeggen zij
massaal. Maar er valt stiekem best wel wat te klagen.


Oud, jong, man, vrouw, waar je wieg ook heeft gestaan: het gaat 'prima, hoor'.
We hebben 'niets te klagen', zijn 'tevreden', 'gelukkig' of hebben het zelfs
'stinkend goed voor elkaar'. Mopperen is uit den boze. We moeten tevreden zijn
met wat we hebben, ook als het ietsje minder is. Als je al die ellende in het
Midden-Oosten ziet, 'moet je blij zijn dat je hier woont'. In een democratie,
waar je kansen krijgt om een opleiding te volgen, je bij gebrek aan
studiefinanciering een torenhoge studieschuld kunt opbouwen, je een baan kunt
vinden en een fantastisch mooi dak boven je hoofd hebt.



Maar er valt heus wel wat te klagen. Ons land heeft de afgelopen jaren rake
klappen gekregen gedurende de economische crisis. En hoewel menig Nederlander
premier Rutte een 'prima vent' vindt die 'ook maar zijn best doet', pakt zijn
beleid lang niet altijd zo positief uit voor de gewone Nederlander.

Want ja, er zijn meer banen. Maar wat is dat waard als je zó weer ontslagen kunt
worden?, vraagt Yacine Sow (25) uit Utrecht zich af. Als pas afgestudeerd
sociaal pedagogisch hulpverlener zoekt ze zich suf naar een baan, nadat ze bij
het Centraal Orgaan Asielzoekers(COA) kon vertrekken. ,,Je krijgt geen vast
contract en je kunt er dus elke dag uitvliegen.'' De nieuwe regel dat werkgevers
maar twee keer een tijdelijk contract mogen verlengen in plaats van drie keer,
klinkt mooi, maar leidt er vooral toe dat je één jaarcontract eerder op straat
staat, zegt de 29-jarige Sarah Ben Zineb uit Zoetermeer. Ze heeft na twee jaar
zoeken eindelijk een baan gevonden in een crisisopvang voor jongeren. Waar het
overigens bomvol zit, sinds de jeugdzorg in 2015 is overgedragen aan de
gemeente. En van de efficiëntere aanpak van één gezin, één plan, één regisseur
komt weinig terecht 'als we met elf hulpverleners over één jongere vergaderen'.


Ook Mark van der Meijden (27) uit Apeldoorn ziet het misgaan in de zorg en hing
zijn baan als fysiotherapeut aan de wilgen. ,,Hulpverleners zitten onderling
alleen maar informatie door te bellen, in plaats van samen mensen te helpen.''
Als consultant is hij nu overigens 'dolgelukkig'.

Marloes van Leersum uit Veenendaal (47) begeleidt al jaren met veel plezier
gehandicapten, maar wordt moe van het gesprokkel in de sector. ,,Mijn cliënten
hebben medische risico's, maar een AED om goed te kunnen reanimeren, is te veel
gevraagd. Dat is toch gek."

Hanneke Verduin (49) uit Vianen moest vorig jaar het veld ruimen door een
reorganisatie, maar is nu weer aan het werk als administratief medewerker. ,,Dus
ja, dat positieve van Rutte deel ik wel.'' 50- en 60-plussers piepen wel anders,
omdat 'geen enkele werkgever een oudere aanneemt'.

Een baan is de sleutel tot een ongecompliceerd leven, klinkt het unaniem.
Buffelen is beter dan je hand ophouden, want daar kun je de studie van de
kinderen niet van betalen. Ook als dat betekent dat je tot je 80ste doorwerkt,
zoals kapper Ad Rombout uit het Zuid-Hollandse Mookhoek doet.

En al bén je zelf op leeftijd, dan zorg je nog voor je familie: want wat moet je
hulpbehoevende naaste anders, als hij nog maar drie uur in plaats van drie
ochtenden thuiszorg krijgt?

Het is toch niet zo erg om anderen te moeten helpen?, vraagt machinist Jan
Ziengs (54) uit Veenendaal, met wie het 'gewoon hartstikke goed gaat'. Hij zorgt
graag voor zijn vader, die onlangs een nieuwe heup kreeg. Waar Ziengs zich meer
zorgen over maakt, is alles waar we in Nederland géén controle over hebben: de
wereld.

Een derde wereldoorlog sluit hij niet uit, met alle spanningen in het
Midden-Oosten en de gevaarlijke wapens die er tegenwoordig zijn. ,,Je moet er
niet aan denken dat Trump in Amerika de verkiezingen wint. Daar beginnen wij
niks tegen.''

Hij is niet de enige die denkt dat de spanningen op gaan lopen. Ook binnen
Nederland leeft die gedachte, nu er grote stromen vluchtelingen Nederland
binnenkomen. Die mensen hebben ook een plek nodig, luidt de overtuiging, maar
niet als het 'goudzoekers zijn' of 'groepen alleenstaande mannen'. Student Özlem
Göksy (20) uit Den Bosch is van Turkse komaf, maar wil daar geen ding van maken,
en aan de spanningen onder Turkse Nederlanders maakt ze geen woorden vuil.

Respect

De media maken er 'meer van dan het is'. Neem nou die provocerende vloggers in
Zaandam. Al staan die wel symbool voor een gebrek aan onderling respect, klinkt
het uit vele monden. De overheid zou de jeugd discipline moeten bijbrengen,
vindt machinist Ziengs. ,,Voer de dienstplicht maar weer in.''

Het is vooral het opstaan voor een oudere, de deur openhouden voor degene die
achter je loopt, even vriendelijk zwaaien naar de buschauffeur, wat Corry van
der Lee (79) uit Zeist mist. Kwiek en nog druk als vrijwilliger in een
verzorgingstehuis, waar het zonder mensen zoals zij een behoorlijk kale boel zou
worden. Maar het liefst zeurt ze nergens over, want klagen maakt oud en op je
krent zitten in een tehuis ook, dus wat dat betreft is het prima dat het kabinet
wil dat mensen langer thuis blijven wonen.

Waar ouderen het vaak prettig vinden om in hun vertrouwde omgeving te blijven,
geldt dat niet voor jongeren die bij paps en mams blijven omdat het zonder
studiebeurs te duur is om op kamers te gaan. Ook na hun studie zijn ze vaak
veroordeeld tot hun ouderlijk huis. Jonge mannen en vrouwen van eind twintig,
begin dertig vinden geen baan en krijgen dus geen huurcontract, laat staan een
hypotheek.

Maar lang niet iedereen laat zich tegenhouden door onzekerheid. De 18-jarige
student Leendert van Leuven uit Utrecht slalomt op zijn skateboard zorgeloos
door het leven: ,,Ik leen gewoon de volle mep en ik zie wel.'' Met zowel event
management als de opleiding journalistiek, die hij later nog wil gaan doen,
verwacht hij geen baan te vinden. Maar ach: ,,Het komt vast goed. Oók als het
niet goed komt.''

Pluk de dag

Leven in het moment en genieten van wat je hebt, is de sleutel tot geluk, vinden
velen. Als dat betekent dat je een prachtig gezin hebt, maar even geen werk: dan
kun je ook gewoon huisvader worden, zoals Patrick Voogt (32). Hij verruilde dit
jaar de logistiek voor de fulltime zorg voor zoontje Dominique (2) en daar komt
straks een klein meisje bij. ,,Ik heb het geluk dat mijn vrouw arts is. Maar ik
vind het ook gewoon heerlijk om er voor mijn gezin te zijn. Mannen begrijpen
daar nu helemaal niets van, maar dat is over tien jaar wel anders.''

En zelfs als er nauwelijks brood op de plank is, blijven we lachen. ,,Geluk zit
niet in geld, maar in je hart'', zegt Samira Bullut uit Bunnik wiens man al
anderhalf jaar naar werk zoekt.

Wie het redt, al is het sprokkelen, houdt de moed erin. Al zit je in een
rolstoel: als er nog iemand is om hem te duwen, dan houd je vol. Pas als je te
oud wordt om je eigen billen af te vegen, te dement om je eigen huis te vinden,
te gehandicapt om de deur uit te komen, dan heb je een probleem. Velen weten
het, zoals gastvrouw in een verzorgingstehuis Margot Inklaar (63) uit Voorhout:
de eenzaamheid, de peperdure medicijnen, het personeel dat zucht onder de hoge
werkdruk, de machteloosheid die wordt gevoeld. ,,Schrijnend." De meeste mensen
kijken weg: zorgen voor morgen. Maar Inklaar zet het aan het denken: ,,Ik heb
versleten tussenwervelschijven. Nu red ik me er nog mee, maar wat als het straks
niet meer gaat?''

Je moet er niet aan denken dat Trump wint

Het komt vast goed. Oók als het niet goed komt




Bekijk de oorspronkelijke pagina: , , ,

LOAD-DATE: 23 September 2016

LANGUAGE: DUTCH; NEDERLANDS

GRAPHIC: Ad Rombout80, Mookhoek, Kapper in ruste
Özlem Göksy20, Den Bosch, Student science & technology
Mark van der Meijden27, Apeldoorn, Consultant
Margot Inklaar63, Voorhout, Gastvrouw verzorgingstehuis
Yacine Snow25, Utrecht, Sociaal pedagogisch hulpverlener
Leendert van Leuven18, Utrecht, Student eventmanagement
Hanneke Verduin 49, Vianen, Administratief medewerker
Jan Ziengs54, Veenendaal, Machinist
Marloes van Leersum 47, Veenendaal, Activiteitenbegeleider gehandicapten
Patrick Voogt en Dominique32 en 2, Hellevoetsluis, Huisvader

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              75 of 149 DOCUMENTS



                              AD/Algemeen Dagblad

                          22 september 2016 donderdag

Niet naar school?

SECTION: Service; Blz. 28

LENGTH: 66 woorden


Prachtige foto's van Prinsjesdag. Minister Melanie Schultz met haar zoontje,
Gerdi Verbeet met haar kleindochter. Wie kan mij uitleggen waarom deze kinderen
om die tijd niet op school zitten? Als de gewone man zijn kroost een dagje thuis
wil houden voor een uitje, is dat in de meeste gevallen niet mogelijk op straffe
van een boete.

H.A. van Veen, Leeuwarden.




Bekijk de oorspronkelijke pagina: ,

LOAD-DATE: 21 September 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              76 of 149 DOCUMENTS



                              AD/Algemeen Dagblad

                           21 september 2016 woensdag

Waarom is Brussel toch zo bang voor openheid?

SECTION: Service; Blz. 39

LENGTH: 484 woorden



HIGHLIGHT: SP-delegatieleider in het Europees Parlement Dennis de Jong wil dat
Europarlementariërs volstrekte openheid van zaken geven over hun financiële
belangen. 'Ze moeten met de billen bloot.'


opinie

Langzamerhand beginnen Europese politici het door te krijgen: burgers in Europa
hebben weinig op met de Brusselse 'bubble'. Ze vinden het een
ons-kent-onsclubje, ver weg van de gewone burger, maar een prettig oord voor
tienduizenden lobbyisten van grote bedrijven. Kijk maar naar de ex-voorzitter
van de Europese Commissie, Barroso, die naar Goldman Sachs overstapte, terwijl
die bank nota bene de financiële crisis heeft helpen veroorzaken die veel mensen
hun baan kostte. Europarlementariërs kunnen er ook wat van: in het cash for
laws- schandaal bleken drie van hen enkele jaren geleden bereid om geld aan te
nemen van lobbyisten in ruil voor het indienen van wijzigingsvoorstellen op
Europese wetten. Ze hadden niet door dat de 'lobbyisten' journalisten waren van
het Britse blad The Sunday Times dat de zaak vervolgens publiceerde.

Bijbaantjes

Het zou dan ook helpen als de Europese instellingen volledige openheid van zaken
geven over de financiële belangen van mensen op belangrijke posities.
Europarlementariërs moeten al helemaal geen bijbaantjes hebben. Het salaris en
de onkostenvergoedingen zijn toch al veel te hoog, bijklussen is echt niet
nodig, maar als ze dat toch doen, dan in alle openheid.

Nu ligt er in het Europees Parlement (EP) een ontwerprapport met voorstellen om
een einde te maken aan de ondoorzichtigheid. Voor de buitenstaander gaat het om
logische zaken. Europarlementariërs mogen geen bijbaantjes hebben die gericht
zijn op lobbywerk bij Europese instellingen. De Adviescommissie die toeziet op
de naleving van de integriteitscode moet onafhankelijk worden en onderzoek
kunnen doen naar misstanden, de invloed van lobbyisten op wetsvoorstellen moet
inzichtelijk worden gemaakt en meer van dit soort zaken. Het gaat echter niet
goed met dit rapport. De fracties van christen- en sociaaldemocraten en
liberalen proberen de stemming erover voor onbepaalde tijd uit te stellen. De
christendemocraten hebben gedreigd tegen alle voorstellen te stemmen, mocht het
alsnog tot een stemming komen.

Cadeautjes

Als co-voorzitter van het parlementaire transparantienetwerk probeer ik alle
integere krachten in het EP te mobiliseren. Europarlementariërs zijn het aan hun
kiezers verplicht volstrekte openheid van zaken te geven over hun financiële
belangen. De enige reden waarom ze dat niet zouden doen, is dat ze te gehecht
zijn aan de cadeautjes en neveninkomsten die ze aan hun praktijken overhouden.
Als je het Europarlementariërs vraagt, zal iedereen zeggen dat hij of zij
integer is. Maar dan moet het ook mogelijk zijn met de billen bloot te gaan. De
komende weken gaan we zien of de Brusselse 'bubble' open kan spatten. Gebeurt
dat niet, dan hebben de burgers die genoeg hebben van de praatjes vanuit de
Brusselse instellingen gelijk. Het EP is dan ongeloofwaardig geworden.

Salaris en onkosten- vergoedingen zijn te hoog, bijklussen is echt niet nodig




Bekijk de oorspronkelijke pagina:

LOAD-DATE: 20 September 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              77 of 149 DOCUMENTS



                              AD/Algemeen Dagblad

                           19 september 2016 maandag

Nederland is vol... met gastvrije mensen

BYLINE: CYRIL ROSMAN

SECTION: Nieuws; Blz. 15

LENGTH: 330 woorden



HIGHLIGHT: In het vluchtelingendebat wordt de stille meerderheid vaak overstemd
door luidkeels protest. VluchtelingenWerk start vandaag een campagne om ook de
andere stem te laten horen.


Vanochtend vroeg zijn in Rotterdam en Amsterdam twee trams de remise uitgereden:
ze zijn beplakt met de namen van 4.200 Nederlanders en de tekst 'Nederland is
vol.... met gastvrije mensen die vluchtelingen een warm hart toedragen'. Het is
een nieuwe campagne van VluchtelingenWerk Nederland die de stem van de 'grote,
stille meerderheid van Nederland' duidelijker wil laten klinken. De namen op de
trams zijn vooral die van gewone Nederlanders, die daar elk 5 euro voor
betaalden.

Dorine Manson, directeur van VluchtelingenWerk: ,,Het debat werd vooral
overstemd door het luidkeelse protest tegen de komst van vluchtelingen. Maar in
een rapport van het SCP, eind juni, staat dat 63 procent van de Nederlanders
vindt dat opvang van oorlogsvluchtelingen een morele plicht is. Met deze
campagne willen we laten zien dat veel mensen wel een genuanceerde mening
hebben."

Maar in hetzelfde rapport staat dat 56 procent niet meer vluchtelingen wil. Ook
de zwijgende meerderheid heeft zorgen?

,,Zij stellen ook terecht vragen: hoe doen we het met werk voor die mensen? En
met huizen? Wat gaan ze bijdragen aan onze samenleving? Maar we moeten de
discussie op feiten voeren en niet vanuit de onderbuik: de woningnood was er al,
die moeten we niet op vluchtelingen projecteren."

'Nederland is vol...' is een beladen zin. Waarom gebruiken jullie hem?

,,Hij prikkelt en daagt uit om verder na te denken. En hij trekt de aandacht:
dat is nodig om de mening van de meerderheid zichtbaar te maken."

Jullie komen met deze campagne op een moment dat de vluchtelingenstroom flink
daalt.

,,Of er minder mensen blijven komen, hangt er vooral vanaf of de
vluchtelingendeal tussen de EU en Turkije overeind blijft. Als die klapt, kan
het aantal vluchtelingen zo weer oplopen. Laten we dus deze periode gebruiken om
te voorkomen dat we straks weer in zo'n verhitte discussie belanden. Het
vluchtelingenprobleem zal sowieso een groot onderwerp zijn in de komende
verkiezingscampagnes."




Bekijk de oorspronkelijke pagina:

LOAD-DATE: 18 September 2016

LANGUAGE: DUTCH; NEDERLANDS

GRAPHIC: Een van de trams van VluchtelingenWerk.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              78 of 149 DOCUMENTS



                              AD/Algemeen Dagblad

                           19 september 2016 maandag

Niet op de brommerdt

BYLINE: HUGO BORST

SECTION: Sportwereld; Blz. 2

LENGTH: 347 woorden


Column


Eerlijk gezegd heb ik altijd een afkeer gehad van speersnelle spelers. Het zijn
valsspelers, omdat ze hun gruwelijke gebrek aan inzicht en hun gênant slechte
techniek kunnen compenseren met gratis gekregen turbodijen.



Igor Belanov was zo iemand, ik herinner me Edwin van Ankeren. Je komt ze op alle
niveaus tegen. Ze hadden op atletiek gemoeten, maar dat deden ze niet, ze gingen
voetballen. Ze werden verdediger of aanvaller, nooit middenvelder.

Eric Botteghin is dus zo'n verdediger die niet op de brommerdt is. Niet dat-ie
zo snel is als een vlieg op een nat zuurtje. Dat ook weer niet. Qua snelheid is
Eric Botteghin Jan Modaal.

De eerste die me op hem attendeerde, was Jan Everse, iemand met een sublieme
kijk op voetbal(lers). Het was rond 2008. ,,Sparta moet die jongen ophalen,
Hugo. Een kanjer. Voor een half miljoen laat Zwolle hem gaan. Botteghin verkoop
je twee jaar later voor het vierdubbele. Is voorbestemd voor de top-3.''

Profetische woorden. Al heeft het best lang geduurd voordat Eric Botteghin is
doorgebroken. Pas dit seizoen zien we hoe verschrikkelijk goed hij is. Wat zo
prettig aan hem is als verdediger: hij is kalm. Botteghin stelt zich uitstekend
op, heeft voor een verdediger een goede techniek, is ijzersterk in de lucht
(1.94 meter) en heeft een prachtige tackle. Hij is hard, maar absoluut geen
smeerlap. Zijn inspeelpass zou beter kunnen. Had hij - en daar gaan we weer - de
snelheid van Uli van Gobbel gehad, dan was hij nu eigendom van Manchester United
geweest.

Rinus Israël wordt altijd de beste verdediger genoemd die Feyenoord ooit had.
Terecht. Op zoek naar een equivalent van Eric Botteghin kom je uit bij de Deen
Ivan Nielsen. Zelfde uitstraling: nooit in paniek. Nielsen was niet supersnel,
maar tactisch een genie. Kopsterk, geweldige tackle. Nielsen passte misschien
iets beter dan Botteghin.

Ivan Nielsen werd met Feyenoord één keer landskampioen. Het heeft er de schijn
van dat dat voor Eric Botteghin ook in het verschiet ligt.

Botteghin is als Ivan Nielsen: niet supersnel, maar nooit in paniek




Bekijk de oorspronkelijke pagina: ,

LOAD-DATE: 18 September 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              79 of 149 DOCUMENTS



                              AD/Algemeen Dagblad

                           14 september 2016 woensdag

'Soms moet je resetten'

BYLINE: DAVID BREMMER HANNEKE KEULTJES

SECTION: Economie; Blz. 23

LENGTH: 901 woorden



HIGHLIGHT: Handelsverdragen als TTIP moeten veel opener worden onderhandeld. Dat
wil minister Ploumen (Buitenlandse Handel), die haar plannen vanavond in Parijs
toelicht aan collega-ministers.


Minister Ploumen wil open handelspolitiek, zodat iedereen de voordelen ziet
voordelen


Het handelsverdrag tussen de EU en Canada, CETA, beslaat 1.500 pagina's. Wat er
precies in staat? Niemand die het weet, want die 1.500 pagina's zijn niet
bepaald lichte leeskost voor op het nachtkastje. En hoe die 1.500 pagina's tot
stand zijn gekomen, weten we ook nauwelijks. Daar is steeds meer weerstand
tegen. Het proces moet daarom anders, stelt minister voor Buitenlandse Handel
Lilianne Ploumen.



,,We kunnen keer op keer herhalen dat we echt niet tornen aan onze hoge normen
en standaarden, maar wie is er nou iedere dag met die 1.500 pagina's bezig?
Bijna niemand. Terwijl de mensen wel meer willen weten over wat erop staat."

Wat moet er veranderen?

,,De afgelopen decennia hebben Nederland en later de EU talloze handelsverdragen
gesloten. Daar was nooit debat of discussie over. Het gaat over het verlagen van
tarieven, was de gedachte, dat is voor iedereen goed. Maar tegenwoordig worden
normen en standaarden - hoe je producten produceert - steeds belangrijker. Het
gaat over duurzaamheid, milieu, dierenwelzijn en klimaat."

De kritiek is dat het klimaat en onze voedselveiligheid verslechteren door TTIP.
Dat het grootkapitaal wordt beschermd.

,,Exact. Vrijhandelsverdragen zijn niet technisch meer, maar gáán ergens over.
Dat heeft gevolgen voor onderhandelingen. Die moeten véél opener, transparanter.
Democratischer."

Dus alles wat het kabinet bij het associatieverdrag met Oekraïne, CETA en TTIP
ní­ét heeft gedaan.

,,Nou, bij CETA en TTIP is het mandaat openbaar geworden, maar pas nadat daarop
aangedrongen is. Ook hebben we als EU een eerlijkere manier voorgesteld om met
bedrijven om te gaan die hun investeringen geschaad zien door
overheidsmaatregelen. Zij moeten dat niet totaal buiten de rechter om kunnen
doen."

U bepleit een geheel andere manier van onderhandelen.

,,Ik wil al vóóraf een breed handelsberaad opzetten met belanghebbenden als
vakbonden, bedrijven, maatschappelijke organisaties en de Consumentenbond. Zij
mogen aangeven wat zij belangrijk in een nieuw verdrag vinden. Ik neem die
inbreng dan mee."

U wilt potentiële criticasters eerder binnenboord krijgen.

,,Deze partijen kunnen helpen nadenken over de effecten - positief of negatief -
die een verdrag voor een sector opleveren. Denk aan langere overgangstermijnen
of omscholing. Tijdens de onderhandelingen kan ik ze ook op vertrouwelijke basis
op de hoogte houden van onze vorderingen."

Op vertrouwelijke basis. Daar gaat u weer...

,,Bij onderhandelingen draait het er om dat ik iets heb dat mijn
onderhandelingspartner wil of andersom. Om niet op achterstand te komen, moet je
sommige dingen in kleine kring houden."

Hier op uw ministerie is een kamer met de geheime TTIP-stukken. Mogen wij even
kijken?

Lacht: ,,Jammer genoeg mag ik die deur nog niet voor jullie openen."

Waar blijft dan uw beloofde transparantie?

,,Ik begrijp jullie punt, het is iets waar we over moeten nadenken. Hoe om te
gaan met vertrouwelijkheid? Toch zie ik mogelijkheden: zo kun je eerst
onderhandelen over de duurzaamheidsparagraaf en die openbaar maken. Zo kan
iedereen zien of we onze sociale waarden genoeg beschermen."

Komt u nu met deze plannen, omdat u al ziet aankomen dat rond CETA en TTIP ook
referenda worden gehouden waarbij de bevolking ze alsnog afschiet?

,,Ik ben hier al langer mee bezig dan de afgelopen drie maanden. Als mensen een
referendum willen en ze hebben voldoende handtekeningen, dan komt dat referendum
er. Democratie is niet voor bange mensen. Maar we moeten politiek gezien wel wat
aan die onrust doen. We moeten beter duidelijk maken wat het voor Nederland
betekent, hoe we er beter van worden. Ik noem dat een reset." Ploumen pakt haar
iPhone. ,,Kijk, als je telefoon vastloopt, moet je die soms ook resetten zodat
ie het weer goed doet."

Moet TTIP ook gereset worden? Of is het verdrag al mislukt, zoals uw Franse en
Duitse collega's recent hebben gezegd?

,,Het wordt heel lastig. De bal ligt bij de Amerikanen. Als zij geen concessies
gaan doen, bijvoorbeeld over toegang tot de Amerikaanse markt voor Nederlandse
bedrijven, dan zie ik het niet voor het einde van de ambtstermijn van Obama
gebeuren."

Minister Ploumen baseert haar plan op de wereldberoemde econoom Branko Milanovic
die stelt dat vooral de middenklasse in China en India profiteert van
vrijhandel, net als multinationals en topverdieners. Wat het gewone Nederlanders
oplevert is volstrekt onduidelijk.

,,Er moet dus meer aandacht komen voor wat die verdragen betekenen voor het
midden- en kleinbedrijf, de sector waarin de meeste mensen werken'', geeft
Ploumen toe. ,,Canada heft nu 10 procent importbelasting op onze bloemen. Door
CETA verdwijnt dat. Dit levert het MKB geld op en zorgt voor extra banen. En een
koekjesfabrikant hoeft niet meer voor verschillende markten verschillende
etiketten te plakken.''

De minister zegt zich bewust te zijn van het feit dat de onvrede tegen deze
verdragen niet puur economisch gedreven is. De kritiek op TTIP is bijvoorbeeld
het grootst onder goedverdienende hoogopgeleide burgers. ,,Het klopt dat het
hier gelijker is dan in andere landen. Er klinkt kritiek omdat TTIP raakt aan
wie wij zijn en wat wij belangrijk vinden. We hebben niet voor niks standaarden
voor voedselveiligheid. En nogmaals: daar tornen we écht niet aan.''

'TTIP raakt aan wie wij zijn en wat voor ons telt'




Bekijk de oorspronkelijke pagina:

LOAD-DATE: 13 September 2016

LANGUAGE: DUTCH; NEDERLANDS

GRAPHIC: Minister Ploumen: ,,TTIP wordt zeer lastig.''

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              80 of 149 DOCUMENTS



                              AD/Algemeen Dagblad

                           3 september 2016 zaterdag

Uitgerust Den Haag trekt weer ten aanval!

BYLINE: TEKST : TOBIAS DEN HARTOG EN LAURENS KOK

SECTION: Nieuws; Blz. 10, 11

LENGTH: 1121 woorden



HIGHLIGHT: Dinsdag begint het nieuwe politieke seizoen in Den Haag. De komende
maanden staan in het teken van maar één ding: de verkiezingen. Let op deze vier
gevechten. En een wapenstilstand.

Alle ballen op Rutte

De man met de meest begeerde baan van het Binnenhof weet als geen ander dat ze
allemaal op hem zullen jagen. Omdat het kan. Ooit was hij 'Rubberen Rutte', de
teflonpremier op wie niemand vat wist te krijgen. Maar sinds hij boete deed voor
zijn boulevard van gebroken beloften, gaat Mark Rutte opeens door het leven als
de sorry-premier.



Rutte neemt een gok. Door ruim zeven maanden voor de verkiezingen diep door het
stof te gaan - 'ik baal van mezelf'-, hoopt de VVD-leider voor de hand liggende
aanvallen op zijn betrouwbaarheid af te slaan. De inzet is dat kiezers hem in
maart allang vergiffenis hebben geschonken en de premierbonus gunnen, met een
derde termijn als beloning.

Maar zonder slag of stoot zal dat niet gaan. Er zal geen dag voorbijgaan of
Geert Wilders (PVV), Sybrand Buma (CDA), Alexander Pechtold (D66) en al die
andere concurrenten zullen hem inwrijven dat hij nog veel vaker 'sorry' had
moeten zeggen. Of zoals een spindoctor van de oppositiezijde zegt: ,,Ons lijstje
is wel wat langer dan die drie beloften waar hij nu excuses voor heeft
aangeboden.''

Rutte heeft echter een sterke troef in handen. De overheidsfinanciën zijn onder
zijn leiding onmiskenbaar opgefleurd. En was dat nou niet de belangrijkste
belofte die hij deed? Niet voor niets koos hij uit het stapeltje kwartetkaarten
dat op de formatietafel lag juist deze als eerste uit, klinkt het in
VVD-kringen. En hij heeft natuurlijk laten zien dat hij, lenig als hij is, met
elke partij een coalitie kan smeden. Geen geringe kwaliteit in een politiek
landschap dat zo versnipperd is.

Een linkse broedertwist op kousenvoeten

Als orakel Maurice de Hond heeft gesproken, draait GroenLinks-leider Jesse
Klaver zich nog een keer om. En zo is er toch nog één linkse politicus die
iedere zondag monter aan de dag begint. Voor collega's Diederik Samsom (PvdA) en
Emile Roemer (SP) pakken de peilingen een stuk minder gunstig uit.

De 'ongeduldige' Klaver staat te popelen om een nieuwe orde te scheppen op
links, waarbij het traditioneel kleine GroenLinks opeens de lakens uitdeelt. Aan
zelfvertrouwen geen gebrek bij de nieuwe JFK, al merkt een Haagse insider
fijntjes op dat Klaver nog nooit echt is getest. ,,En we weten allemaal hoe het
Roemer vorige keer verging'', nadat die in 2012 aanvankelijk op ruim dertig
zetels stond.

Linkse partijen hebben altijd de mond vol van innige samenwerking, maar in
verkiezingstijd, en zeker bij de daaropvolgende formatie, valt het blok al snel
uiteen. Bij de SP klinken doorgaans weinig warme woorden voor PvdA'ers, andersom
is de genegenheid evenmin groot. Toch heeft links alle reden elkaar op te zoeken
en vast te houden, nu, afgaand op de verhoudingen in de Eerste Kamer, een
kabinet met een centrumrechts motorblok van VVD, CDA en D66 voor de hand ligt.
Campagne voeren ten koste van elkaar, is op de linkerflank risky business.

Complicerende factor is dat Samsom en Roemer intussen vechten voor hun politieke
leven. Roemer lijkt alle kaarten te hebben gezet op de zorg. Hij floepte er bij
Pauw zelfs een breekpunt uit: zonder einde aan de marktwerking doet de SP niet
mee aan een kabinet. Daarmee zet hij zich nu al buitenspel bij de formatie,
hoont de concurrentie, 'amateurisme ten top'. Samsom moet tegelijkertijd nog
maar zien of hij überhaupt lijsttrekker wordt. Dat heeft Klaver alvast beter
voor elkaar.

Wilders, ieders favoriete vijand

Het wordt Wilders tegen de rest. Namen de andere lijsttrekkers hem in de Tweede
Kamer al voortdurend onder vuur, tijdens de campagne zet iedereen nog een tandje
bij. Nadat de PVV-leider z'n verkiezingsprogramma (een A4'tje met elf straffe
punten) lanceerde, was CDA-leider Sybrand Buma er snel bij. ,,Wilders steekt
Rutte naar de kroon als kampioen van de loze beloftes.''

Zeker de verdere de-islamisering wakkert alom woede aan. Het sluiten van
moskeeën bijvoorbeeld. ,,Eerst was het 'minder, minder, minder' en nu ook
'dicht, dicht, dicht' en 'weg, weg, weg''', klaagt premier Rutte. ,,Het is een
soort giftig pessimisme waar ik me tegen verzet.''

In de Haagse wandelgangen ziet men Wilders 'radicaliseren' en steeds harder
stelling nemen. Dat isoleert hem van de anderen. ,,Er liggen nu al zo vijf, zes
punten op tafel waar niemand mee akkoord kan, dus zelfs als hij groot wordt, is
er niemand die met hem in zee kan'', zegt een ingewijde.


Dat neemt niet weg dat álle anderen zich heerlijk tegen Wilders zullen afzetten,
met wat zij een 'fatsoenlijker' verhaal vinden. Nu al sluiten VVD, CDA en PvdA
hem (voorzichtig) uit. Al is dat gevaarlijk, want het werkt sympathie in de hand
voor die arme outcast Geert.

Wat wel steekt: Wilders staat op nóg een front alleen. Zijn torenhoge peilingen
zijn jaloersmakend.

Wapenstilstand: coalitiemakkers, staakt 't vuren

Ze zoeken elkaar graag op, VVD en PvdA. Zeker op economische thema's is het voor
liberalen en sociaaldemocraten prettig om elkaar aan te vallen, om de vaak haaks
op elkaar staande standpunten te benadrukken. Deze strategie betaalde zich in
2012 glansrijk uit, toen Rutte met zijn VVD een tweestrijd uitvocht met Samsoms
PvdA.

Rutte kreeg wat hij wilde, een tweede termijn in het Torentje, maar kreeg daar
wel gezelschap van een partij die even daarvoor nog was weggezet als het 'rode
gevaar'. Een herhaling van dit scenario is dan ook onwaarschijnlijk: niemand die
Rutte of Samsom nog zou geloven.

En dus zal het hooguit blijven bij wat vriendelijk vuur tussen beide
coalitiepartners. Ook al omdat beide partijen willen benadrukken dat het anno
2017 mogelijk is een kabinet de rit uit te laten zitten. Stabiel bestuur in een
onstabiele tijd, daar hopen VVD en PvdA voor beloond te worden.

De boze kleintjes zijn op oorlogspad

Ze vinden allemaal wat anders. Zijn links, rechts, voor gezinnen, ouderen,
allochtonen of juist de autochtonen, maar één ding hebben de kleinere partijen
50Plus, DENK en VNL gemeen: ze zijn boos. Boos dat de ouderen worden 'gepakt'
(Henk Krol), boos over ongelijkheid in de samenleving (Tunahan Kuzu en Sylvana
Simons), of boos dat 'de gewone man' niet wordt gehoord (Jan Roos).

Geheel naar Wilders' voorbeeld mijdt DENK vaak de praatprogramma's en
traditionele media, om 'ongefilterd' via eigen (Facebook)kanalen de achterban te
bereiken. De peilingen zijn vooralsnog alleen voor Krol rooskleurig, maar vooral
Roos en Kuzu zullen verkiezingsdebatten flink kunnen ontregelen of nieuwe
kiezers weten te lokken. DENK rekent op de allochtone achterban, terwijl Roos
z'n GeenStijl-fans misschien meekrijgt. ,,Minimaal vier en maximaal tien
zetels'', voorspelt die laatste. DENK houdt het op vijf. Aan zelfvertrouwen
ontbreekt het alvast niet.

Stabiel bestuur in een onstabiele tijd, daar hopen VVD en PvdA voor beloond te
worden




Bekijk de oorspronkelijke pagina: ,

LOAD-DATE: 2 September 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              81 of 149 DOCUMENTS



                              AD/Algemeen Dagblad

                            30 augustus 2016 dinsdag

Halina

SECTION: Nieuws; Blz. 2

LENGTH: 397 woorden


Column Özcan Akyol


@özcanakyol

Met plaatsvervangende schaamte las ik gisteren in deze krant de column van
Halina Reijn, die blijkbaar een hekel heeft aan burgers die haar 'onbetaald
aanstaren', op het moment dat ze in het openbaar door hen wordt herkend. Reijn
noemt dikke vrouwen 'zeekoeien', bombardeert een man die haar geïnteresseerd
aankijkt tot amoebe en minacht - merkwaardig genoeg - alle mensen die haar de
moeite waard vinden om aandacht te geven. Het is wat, zeg.



Ik ken het verschijnsel: op straat word ik regelmatig aangeklampt door
toevallige passanten die mijn romans hebben gelezen, of me van mijn
televisieoptredens herkennen, en me daarom iets vriendelijks willen
toevertrouwen. Maar elke keer als dat gebeurt, raak ik verlegen en spreek ik
mijn waardering voor hun interesse uit. Wie ben ik zonder mijn publiek? Niemand.


Als polderdiva Halina Reijn daadwerkelijk zo veel moeite met dit fenomeen heeft,
moet zij zichzelf niet langer pijnigen. Er bestaan oplossingen voor haar
levensgrote probleem.

Om maar wat te noemen: vermijd interviews in vrouwenbladen, maak geen
documentaires over een persoonlijk leven, verschijn niet op televisie als
deelname aan een programma niet direct met het eigen vakgebied heeft te maken en
deel niet een privédomein in columns.

Ik weet zeker dat de aandacht van mensen die zij als plebs beschouwt zienderogen
zal afnemen. Dan kan Halina Reijn eindelijk weer in alle rust op Schiphol 'een
veel te dure aftersun met nutteloze glitters' kopen, zonder de bewonderende
blikken van reizende omstanders.

Er wordt weleens hardop afgevraagd hoe de kloof tussen de elite en de gewone man
zich kon ontspinnen. Ziehier het antwoord: een bekende vrouw uit de
grachtengordel vertelt in geuren en kleuren over haar carrière als geslaagde
artiest, die alleen kan bestaan bij de gratie van haar fans, maar tegelijkertijd
kijkt ze op hen neer en schrijft ze in beledigende taal over hen.

De digitale schandpaal, vol primitieve scheldkanonnades, die haar gisteren ten
deel viel, is verachtelijk en stemt een mens somber. Het geeft vooral aan hoe
diep de lezers waren beledigd. Dat is iets wat zij moet herkennen: kwetsing
ondergaan. Juí­st Halina Reijn is iemand bij uitstek die weet hoe dat voelt.
Maar dat maakt haar column al helemaal onbegrijpelijk.

Zo kan de kloof tussen de elite en de gewone man zich ontspinnen




Bekijk de oorspronkelijke pagina: ,

LOAD-DATE: 29 August 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              82 of 149 DOCUMENTS



                              AD/Algemeen Dagblad

                           20 augustus 2016 zaterdag

Zegeltjes plakken voor windparken

BYLINE: DAVID BREMMER

SECTION: Economie; Blz. 21

LENGTH: 564 woorden


Bij Appie of Jumbo zegeltjes sparen voor windmolens op zee. Klinkt gek? Niet
volgens investeringsfonds Meewind. Dat vraagt het kabinet gewone Nederlanders te
laten participeren bij de aanleg van windparken.

Nee, dit plan is geen 'Wij van Wc-eend adviseren Wc-eend', bezweert bestuurder
Willem Smelik van investeringsfonds Meewind. ,,Wij hoeven er zelf niet beter van
te worden, het gaat om het principe." Elke burger moet mee kunnen investeren in
de windparken op zee die komende jaren worden neergezet. ,,Het draagvlak voor
verduurzaming van onze energievoorziening kan zo worden vergroot en de overgang
daarnaar versneld", denkt Meewind.

Dat draagvlak laat vaak nog te wensen over. 'Subsidieslurpers', vinden veel
Nederlanders. Jaarlijks trekt het kabinet miljarden euro's uit voor wind op zee.
Geld dat bedrijven en burgers moeten ophoesten via een hogere energienota. ,,Die
miljaren komen nu terecht bij buitenlandse multinationals." Zo werd begin juli
bekend dat het Deense Dong Energy voor de Zeeuwse kust windpark Borssele gaat
bouwen. ,,Wij roepen minister Kamp op financiële participatie door burgers
verplicht te stellen."

Breed toegankelijk

Concreet wil Meewind een vijfde van de financiering van offshore windparken door
burgers en lagere overheden laten plaatsvinden. Dat kan op drie manieren,
schrijft het beleggingsfonds aan minister Kamp. Bijvoorbeeld door het (ver)kopen
van aandelen. Of, de tweede optie: het laten lopen via de energiemaatschappij.
De laatste mogelijkheid is de meest opmerkelijke. Smelik: ,,Het kan ook via een
spaarsysteem bij de supermarkt in de vorm van koopzegels. Nederlanders zijn
daaraan gewend. Op alle manieren wordt deelname breed toegankelijk."

In het plan van Meewind bepaalt de uiteindelijke exploitant zelf welke partij
zij de 20 procent burgerfinanciering onderbrengt. Enige voorwaarde: het moet een
bewezen betrouwbare partij zijn. ,,Burgers die in nieuwe windparken investeren,
profiteren zo volop mee en bouwen eigen vermogen op."

Meewind, dat 7500 duurzame Nederlandse beleggers faciliteert, wijst erop dat
burgers in veel gevallen ook mogen meedoen bij de aanleg van windparken op land.
Dit dankzij de 'Gedragscode draagvlak en participatie wind op land' die mede
door de inzet van CDA-Kamerlid Agnes Mulder in 2014 tot stand kwam. Mulder
spreekt van een sympathiek idee. ,,De gedragscode is een goede stap, maar
burgerparticipatie gaat nog lang niet ver genoeg. Ik ben benieuwd of dit plan
haalbaar is en hoe minister Kamp hierover denkt."

Support

De roep om burgers bij offshore wind te laten participeren komt van meer kanten.
Zo pleitte de Zeeuwse Milieufederatie er bij de recente aanbesteding van
windpark Borssele voor. Het zou meer support in Zeeland opleveren. De milieuclub
zat in een consortium met onder meer Delta en havenbedrijf Zeeland Seaports.

De kans dat Nederlanders positief staan tegenover het plan lijkt aanzienlijk.
Afgelopen jaar steeg de markt voor duurzaam beleggen van 24,7 naar 29 miljard
euro, een groei van 17 procent. ,,Projecten als windpark Borssele zouden zomaar
40.000 kleine beleggers kunnen aantrekken als die mogelijkheid er zou zijn",
aldus Smelik van Meewind.

Minister Kamp heeft aangegeven niet tegen burgerparticipatie te zijn, maar tot
nu toe weigert hij het dwingend op te leggen.

Een sympathiek idee. Burgerparticipatie bij windparken is er nog veel te weinig




Bekijk de oorspronkelijke pagina:

LOAD-DATE: 19 August 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              83 of 149 DOCUMENTS



                              AD/Algemeen Dagblad

                           20 augustus 2016 zaterdag

Slachtoffer?

BYLINE: ÖZCAN AKYOL

SECTION: Nieuws; Blz. 2

LENGTH: 418 woorden


Column


Nu de schoolvakanties tegen hun einde lopen, dreigen de gemoederen onder Turkse
Nederlanders flink op te lopen. Het moment nadert dat ze elkaar allemaal weer
zullen treffen in hun gesegregeerde scholen, woonwijken en sportclubs.



De afgelopen weken hebben we kunnen zien hoe president Recep Tayyip Erdogan
aanhangers van de moslimprediker Fethullah Gülen van belangrijke posities
afhaalde, en soms zelfs zonder duidelijke klacht opsloot, omdat ze vermeend
zouden hebben bijgedragen aan de mislukte coup. De toon werd gezet.

Door deze zorgwekkende ontwikkelingen konden aanhangers van de Gülenbeweging
zich overal manifesteren als slachtoffers: er is geen mogelijkheid onbenut
gelaten om aan te tonen dat de regering wordt geleid door rancuneuze en
bloeddorstige machtswellustelingen.

In Nederland luisteren we gretig naar deze onheilstijding, omdat Erdogan
inderdaad een tactloze autocraat is, paranoïde bovendien, die alle
andersdenkenden wil kaltstellen. Maar als u in de toekomst weer een schrijnend
verhaal van een Gülenist leest, moet u bedenken dat deze beweging tot drie jaar
geleden nauw samenwerkte met de huidige president, die daardoor meer invloed
kreeg op mensen met belangrijke functies. In principe hadden beide groeperingen
dezelfde islamiseringsagenda. Fethullah Gülen voert die al bijna veertig jaar
uit via het onderwijs, waardoor zijn achterban hoogopgeleid en machtig is,
terwijl Erdogan voor een minder subtiele manier kiest: hij wil het hele
parlementaire systeem veranderen. En ontvangt steun van 'de gewone man'.

Er lijkt nu een beeld te ontstaan alsof beide heren een heel andere ideologie
hebben, maar dat valt ontzettend mee. De Gülenbeweging is geen onschuldige
padvindersclub.

De wijze waarop zij al tientallen jaren, nog voor Recep Tayyip Erdogan überhaupt
invloed bezat, zich in de Turkse samenleving profileert, verdient eveneens onze
grote aandacht. Hun handelswijze is niet gestoeld op homogeniteit. Er zijn
verscheidene andere minderheidsgroepen in Turkije die niet met hen geassocieerd
willen worden, zoals de alevieten, koerden en christelijken.

De buitenlandse afkeer van Erdogan is zo groot geworden, dat ons zicht wordt
vertroebeld, en daarmee ook de beoordeling van een zeer explosieve situatie. Het
is daarom te hopen dat onze lokale overheden zich niet laten leiden door een
goedkoop sentiment, maar zich boven alle partijen durven op te stellen, zoals
goede leiders dat moeten doen.

De Gülenbeweging is geen onschuldige padvindersclub




Bekijk de oorspronkelijke pagina:

LOAD-DATE: 19 August 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              84 of 149 DOCUMENTS



                              AD/Algemeen Dagblad

                            16 augustus 2016 dinsdag

Media zijn veel te gretig

SECTION: Service; Blz. 19

LENGTH: 103 woorden


NEDERLAND IN RIO

De krant opende zaterdag met een vergulde pagina met Dafne en Ranomi. Dat dit
wat voorbarig was, bleek nog geen 24 uur later. Met een verschil van een paar
tienden van een seconde grepen beide topsporters naast olympische medailles.
Teleurstelling uiteraard, klaarblijkelijk vooral bij de redactie die gisteren
repte van een 'bozig volkje'. Wat een onzin. Het zijn de media die enorme
verwachtingen scheppen. Projecteer teleurstellingen dan niet op de gewone man en
vrouw. Die had namelijk allang gezien dat er meer mensen hard kunnen lopen en
zwemmen.

Rob de Groot, Amersfoort.




Bekijk de oorspronkelijke pagina:

LOAD-DATE: 15 August 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              85 of 149 DOCUMENTS



                              AD/Algemeen Dagblad

                           11 augustus 2016 donderdag

Den Haag: in 2021 sporthoofdstad

SECTION: Nieuws; Blz. 2

LENGTH: 47 woorden


Titel

Den Haag wil in 2021 sporthoofdstad van Europa zijn. De stad moet dan een jaar
lang in het teken van sport staan, voor wereldtoppers en gewone burgers. Het is
te vergelijken met de culturele hoofdstad van Europa, een titel die Leeuwarden
in 2018 heeft.




Bekijk de oorspronkelijke pagina:

LOAD-DATE: 10 August 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              86 of 149 DOCUMENTS



                              AD/Algemeen Dagblad

                            8 augustus 2016 maandag

Negatieve inflatie Economie blijft toch een subjectieve 'wetenschap'

SECTION: Service; Blz. 16

LENGTH: 152 woorden


'Het leven wordt weer goedkoper' (AD 5-8). De tegenstelling tussen het CBS, dat
de huidige situatie van negatieve inflatie in ons land toejuicht, en een
vooraanstaande econoom als Bas Jacobs die daar tegen fulmineert, toont aan dat
economie geen echte wetenschap is. Achteraf kan alles verklaard worden, maar
voorspellen is afhankelijk van degene die de analyse doet. Het CBS kijkt naar
het gewone volk voor wie elk dubbeltje dat op huur, voedsel en benzine bespaard
kan worden, van groot belang is. Econoom Jacobs, die waarschijnlijk woont in een
koophuis met een overeenkomstige (hoge) hypotheekschuld, oordeelt dat de reële
schulden juist toenemen. Hij vindt dat niet goed voor hem en voor het land. CBS
en Jacobs hebben in zekere zin beiden gelijk, afhankelijk van de bril waardoor
gekeken wordt. Het toont wel aan hoe subjectief de economische 'wetenschap' is.


R. Schaap, Leiden.




Bekijk de oorspronkelijke pagina:

LOAD-DATE: 7 August 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              87 of 149 DOCUMENTS



                              AD/Algemeen Dagblad

                            6 augustus 2016 zaterdag

'Een Nexit-referendum zou ik niet aandurven'

BYLINE: FRANS BOOGAARD

SECTION: Nieuws; Blz. 16, 17

LENGTH: 1303 woorden



HIGHLIGHT: Europa overleeft, Jean-Claude Juncker weet het zeker.


,,Om een simpele reden: in z'n eentje stelt geen enkel land nog wat voor. We
móeten wel samen-werken.''

Bijna elke dag vraagt ergens in Europa wel iemand om zijn ontslag, maar
voorzitter Jean-Claude Juncker van de Europese Commissie geeft geen krimp.
Lidstaten die hun eigen sores op hem afschuiven zouden er beter aan doen, vindt
hij, om Europa te verdedigen in plaats van af te vallen.

In zijn Brusselse kantoor is de zomerstilte nog niet ingetreden, maar na deze
week houdt ook hij het even voor gezien. Nooit eerder kreeg een voorzitter
zoveel crises tegelijk voor de kiezen, nooit eerder werd er één zo hard,
aanhoudend en persoonlijk aangevallen. ,,Dat doet pijn, maar ik lig 's nachts
echt niet wakker van de vraag wie de volgende dag mijn ontslag weer gaat vragen.
En nog minder laat ik er mij door van mijn pad brengen." Wel, zegt hij, stellen
de vele crises bij elkaar de samenhang en solidariteit zwaar op de proef. ,,We
zitten niet langer in een logica van Europese opbouw, maar met de Brexit zelfs
in een gedeeltelijke afbouw."

Het maakt u moedeloos?

,,Nee, want ik ben ervan overtuigd dat Europa overleeft. Wat mij soms ontmoedigt
is de manier waarop sommige lidstaten omgaan met die grote erfenis van onze
voorouders."

Ook Nederland?


,,Ik houd van Nederland, heb er veel vrienden, het is een van de stichters van
Europa. Maar ik zie er dezelfde contradictie als elders: diep in hun ziel
gehecht aan Europese samenwerking, twijfel over het dagelijkse beleid. Ik zeg
soms tegen vrienden van verschillende politieke gezindten in Nederland: de
eerste die zich openlijk pro-Europees durft op te stellen en dat goed
beargumenteert, die wint alle verkiezingen."

D66 heeft dat toch gedaan?

,,Consequenter dan anderen, ja, maar ik moet nu oppassen, want ik kan me
natuurlijk niet in de binnenlandse politiek gaan mengen. In elk geval: als ik in
Nederland met gewone burgers praat, zijn er veel vragen over Europa, maar zelden
over zijn bestaansrecht."

U zou een Nexit-referendum aandurven?

,,Nee, want in elk referendum dat iets met Europa te maken heeft, geeft men geen
antwoord op de vraag die wordt gesteld en is de stem negatief. Jullie
Oekraïne-referendum is het bewijs. Tegenstanders van Europa zijn erin geslaagd
te doen geloven dat het ging over iets wat helemaal niet aan de orde was,
namelijk toetreding tot de Unie. En zo gaat dat steeds."

Maar dat zegt toch genoeg? Het Oekraïne-referendum was een verkapt
Europa-referendum en net als in 2005 over de grondwet was het antwoord: nee!

,,In 2005 heeft jullie regering weinig campagne gevoerd en was het idee ontstaan
dat Europa weinig deed voor kleinere landen. Toen ik mijn team formeerde heeft
niet één Nederlandse krant zijn lezers verteld dat alle vicevoorzitters op
buitenlandchef Mogherini na uit kleinere landen komen. Met regeringen is dat
hetzelfde. Als je thuis elke dag vertelt dat Europa niet deugt, bureaucratisch
en technocratisch is en zich niks aantrekt van de zorgen van zijn burgers, moet
je niet raar opkijken als bevolkingen dat op den duur gaan geloven. Het Britse
referendum bewijst het. Maar dat heb je wel zelf uitgelokt."

Waarom weet u dan toch zo zeker dat Europa overleeft?

,,Of je nu van Europa houdt of niet, het basisgevoel is - ook bij de grootste
onder ons, zoals Frankrijk, Italië en Duitsland - dat ze zonder verloren zijn.
Om een simpele reden: we zijn al het kleinste continent en boeten aan
economische kracht en inwonertal nog verder in. In z'n eentje stelt geen enkel
land nog wat voor, de enige manier om te overleven is samenwerking."

Frans Timmermans is wel bang dat Europa uiteenvalt.

,,Net als hij stel ik vast dat veel regeringen kortzichtig reageren. De
problemen stapelen zich op, landen voelen zich niet op hun gemak, en vallen
terug op een simplistisch discours. Het ontbreekt aan staatsmanschap en
politieke moed, aan mensen die nee zeggen tegen rechts extremisme."

Van veel wat misgaat krijgt u de schuld: de Brexit, het falende migratiebeleid.
Wat steekt daar achter?

,,Als er successen zijn, zeggen de regeringen dat zij die hebben bereikt, als
het misgaat heeft de Commissie het gedaan. Nihil novum sub sole, zoals de oude
Romeinen al zeiden: niks nieuws onder de zon. Ik ben van de zelfkritiek, vraag
me dagelijks af welke fouten ik heb gemaakt. Dat lijkt me zinvoller dan eigen
falen afschuiven op anderen. Als ik de Commissie verdedig, is dat omdat zij
gelijk heeft, als ze fouten maakt geef ik dat toe. Regeringen hoeven dat niet te
doen, want als enige maken zij nooit fouten."

Zij zetten u betaald dat uw Commissie terrein op hen herovert?

,,Europa besturen zonder de natiestaten gaat niet, dus kies ik voor
samenwerking. Wel heb ik vanaf het begin gezegd: ik ben niet het secretariaat
van de Raad (de lidstaten, red.) en ook niet de slaaf van het Parlement. Dan
word je dus bekritiseerd.

,,Als Timmermans de Poolse rechtsstaat en democratie aan de kaak stelt, moet je
niet verbaasd zijn als Polen mijn ontslag eist. Vragen wij Spanje en Portugal
extra bezuinigingen, dan zijn ze daar niet blij, besparen we ze een boete dan
heb ik het verbruid bij Dijsselbloem. Als ik op een economisch forum in
Sint-Petersburg zes uur met Poetin spreek, levert dat weer boosheid op. In
plaats van elke dag te schrijven dat Juncker moet opstappen, zou de pers zich
ook eens kunnen afvragen waaróm. Er gaat altijd iets aan vooraf."

U slaapt er slecht van?

,,Ik ben een gevoelig mens en dus doet het pijn, maar ik lig 's nachts echt niet
wakker van de vraag wie de volgende dag weer mijn ontslag zal gaan vragen. En
nog minder laat ik er mij door van mijn pad brengen."

Lidstaten geven u de schuld, u kaatst de bal terug, maar voor de gewone burger
zijn Commissie, Raad en Parlement één pot nat. Het is allemaal 'Brussel' en
'Brussel' levert niet.

,,Europa zit institutioneel heel ingewikkeld in elkaar, wie niet in die
architectuur werkt begrijpt dat niet. Voor veel mensen is 'Brussel' een
buitenlandse mogendheid, terwijl we alleen maar een verlengstuk zijn van hun
eigen bestuur.

,,Maar over het tempo verbaas ik me soms ook. Na de aanslagen in Parijs kwamen
we met wetsvoorstellen ter beperking van wapenbezit. Pas na zeven maanden nam de
Ministerraad een sterk verwaterde versie aan. Over onze voorstellen voor
veiliger Europese buitengrenzen wordt ook al een halfjaar gepraat. Waarom, als
het zo superurgent is, kan dat niet in drie maanden?

,,Ook als de voorstellen er zijn is het 'Brussel' dat faalt. Drie weken na mijn
aantreden heb ik een investeringsplan op tafel gelegd dat met 315 miljard een
einde moet maken aan de economische crisis, anderhalf jaar later hebben we 120
miljard bijeen. Ik voorspel je: als dit gaat lukken, zal het een idee van de
regeringsleiders zijn geweest, niet van ons. Het gaat trouwens die kant nu al
uit: iedereen praat nu over 'het investeringsplan' in plaats van over 'het
plan-Juncker'."

Waar en hoe gaat u uw vakantie doorbrengen?

,,Wáár kan ik om veiligheidsredenen niet zeggen, maar het wordt opnieuw kort.
Vorig jaar Kerst was ik drie dagen vrij, vorig jaar zomer tien. Ik was toen in
Oostenrijk, maar wel grotendeels aan de telefoon. En toch lees ik overal dat ik
nooit op mijn werk ben."

De doorsnee Nederlander kent u misschien wel het best van uw geknuffel. Waar
komt dat vandaan?

,,Ik hoor dat mijn vriend Mark Rutte zelfs een techniek zou hebben ontwikkeld om
aan mijn omhelzingen te ontsnappen! Laatst had ik mij voorbereid op een
afstandelijke begroeting, maar toen omhelsde hij mij! Het is een gewoonte die ik
al mijn hele leven heb, en waarvan ik niet inzie waarom ik die zou veranderen.
Ik houd van mensen, niet alleen van premiers of presidenten. Als je dat niet
doet, kun je in mijn ogen ook geen goed politicus zijn."

Ik hoor dat Mark Rutte zelfs een techniek heeft ontwikkeld om te ontsnappen aan
mijn omhelzingen




Bekijk de oorspronkelijke pagina: , , ,

LOAD-DATE: 5 August 2016

LANGUAGE: DUTCH; NEDERLANDS

GRAPHIC: Met het Verdrag van Rome werd in 1957 de EEG opgericht, voorloper van
de Europese Unie. Juncker wordt er dagelijks aan herinnerd: de foto hangt in
zijn werkkamer.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              88 of 149 DOCUMENTS



                              AD/Algemeen Dagblad

                            5 augustus 2016 vrijdag

'En nu lekker draaien schat'

BYLINE: GUDO TIENHOOVEN

SECTION: Media; Blz. 20

LENGTH: 588 woorden


Een showmaster is André Hazes junior allerminst, maar hij brengt op zijn eigen
manier Rad van Fortuin terug in de huiskamers. ,,Ik voel me soms die snotneus,
maar wil wel de beste worden.''

Voordat kandidate Sanne een slinger kan geven aan het fameuze rad van fortuin,
moet ze van quizmaster André Hazes junior eerst even een vraag beantwoorden. Hoe
het toch kan dat ze nog altijd vrijgezel is? ,,Tja, te hoge eisen? Ik val op
mooiboys. En ik moet misschien meer mijn best doen...'' Hazes junior, quasi
verbaasd: ,,Maar lieverd, mannen moeten toch hun best doen voor jou?!'' En nog
een wijze raad van de quizmaster: er is meer dan het hebben van een strak lijf.
Zo is André dol op de voeten van zijn vriendin Monique. ,,Zo, en nu lekker
draaien schat...''

Toen bekend werd dat SBS 6 het Rad van Fortuin een stofbeurt en een druppeltje
olie gaf, dacht niemand direct aan de zoon van wijlen volksheld André Hazes als
quizmaster van dienst. En de pas 22-jarige Hazes mist misschien de
vanzelfsprekende schwung van een Hans van der Togt, die de tv-klassieker acht
jaar lang presenteerde op RTL 4, zo wordt duidelijk tijdens een opnamedag in
Studio Baarn.

Machinaal


'Voor iedereen die nuchter thuiskwam van de vrijdagmiddagborrel, hebben wij zo
nog wat hersengymnastiek'. Het duurt even voor die tekst er niet al té machinaal
uitrolt. Maar zolang er geen autocue aan te pas komt, is 'Dreetje' gastheer op
een feestje in eigen huiskamer. Hij dolt wat met zijn assistente die de letters
omdraait (of anno 2016 eigenlijk aanraakt op een immens touchscreen), laat
dezelfde jongedame met zangambities een stukje Adele opvoeren, maakt als
tegenprestatie een radslag en plaagt de toeschouwers met het feit dat het rad
nog steeds niet op het vakje 'publieksprijs' terechtkwam.

Talpa's John de Mol, die de evergreen als producent na bijna twintig jaar
opnieuw op de buis brengt, vroeg Hazes junior vooral niet de presentator uit te
hangen. 'Doe het op je eigen manier', was het advies. Het resultaat, vanaf 22
augustus dagelijks om 20.00 uur te zien: een gezellige kroegbaas met tatoeages
die een professioneel opgetuigde pubquiz leidt en zijn kandidaten als goede
buren beschouwt. Een anti-showmaster bijna.

Helemaal SBS, ooit het station met Beau van Erven Dorens als prominente
spreekstalmeester, dat zich nu wil profileren als de 'authentieke' zender voor
de 'gewone man'. Hazes junior is in dat licht een voltreffer.

Snotneus

Hoe hij zichzelf ziet als quizmaster? ,,Puur, volks en bereikbaar'', zegt hij na
de opname van zijn grofweg 40ste aflevering (de zanger doet er zeven per dag!).
,,Ik voel me soms die snotneus die zijn eerste tv-show presenteert, maar ik wil
wel de beste worden. Dat is nu eenmaal mijn instelling. Iemand als Linda de Mol
vind ik fantastisch, maar ik denk bij het zien van sommige mensen op tv: dat kan
ik echt beter. Gelukkig krijg ik de vrijheid om dat helemaal op mijn eigen
manier te doen, er helemaal mijn eigen show van te maken.''

Niet dat er niets te leren valt. Want onderschat deze klus niet, benadrukt
Hazes. Het is zoveel meer dan draaien, bedragen noemen en 'de 's' van Simon zit
er niet in' roepen. ,,Je hebt de autocue, het publiek, de spelregels én je moet
spontaan op situaties kunnen reageren. Er gebeurt zo veel! En ik ben een
zenuwlijder. In het begin stond ik constant met mijn knieën te wippen. Tot
iemand van Talpa me daarop wees. Inmiddels voel ik me helemaal thuis. Alsof ik
dit al jaren doe.''

Ik ben een zenuw-lijder. In het begin wipte ik constant met mijn knieën




Bekijk de oorspronkelijke pagina:

LOAD-DATE: 4 August 2016

LANGUAGE: DUTCH; NEDERLANDS

GRAPHIC: Rad van Fortuin-quizmaster André Hazes junior heeft zichtbaar lol in
zijn nieuwe baan ,,Inmiddels voel ik me helemaal thuis. Alsof ik dit al jaren
doe.''

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              89 of 149 DOCUMENTS



                              AD/Algemeen Dagblad

                             27 juli 2016 woensdag

Tekort aan huurhuizen Dat is niet zo vreemd

SECTION: Service; Blz. 19

LENGTH: 133 woorden


'Huurhuis is niet meer te betalen'(AD 26-7). In de sociale huursector is een
groot tekort aan woningen. Tja, dat is niet zo vreemd.

Als ik in ons dorp om me heen kijk zie ik dat veel redelijk betaalbare
huurwoningen verkocht worden zodra de oude huurder vertrekt.

Tevens worden betaalbare huurwoningen afgebroken. Daar komen er minder voor
terug en wat er voor terugkomt is ook nog eens veel duurder. Nog een reden, maar
die mag ik misschien niet noemen; in veel goedkopere woningen plaatst men nu
onder andere asielzoekers, terwijl de gewone Nederlander, die al jaren op de
wachtlijst staat, weer niet aan de beurt is voor een geschikte woning. Kortom,
de gemeenten en woningbouwverenigingen werken de situatie zelf in de hand.

Henk Berger,

Hendrik Ido Ambacht.




Bekijk de oorspronkelijke pagina: ,

LOAD-DATE: 26 July 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              90 of 149 DOCUMENTS



                              AD/Algemeen Dagblad

                             21 juli 2016 donderdag

Appartementen in hartje Londen voor een prikkie

BYLINE: GEERT LANGENDORFF

SECTION: Economie; Blz. 16

LENGTH: 324 woorden


ANALISTEN: HALVERING VAN PRIJZEN NA BREXIT

De beslissing van Groot-Brittannië om uit de Europese Unie te treden, maakt een
einde aan de almaar stijgende prijzen op de Londense vastgoedmarkt.

Vooral in de duurste wijken van de hoofdstad verliezen panden aan waarde.
Analisten houden rekening met een halvering. Het tijdperk waarin rijken woningen
verzamelden als schilderijen, eindigt daarmee abrupt.

Experts van de Franse bank Société Générale wijzen op de verwachte inkrimping
van de finan- ciële sector in Londen. Door de Brexit ligt een uittocht van
gefortuneerde bankiers naar landen binnen de EU op de loer. Deze groep bezit
panden in de meest exclusieve delen van de stad, waaronder Hammersmith, Fulham
en Kensington. Zij zullen hun bezit met flink verlies van de hand moeten doen.

Projectontwikkelaars merken de gevolgen al. Voor het eerst in jaren moeten ze
hun best doen om appartementen te slijten. Ze stellen meubilair, parkeerplaatsen
en fikse kortingen in het vooruitzicht om kopers over de streep te trekken. Dat
is een trendbreuk met het recente verleden, toen geïnteresseerden tegen elkaar
opboden om de sleutels van een woning te bemachtigen.

Luchtbel

Van bangmakerij lijkt geen sprake. De gemiddelde huizenprijs ligt nu op 472.000
pond, een verdubbeling ten opzichte van 2009. Al voor het referendum stond vast
dat de luchtbel vanzelf een keer zou barsten. Brexit heeft dit proces versneld
en verergerd. En zolang over de toekomst van Groot-Brittannië onduidelijkheid
bestaat, kijken investeerders de kat uit de boom.

Volgens accountants van PricewaterhouseCoopers verdwijnen ongeveer 100.000 banen
in de financiële sector als direct gevolg van de Brexit. Daarmee zou voor een
groot deel de goudader van de Londense vastgoedwereld verdwijnen. Voor de
'gewone' burger hebben de dalende prijzen op termijn mogelijk een gunstig
effect, als wonen in Londen niet alleen meer is weggelegd voor de superrijken.




Bekijk de oorspronkelijke pagina:

LOAD-DATE: 20 July 2016

LANGUAGE: DUTCH; NEDERLANDS

GRAPHIC: Investeerders kijken even de kat uit de boom na de Brexit.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              91 of 149 DOCUMENTS



                              AD/Algemeen Dagblad

                             20 juli 2016 woensdag

'Wie gaan al die Turkse arrestanten berechten?'

BYLINE: MARK VAN ASSEN EN MARC GUILLET

SECTION: Nieuws; Blz. 7

LENGTH: 618 woorden



HIGHLIGHT: De Nederlandse Vereniging voor Rechtspraak maakt zich zorgen om de
rechtsgang in Turkije, waar 2750 rechters en aanklagers zijn opgepakt. ,,Als het
allemaal in orde is, laat het maar zien dan.''


De mislukte staatsgreep in Turkije heeft geleid tot een golf van zuiveringen in
het staatsapparaat. President Recep Tayyip Erdogan maakte afgelopen weekeinde al
meteen duidelijk dat hij 'het kankergezwel' (waarmee hij de volgelingen van zijn
aartsvijand Fethulah Gülen bedoelt) zo snel mogelijk wil wegsnijden. Er zouden
inmiddels al 20.000 agenten, ambtenaren, rechters, aanklagers en militairen zijn
opgepakt of geschorst.

Rosa Jansen, voorzitter van de Nederlandse Vereniging voor Rechtspraak (NVvR),
maakt zich grote zorgen om de 2750 magistraten die zijn afgevoerd naar de
gevangenis. ,,Het is natuurlijk nog steeds behoorlijk chaotisch, maar wat we
horen, is schokkend. Het zijn er net zoveel als wij er in totaal in Nederland
hebben." Turkije telt ongeveer 15.000 magistraten.

Ongehoord


Ze snapt dat een mislukte staatsgreep gevolgen heeft, maar denkt daarbij in
eerste instantie aan militairen. De snelle actie van Erdogan wekt bij haar de
indruk dat er al een lijst met 'verdachte' magistraten klaar lag. ,,Het is nog
niet eens duidelijk waarvan die mensen verdacht worden. Dat is bij gewone
burgers al een voorwaarde, maar bij rechters misschien nog wel meer. Die staan
natuurlijk niet boven de wet, maar er moet echt heel wat aan de hand zijn, wil
je ze uit hun functie zetten. Nu lijkt het een politieke zuivering van de
rechterlijke macht. Dat is ongehoord in een democratisch land.''

President Erdogan blijft benadrukken dat hij de Turkse democratie wil
veiligstellen. ,,Daarvoor moet je ook zorgen dat je rechtsstaat op orde is'',
zegt Jansen. ,,Wie gaan bijvoorbeeld nu al die arrestanten berechten? Hoe luidt
de aanklacht? Krijgen ze wel een eerlijk proces? Zijn die nieuwe rechters
onafhankelijk?" Het is wat haar betreft zaak om de ontwikkelingen kritisch te
blijven volgen. Het sturen van waarnemers, wellicht van de Europese Unie, zou
daarvoor een goed middel zijn. ,,Turkije heeft het Europees Verdrag voor de
Rechten van de Mens ondertekend. Daarin zijn de autonomie en de
onafhankelijkheid van de rechterlijke macht gewaarborgd. Erdogan zegt dat het
allemaal in orde is, nou, laat maar zien dan.''

De NVvR heeft het kabinet inmiddels ook gevraagd om, samen met andere landen,
druk uit te oefenen op Turkije om de magistraten vrij te laten.

Bij het kantoor van de Turkse Vereniging van Rechters en Aanklagers (Yarsav) in
Istanboel wordt de telefoon de hele dag niet opgenomen. Zijn de kopstukken van
deze kritische organisatie ook opgepakt? Er is niemand aanwezig om daar antwoord
op te geven. Maar het geeft te denken dat het kantoor niet bezet is.

De woordvoerders van de Turkse magistraten hebben de afgelopen tijd
herhaaldelijk het nieuws gehaald met hun kritiek op de ingrepen door de Turkse
regering. Drie weken voor de mislukte staatsgreep deden ze een beroep op alle
verenigingen van juristen, aanklagers en advocaten om zich uit te spreken tegen
het regeringsplan om de structuur van de Hoge Raad en de Raad van State zo te
veranderen dat er honderden hoge rechters en aanklagers worden herplaatst of
ontslagen.

De boodschap was duidelijk: verhef je stem tegen dit onzalige plan dat zal
leiden tot een autoritair eenmansregime, doelend op president Erdogan.

Voorzitter Murat Arslan veroordeelde het initiatief en noemde het een grove
schending van de grondwet.

De International Association of Judges (IAJ), waarbij de Turkse vereniging is
aangesloten, heeft fel geprotesteerd tegen het oppakken door de Turkse politie
van de 2750 rechters en aanklagers. ,,Er is geen enkel bewijs geleverd dat zelfs
maar een van deze rechters op een of andere manier betrokken was bij de
staatsgreep.''

Net zoveel magistraten opgepakt als wij in totaal in Nederland hebben




Bekijk de oorspronkelijke pagina:

LOAD-DATE: 19 July 2016

LANGUAGE: DUTCH; NEDERLANDS

GRAPHIC: De Turkse politie voerde gisteren een gearresteerde militair af.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              92 of 149 DOCUMENTS



                              AD/Algemeen Dagblad

                              9 juli 2016 zaterdag

Opzienbarende vooruitgang in de jaren na de Tweede Wereldoorlog

SECTION: Media; Blz. 35

LENGTH: 253 woorden


Van broodrooster tot vliegtuig

Vlak na de Tweede Wereldoorlog kroop het verwoeste Europa razendsnel uit het
dal. Vooral in de jaren 50 maakte de mensheid op veel fronten grote sprongen, zo
blijkt uit een documentaire op RTL Z.

Het leed van de Tweede Wereldoorlog liet nog lang zijn sporen na, zelfs tot in
onze tijd. Toch slaagde Europa erin de draad weer op te pakken. Na alle
gruwelijkheden van de nazi's was het tijd voor de Grote Vooruitgang. Die liet al
meteen in de jaren vijftig van zich horen.

Er was sprake van veel innovatieve uitvindingen. De opkomst van de
auto-industrie verliep voortvarend. En in de geneeskunde voltrokken zich
belangrijke ontwikkelingen. Zo kwamen orale anticonceptiva, pacemakers en
contactlezen beschikbaar voor de gewone burgers. Dat had meteen grote gevolgen
voor de samenleving.

RTL Z staat vanavond uitgebreid stil bij die grote sprong voorwaarts in de
documentaireserie Uitvindingen die de wereld veranderden. De aflevering van
vandaag staat helemaal in het teken van die jaren vijftig.

Overigens is dat decennium niet het enige spraakmakende tijdperk in die eeuw. De
hele twintigste eeuw staat in de geschiedenisboeken als het tijdperk waarin
grote vernieuwingen zich razendsnel voordeden en die de manier van leven
grootschalig beïnvloedden. Van broodrooster tot machinegeweer en van televisie
tot vliegtuig: de optelsom van noviteiten is haast onuitputtelijk.

Z Doc, RTL Z, 19.00 uur.

Pacemakers en contactlenzen kwamen beschikbaar voor gewone burgers




Bekijk de oorspronkelijke pagina:

LOAD-DATE: 8 July 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              93 of 149 DOCUMENTS



                              AD/Algemeen Dagblad

                             30 juni 2016 donderdag

Hoe kinderachtig!

SECTION: Service; Blz. 29

LENGTH: 110 woorden


En weer zijn de eurofielen in Brussel hevig verbaasd dat een Brexit kon
plaatsvinden. Blijkt dat zij ervan uitgingen dat het wel weer mee zou vallen. En
de reactie? Nigel Farage uitjouwen. Hoe kinderachtig zijn deze lieden? Het meest
trieste is dat meerdere van deze mensen als antwoord op alle ontevredenheid
juist nog meer macht naar Brussel willen laten vloeien en het staten moeilijker
willen maken om de EU te verlaten, volgens hen de enige oplossing. Kennelijk
leert men niets en leeft men in Brussel nog steeds op een roze wolk, heel ver
bij het gewone volk vandaan. Hoe bedoel je dictatoriale trekjes?

R. de Bruijn, Den Haag.




Bekijk de oorspronkelijke pagina:

LOAD-DATE: 29 June 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              94 of 149 DOCUMENTS



                              AD/Algemeen Dagblad

                             30 juni 2016 donderdag

Turkije oogst nu storm

SECTION: Service; Blz. 28, 29

LENGTH: 184 woorden


'Bloedbad op vliegveld Istanboel' (AD 29-6). Wie wind zaait, zal storm oogsten.
Daar komen de Turken nu op de harde manier achter. Onder leiding van Erdogan
werd IS voorzien van wapens en voorraden. Gewonde 'strijders' werden in Turkse
ziekenhuizen verpleegd. De Koerden die IS zo dapper bestrijden, worden vervolgd,
uitgemoord en als terroristen weggezet. Vijftien miljoen Koerden willen alleen
maar autonomie, een gerechtvaardigde wens. Maar Erdogan duldt geen tegenspraak.
Politieke partijen in het parlement, journalisten, schrijvers en wetenschappers
wordt de mond gesnoerd en zij worden gevangengezet na belachelijke aanklachten.
Vrouwen worden onderdrukt. Ze dienen alleen kinderen te krijgen. Treden
complicaties op, dan dient een keizersnede vermeden te worden. Ik wist niet dat
Erdogan ook gynaecoloog was? Ieder volk krijgt de leiders die het verdient. De
Turken zitten nu met de gebakken peren en zullen zich nog eens achter de oren
krabben. En opnieuw is de gewone man in de straat het slachtoffer.

M. Beijer-Korzelius, Dordrecht.

columniste met hoofddoek




Bekijk de oorspronkelijke pagina: ,

LOAD-DATE: 29 June 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              95 of 149 DOCUMENTS



                              AD/Algemeen Dagblad

                             25 juni 2016 zaterdag

'Veteranendag is geen pr-feestje'

BYLINE: GRIETEKE MEERMAN

SECTION: Media; Blz. 43

LENGTH: 458 woorden


Een vliegshow, een defilé en 5000 marcherende militairen. Indrukwekkend, maar om
er als gewone burger nou voor thuis te blijven? Eindredacteur Esmeralda Böhm
legt uit waarom het NOS-verslag van Veteranendag de moeite waard is.

1Waarom zien we dit op tv? ,,Het is een nationaal evenement, dus voor ons is het
niet de vraag of we Veteranendag moeten uitzenden of niet. Het is voor iedereen
bedoeld, voor de veteranen zelf, maar ook voor kijkers die niets met Defensie
hebben. Zo willen we het laten zien: als een programma waar je iets aan
overhoudt, waar je iets van opsteekt. En waar je een gevoel bij krijgt."

2Hoe breng je er emotie in? ,,Door er een vergrootglas op te leggen. We
verzamelen van tevoren een klein aantal verhalen van militairen en proberen daar
heel dichtbij te komen. Vervolgens zoeken we diegenen tijdens Veteranendag weer
op. Daardoor raakt de kijker een beetje geconditioneerd. Zo van: hé, dat is díe
persoon, die dát heeft meegemaakt, die dáár toen was, in die tent met het
talibanslachtoffer dat zijn been was verloren. Waar je eerst alleen maar
marcherende soldaten zag, zie je nu mensen lopen."

3Is het een mooi pr-feestje voor de krijgsmacht? ,,Nee. We willen Veteranendag
recht doen door zoveel mogelijk te laten zien, maar kijken tegelijkertijd met
een journalistieke blik naar Defensie. Wat speelt er nu? Op dit moment is dat
natuurlijk het geldtekort. Wat voor effect heeft dat op de missies? Die vraag
beantwoorden we misschien niet zoals Defensie dat zelf zou doen. Het is geen
reclamepraatje.''

4De NOS doet sinds de eerste editie in 2005 verslag. Is er sindsdien iets
veranderd?

,,Ja, neem de plechtigheden in de Ridderzaal. Dat is zo'n theatraal element met
veel speeches waarvan je denkt: misschien niet iets dat live en integraal op
televisie moet. Want het gaat die dag om de veteranen. Wat daarvan afleidt, hoe
goed bedoeld ook, kunnen we niet gebruiken. Maar er was een kleine groep mensen
die het toch wilde zien. Toen dachten we: waarom zenden we dat gedeelte niet
gewoon uit op http://nos.nl? Dat viel goed."

5Wat doet al die aandacht met de veteranen? ,,De oude veteranen lopen vaak mee
omdat ze hun maten dan weer kunnen zien - niemand begrijpt zo goed wat ze hebben
meegemaakt. De jongeren voelen vooral de erkenning. Het is indrukwekkend om te
zien hoe belangrijk dat applaus van de toeschouwers voor ze is. Het voelt voor
ze als waardering voor wat ze hebben gedaan. Ze vieren zo ook dat ze weer veilig
thuis zijn. Als we ze vragen waar ze aan denken, luidt het antwoord vaak dat ze
weer even dáár, in Afghanistan, zijn. Het is misschien goed voor hun verwerking.
Ja, er gebeurt daar echt wel iets.''

We kijken ook met een kritische blik naar Defensie (-Esmeralda Böhm)




Bekijk de oorspronkelijke pagina:

LOAD-DATE: 24 June 2016

LANGUAGE: DUTCH; NEDERLANDS

GRAPHIC: Zoals het krijgen van onderscheidingen, betekent de dag ook erkenning
voor wat ze deden.
FOTO ANP/BART MAAT

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              96 of 149 DOCUMENTS



                              AD/Algemeen Dagblad

                              20 juni 2016 maandag

'Nederlanders positief over oorlogsvluchteling'

BYLINE: PETER GROENENDIJK

SECTION: Nieuws; Blz. 6

LENGTH: 229 woorden


De meeste Nederlanders staan positief tegenover de opvang van vluchtelingen. Dat
blijkt uit een peiling in opdracht van Vluchtelingenwerk. 80 procent van de
ondervraagden vindt het goed dat Nederland mensen opvangt die vanwege oorlog en
geweld hun land moeten verlaten.

60 procent zegt te willen helpen als een vluchteling bij hen in de straat zou
komen wonen, bijvoorbeeld door diegene wegwijs te maken in de buurt, of te
helpen bij het invullen van formulieren. 28 procent zegt sowieso meer te willen
doen om vluchtelingen in ons land te helpen.

,,Het vluchtelingendebat wordt gedomineerd door protest en negatieve geluiden'',
zegt Dorine Manson, directeur van Vluchtelingenwerk. ,,Wij horen juist dat veel
mensen vluchtelingen een warm hart toedragen. Maar die berichten worden vaak
overschaduwd.'' Vluchtelingenwerk begint een campagne om juist die geluiden meer
aandacht te geven. In die campagne vertellen gewone Nederlanders waarom zij het
belangrijk vinden om open te staan voor vluchtelingen. Onderdeel van de campagne
is een tram met de tekst 'NEDERLAND IS VOL met begripvolle mensen'.

Uit het onderzoek blijkt dat er weinig verschil in houding is tussen mannen en
vrouwen, of tussen de verschillende leeftijdsgroepen.

Alleen de bereidheid om vluchtelingen te helpen leeft minder onder 30- tot
49-jarigen dan in andere leeftijdsgroepen.




Bekijk de oorspronkelijke pagina:

LOAD-DATE: 19 June 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              97 of 149 DOCUMENTS



                              AD/Algemeen Dagblad

                             18 juni 2016 zaterdag

En de doofpot zit al zo vol

SECTION: Service; Blz. 38

LENGTH: 141 woorden


WILHELMINA IN DE OORLOG II

'Schrijf goede dingen over het koningshuis', moedigt briefschrijver Dammes ons
aan. Dit zinnetje past precies in de marketing waar we al eeuwenlang door
erfopvolging mee zitten en dat steeds meer op poppenkast lijkt. Een familie die
boven de wet staat en waarvoor privileges in stand worden gehouden. Te denken
valt aan de aanschaf van woningen in binnen- en buitenland (inclusief hekwerk),
onderhoud van het zeilbootje, vrijstelling van inkomstenbelasting en afschaffing
van successierechten. Er wordt in Haagse contreien te vaak gekookt met de
doofpot die al zo vol zit. Opa Bernhard is destijds ook de hand boven het hoofd
gehouden. Besmeuren hoeft natuurlijk niet, wel open kaart spelen en 'gewone'
Nederlander worden. Inclusief WOZ en andere belastingen.

Frans van der Tol, Hoofddorp.




Bekijk de oorspronkelijke pagina:

LOAD-DATE: 17 June 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              98 of 149 DOCUMENTS



                              AD/Algemeen Dagblad

                              8 juni 2016 woensdag

Gewone mensen over actuele zaken

SECTION: Media; Blz. 41

LENGTH: 57 woorden


Discussie

Cees Grimbergen begint aan zijn zesde seizoen van Hollandse zaken. In dit
discussieprogramma praat hij met 'de gewone man' over actuele zaken. De
bestuurlijke elite blijft in principe buiten beeld. De vluchtelingenproblematiek
staat hoog op het lijstje van onderwerpen.

Hollandse zaken, NPO 2, 20.25 uur.




Bekijk de oorspronkelijke pagina:

LOAD-DATE: 8 June 2016

LANGUAGE: DUTCH; NEDERLANDS

GRAPHIC: ANP KIPPA RICK NEDERSTIGT

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              99 of 149 DOCUMENTS



                              AD/Algemeen Dagblad

                              7 juni 2016 dinsdag

Noem je liever DOE MEE

SECTION: Service; Blz. 27

LENGTH: 156 woorden


'DENK wil Nederland spiegel voorhouden' (AD 6-6). Wij moeten verder kijken dan
de hoofddoek, volgens DENK. Maar die hoofddoeken zitten zelf ingepakt achter
geblindeerde ramen. Waar zijn de mensen die helpen op school en bij sportclubs?
Nee, dat mogen Henk en Ingrid doen. Henk en Ingrid mogen elke dag naar hun werk,
in de file staan en geld naar de belasting brengen. Zíj gaan echt niet
integreren of vrijwilligerswerk doen. Nee, er zijn maar twee dingen belangrijk
voor de afdeling 'Hoofddoek': Allah en onze sociale voorzieningen, de rest zal
hun een worst zijn. Stel dat wij een DENK in Turkije zouden oprichten voor meer
vrijheid en democratie: u raadt het al, dan gaan we voor 10 jaar de bak in.
DENK, verander je naam in: DOE MEE, en betrek je mensen bij onze samenleving en
leer ze hoe ze zich prettiger kunnen voelen in dit geweldige land. Pas dan kan
je verbinding maken.

Lotte van Bohemen, Utrecht.




Bekijk de oorspronkelijke pagina:

LOAD-DATE: 6 June 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              100 of 149 DOCUMENTS



                              AD/Algemeen Dagblad

                              4 juni 2016 zaterdag

Racistisch? Welnee, menselijk

BYLINE: PETER WINTERMAN

SECTION: Nieuws; Blz. 8, 9

LENGTH: 1002 woorden


'Etnisch profileren zit ingebakken in onze samenleving'


De politie ligt onder vuur: mensen met een kleurtje worden strenger
gecontroleerd. Maar zijn alleen agenten 'schuldig' aan etnisch profileren? Of
doen we het stiekem allemaal?

Een jonge vrouw - blank en blonde krullen - loopt over straat. Ze duwt een
kinderwagen voor zich uit. Verderop staat een groepje donkere jongens op de
stoep. Ze kletsen met elkaar, lachen en leunen tegen hun scooter. Hoewel de
stoep breed genoeg is, steekt de jonge vrouw over naar de andere kant van de
straat. Met een boogje loopt ze om de jongens heen.



,,Dit is óók etnisch profileren", zegt Ashley Terlouw, hoogleraar
rechtssociologie en discriminatiedeskundige aan de Radboud Universiteit
Nijmegen. ,,Hoewel hier niemand direct last van heeft, is het voor die donkere
jongens wel vervelend. Hun huidskleur schrikt blijkbaar af. Ik kan me goed
voorstellen dat zij zich gediscrimineerd voelen."

Na de staandehouding van rapper Typhoon in Zwolle is de politie diep door het
stof gegaan. Ze erkennen dat de donkere muzikant aan de kant is gezet vanwege
zijn huidskleur. Dat deden ze omdat de combinatie van een jonge man in een dure
auto vaak te linken is aan criminaliteit. Maar is er misschien nóg een reden?

,,Etnisch profileren zit ingebakken in de Nederlandse samenleving", zegt
Terlouw. ,,We doen het allemaal. Vanaf onze geboorte leren we om te
categoriseren: we plakken een stempel op mensen en dingen. Is een situatie
afwijkend, is iets niet 'gewoon'? Dan weten we dat er mogelijk gevaar is en dat
we alert moeten zijn."

Overlevingsmechanisme

Het is een soort overlevingsmechanisme, stelt Terlouw. Noodzakelijk, om je eigen
wereld overzichtelijk te houden. ,,Maar we leren helaas ook om te categoriseren
terwijl dat niet terecht is. Als we opgroeien met alleen maar blanke mensen om
ons heen, gaan we donkere mensen vanzelf als vreemd en bedreigend zien."

Dat gebeurt ook in Nederland. ,,Marokkanen, Turken, Antillianen en kaaskoppen:
iedere bevolkingsgroep leeft in z'n eigen wereldje", zegt Alain van Hiel,
hoogleraar sociale psychologie in Vlaanderen en schrijver van het boek Iedereen
racist. ,,De mens is van nature geneigd om met soortgenoten om te gaan. Het komt
opvallend weinig voor dat blanke mensen bevriend zijn met donkere mensen. Niet
enkel in Nederland, ook in de rest van de wereld."

Onbekend maakt onbemind, zeggen de wetenschappers. ,,In onze hersens associëren
blanke mensen iemand met een donkere huidskleur veelal met risico, gevaar of
criminaliteit", aldus Van Hiel. ,,Dat gebeurt automatisch. Deze
onverdraagzaamheid is universeel en terug te vinden bij autochtonen én
allochtonen."

Hij noemt het experiment waarbij een blank iemand en een donker persoon een
fietsslot openbreken in het Amsterdamse Vondelpark. ,,Voorbijgangers denken dat
de witte man zijn fietssleutel verloren is. Ze helpen hem zelfs om het slot open
te krijgen. Maar bij de zwarte persoon reageren voorbijgangers alert en wordt de
politie gewaarschuwd, omdat ze denken dat de fiets wordt gejat."

Hetzelfde beeld komt naar voren in een opzienbarend Amerikaans onderzoek,
waarbij blanke en donkere mensen meedoen aan een virtueel schietspel. ,,Het
doelwit was afwisselend een wit of zwart persoon dat de ene keer een
ongevaarlijk object en de andere keer een wapen uit zijn zak pakte", vertelt Van
Heil. ,,In het geval van de ongevaarlijke objecten werden meer zwarte dan blanke
doelwitten neergeschoten."

Iemand met een kleurtje - die onschuldig is - wordt dus sneller neergeschoten
dan een blank persoon. ,,Opmerkelijk was ook dat de zwarte mensen vlugger op het
zwarte doelwit schoten. Waarom dat gebeurt, is moeilijk te zeggen. Mogelijk
hebben zwarte mensen last van een negatief zelfbeeld. Dat kan ontstaan door
berichtgeving in de media. Zwart zijn wordt nog vaak geassocieerd met
criminaliteit en een lage sociale status. Als je met dit stereotype opgroeit,
heeft dat invloed op hoe je over jezelf denkt."

Volgens Van Hiel is etnisch profileren door de politie af te leren. ,,Als
agenten zich bewust zijn van hun gedrag, gaan ze er op letten. Naarmate ze het
schietspel vaker speelden, werden minder vaak onschuldige zwarten neergeschoten.
De reflex is dus onder controle te krijgen."

Cafetaria

Maar hoe zit het met gewone mensen? Als etnisch profileren zo sterk 'ingebakken'
is, kunnen we het dan wel kwijtraken? ,,Je poetst het niet zomaar weg", zegt
Rita Schriemer, onderzoeker bij anti-discriminatiebureau Radar. ,,Zelf mijd ik
's avonds ook de cafetaria bij mij om de hoek waar regelmatig jonge Marokkanen
voor de deur staan. Ik bedenk nu dat ik dat onbewust doe. Sinds de
staandehouding van Typhoon wordt er veel gediscussieerd over etnisch profileren.
Dat is goed. Als we wéten wat we doen, kunnen we het ook veranderen."

Volgens hoogleraar Terlouw is er nog te veel segregatie in Nederland. ,,We
mengen nauwelijks. Blanke ouders sturen hun kinderen liefst naar een witte
school, omdat die school beter zou zijn. Maar daardoor verandert er niets.
Kinderen met een donkere huidskleur blijven zo bijzonder, terwijl we onze
kinderen moeten leren dat er juist geen onderscheid is. Dat geldt ook voor
allochtone Nederlanders: zij isoleren zich te veel. Als Marokkanen alleen met
Marokkanen omgaan, verdwijnt etnisch profileren niet."

De afgelopen vijftien jaar is het er niet beter op geworden, constateren de
wetenschappers. ,,Sinds de aanslagen van 11 september 2001 is het wij-zij-denken
flink toegenomen", zegt Schriemer. ,,Het beeld dat autochtone Nederlanders van
moslims hebben is sterk verslechterd. Die negatieve gedachten zorgen ervoor dat
nu vaker met een scheef oog naar mensen met een getinte huidskleur wordt
gekeken. Is dat terecht? Nee, meestal niet. De politie moet zich dat aantrekken,
maar 'gewone Nederlanders' ook."

Onverdraagzaam-heid is universeel en terug te vinden bij autochtonen én
allochtonen (-Alain van Hiel)

Sinds de aanslagen van 11 september 2001 is het wij-zij-denken flink toegenomen
(-Rita Schriemer)




Bekijk de oorspronkelijke pagina: ,

LOAD-DATE: 4 June 2016

LANGUAGE: DUTCH; NEDERLANDS

GRAPHIC: RUBEN OPPENHEIMER

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              101 of 149 DOCUMENTS



                              AD/Algemeen Dagblad

                              4 juni 2016 zaterdag

Minder aandacht graag

SECTION: Service; Blz. 38

LENGTH: 75 woorden


sylvana simons

'Sylvana Simons bedankt voor tv-programma' (AD 2-6). Wat interesseert het mij
dat zij afhaakt bij Ranking The Stars? Sylvana Simons moet niet zo veel aandacht
krijgen. Het gebrabbel over discriminatie, Zwarte Piet en ander zielig gezeur
verdient wel aandacht, maar niet zo veel. Geef haar wat minder aandacht.
Wellicht stoort de gewone Nederlander zich dan niet meer aan haar gedrag.

Erik Groeneweg.




Bekijk de oorspronkelijke pagina: ,

LOAD-DATE: 4 June 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              102 of 149 DOCUMENTS



                              AD/Algemeen Dagblad

                             2 juni 2016 donderdag

Tanden

BYLINE: HANS VAN SOEST

SECTION: Service; Blz. 28

LENGTH: 313 woorden


Commentaar


B russel laat bij monde van eurocommissaris Timmermans zijn tanden zien. Polen
dreigt zijn stemrecht tijdelijk te verliezen als het doorgaat met het uithollen
van de rechtsstaat.

Sinds in Polen de conservatieve partij Recht en Rechtvaardigheid (PiS) een
absolute meerderheid haalde bij de verkiezingen, snoert de nieuw gevormde
conservatieve regering critici de mond. Zo kent het land een constitutioneel hof
dat wetten van de regering toetst aan de grondwet en kan terugsturen. De
regering heeft dat hof min of meer overbodig gemaakt door rechters te vervangen
door partijgenoten.



Het lijkt een binnenlands probleem en zo verkoopt Polen het ook: Brussel moet
zich niet bemoeien met binnenlandse politiek. PiS is inderdaad een democratisch
gekozen partij en op een eerlijke manier aan een meerderheid gekomen. Toch moet
Timmermans doorpakken.

Een van de problemen van Europa is nou juist dat er aanhoudend wordt
gemarchandeerd met de afspraken. Meest schrijnend zijn die over
begrotingsregels. Sinds de invoering van de euro werden regels door de
eurolanden meer dan honderd keer geschonden. Doordat landen te weinig doen aan
hun tekorten, is het risico op een nieuwe eurocrisis nooit ver weg, met alle
gevolgen van dien voor de gewone burger.

Ook al is de problematiek van de euro-groep niet helemaal hetzelfde, het
principe is dat wel. Het zou goed zijn als Brussel doet waar het voor is
opgericht. Wie lid wordt van de EU moet voldoen aan een aantal voorwaarden. Daar
kan achteraf niet mee worden gemarchandeerd. We eisen ook van president Erdogan
dat hij Turkije omvormt tot een democratisch land naar westerse normen voordat
we serieus willen praten over lidmaatschap. Een van de bestaansredenen van de
Unie is nou juist de verdediging van de rechtsstaat. Dat is in het belang van
alle burgers.

Verdedig de rechtsstaat voor alle burgers




Bekijk de oorspronkelijke pagina:

LOAD-DATE: 1 June 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              103 of 149 DOCUMENTS



                              AD/Algemeen Dagblad

                              31 mei 2016 dinsdag

Bom op Hiroshima echoot nog altijd na

SECTION: Service; Blz. 31

LENGTH: 341 woorden


obama in japan

Het bezoek vorige week van de Amerikaanse president Obama aan Hiroshima roept
uiteenlopende reacties op. De één ziet de nucleaire aanvallen op Hiroshima als
oorlogsmisdaden, de ander beoordeelt ze als onvermijdelijk.

Dit bezoek is smakeloos

'Obama schrijft geschiedenis in Hiroshima' (AD 27-5). Het getuigt van weinig
smaak van Obama om een krans te leggen in Japan. Deze bom, afgeworpen uit een
Amerikaans vliegtuig, en de bom op Nagasaki, betekenden wel het einde van de
oorlog. Ze hebben het leven gered van veel landgenoten in voormalig
Nederlands-Indië. Door de houding van de Japanner, overgave was geen optie,
moest eiland na eiland worden veroverd voordat Japan kon worden bereikt en dat
zou te veel tijd en levens hebben gekost. De herdenking op 15 augustus is dan
ook elk jaar voor mij in elk geval een feestdag! Er heeft nog nooit een Japanner
een krans gelegd bij het onder water geplaatste monument van het Amerikaanse
oorlogsschip USS Arizona in Pearl Harbor, de laatste rustplaats voor meer dan
1000 Amerikaanse opvarenden. Mijn moeder heeft ruim 3 jaar, zonder enige vorm
van inkomen, zichzelf en drie jonge kinderen in leven weten te houden zonder dat
er ooit enige vorm van compensatie is geweest. Schande.

Hans Brockholz, Rijswijk.

Burger betaalde de prijs

'Barack Obama in Hiroshima' (AD 28-5). Een aandoenlijke foto in de krant waarop
Barack Obama de nu 79-jarige historicus Shigeaki Mori, die als 8-jarig jongetje
de atoombom op Hiroshima heeft overleefd, probeert te troosten. Door deze
nucleaire aanval vielen er alleen al in Hiroshima circa 140.000 slachtoffers.
Geen goed woord voor de expansiedrift en de gruwelijke oorlogsmisdaden van Japan
onder keizer Hirohito. Feit is echter dat de gewone burgers een uitzonderlijk
hoge prijs hebben moeten betalen. Hirohito is nooit vervolgd voor zijn
oorlogsmisdaden en stierf, bijna 88 jaar oud, in vrijheid. De atoombomaanvallen
op Hiroshima en Nagasaki waren aanvallen op burgerdoelen en zijn dus
oorlogsmisdaden.

C. Zieck, Voorburg.




Bekijk de oorspronkelijke pagina:

LOAD-DATE: 30 May 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              104 of 149 DOCUMENTS



                              AD/Algemeen Dagblad

                              30 mei 2016 maandag

Knoops doet zijn werk

SECTION: Service; Blz. 21

LENGTH: 125 woorden


COLUMN EUS

Özcan Akyol (column 28-5) maakt zich druk over het feit dat advocaat Knoops alle
registers opentrekt om Geert Wilders te verdedigen Maar dat is toch de taak van
een advocaat? Knoops heeft hier zelfs een eed voor afgelegd. In deze rechtsstaat
is het de taak van het OM op juiste gronden te vervolgen. Het is de taak van de
advocaat van de verdachte de gronden te weerleggen en voor vrijspraak te zorgen.
En advocaten in Nederland doen heel goed hun werk. Fantastisch zelfs! Is het
voor een gewone burger haast onmogelijk om gratis juridische bijstand te
krijgen, de eerste de beste crimineel krijgt er van de staat één toegewezen. En
met succes, als ik de krantenberichten lees.
Carel Pronk, Woudenberg.




Bekijk de oorspronkelijke pagina: ,

LOAD-DATE: 29 May 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              105 of 149 DOCUMENTS



                              AD/Algemeen Dagblad

                              25 mei 2016 woensdag

Wilders: 300 euro erbij voor elke AOW'er

BYLINE: DEBORAH JONGEJAN LAURENS KOK

SECTION: Nieuws; Blz. 7

LENGTH: 359 woorden


PVV-leider Geert Wilders wil dat alle AOW'ers er dit jaar 300 euro bij krijgen
en volgend jaar weer. Daarvoor wil hij het begrotingstekort laten oplopen.

Ouderen zuchten al jaren onder de lage rente, terwijl de schatkist daar juist
van profiteert. Dat is oneerlijk, meent Wilders.



Veel pensioenfondsen kampen met te lage dekkingsgraden, als gevolg van de
verlaging van de rente door de Europese Centrale Bank. Aanvullende pensioenen
kunnen daardoor veelal niet worden geïndexeerd. Het pensioen van 200.000
gepensioneerden dreigt komend jaar zelfs te worden gekort.

Zolang de rente niet stijgt, moeten ouderen een hogere AOW krijgen, meent
Wilders. Het kabinet moet daarvoor de meevallers inzetten, die het al jaren
opstrijkt door de lage rentelasten op de staatsschuld. Betaalde het kabinet in
2013 nog 9,1 miljard euro aan rente, in 2015 was dat nog 'slechts' 7,9 miljard,
blijkt uit het jaarverslag van het Rijk.

Wilders: ,,Alleen vorig jaar al is 900 miljoen euro minder uitgegeven aan rente
dan het jaar ervoor. Dat geld is waarschijnlijk gebruikt om het begrotingstekort
minder te laten oplopen. Maar ik vind dat onaanvaardbaar. Mark Rutte profiteert,
terwijl ouderen moeten bloeden.''

De PVV-leider is niet de eerste politicus die geld belooft. De
verkiezingsbelofte van Mark Rutte -1000 euro voor elke hardwerkende Nederlander
- ligt nog vers in het geheugen. Waarom zouden ouderen nog geloven dat ze een
extraatje krijgen, dat in totaal 1 miljard euro kost?

Wilders: ,,Ik beloof geen gouden bergen. Ik doe ook niet structureel de AOW
omhoog. Wat ik zeg kan morgen worden geregeld, zonder te bezuinigen. Als er maar
politieke wil is om dit te doen.''

Volgens het Centraal Planbureau gaan ouderen er komend jaar gemiddeld 1,3
procent op achteruit, terwijl veel werkenden erop vooruitgaan. Het kabinet
bekijkt in augustus of ouderen gecompenseerd moeten worden.

De PVV doet zijn voorstel morgen bij het verantwoordingsdebat over de begroting
van 2015. Wilders wil geen complexe maatregel die rijke ouderen uitsluit. ,,Het
gaat om een eenmalige regeling. Een specifieke maatregel is niet te doen, dat
kost alleen maar geld.''




Bekijk de oorspronkelijke pagina:

LOAD-DATE: 24 May 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              106 of 149 DOCUMENTS



                              AD/Algemeen Dagblad

                              20 mei 2016 vrijdag

Luchtig

SECTION: Media; Blz. 26

LENGTH: 370 woorden


Column: Vincent luistert radio


Onze nationale nieuwszender Radio 1 is luchtig, vrijwel altijd luchtig. Niet te
ingewikkeld, moeilijk gedoe, daar zit niemand op te wachten. Dat mag, 's avonds,
's nachts en in het weekend, maar overdag is Radio 1 een lichte mix van groot en
klein nieuws, rubrieken en columns. Een behapbare mix voor Jan Publiek. Jan
Publiek, die overigens zelf ook een rubriek heeft in het Radio 1-Journaal.



Jan van de Straat heeft ook een eigen hoekje, in De Nieuws BV, het programma
voor je dagelijkse dosis nieuws, achtergronden, ophef en vertier. Jan van de
Straat gaat langs bij gewone mensen. Gisteren was Jan in Valkenburg bij Jo neus.
Jo Neus is een klikker. Klikkenklikkenklikken doet hij een paar uur per dag, met
zijn computermuis, op advertentiepagina's. Zo verdient Jo wel 20 cent per uur.
Hebben ze Man Bijt Hond opgeheven, krijgen we het terug op de radio.

Luchtig, dat is voor Jan met de Pet, dat het er niet boven gaat. Maar gelukkig
gaat Jo Neus bij De Nieuws BV hand in hand met Goedele Liekens, die in de Tweede
Kamer over seks kwam praten. Er waren maar heel weinig Kamerleden komen opdagen,
de rest wist alles al. Een plaatje dan maar, Marvin Gaye, Sexual Healing.

Goedele op haar beurt ging weer hand in hand met dichter Alexis de Roode, die
het hekeldicht van Jan Böhmermann over Erdogan in het Nederlands had vertaald.
Met deze heldendaad wilde hij protesteren tegen het feit dat een rechter delen
van Böhmermann's gedicht had verboden. De Roode las het gedicht voor.
Spannend!!! Luistert Erdogan naar De Nieuws BV? Tuurlijk, hij is een groot fan.
Zijn lange arm zal weldra de dappere Alexis de Roode in een nekklem nemen. We
blijven het voor je volgen.

De Roode ging hand in hand met Ton Heerts, die zijn laatste interview als
FNV-voorzitter gaf. Ik heb geen woord gehoord van wat Heerts zei, ik was nog in
gedachten bij de kleingeschapen geitenneuker en de PVV-Kamerleden met rode
oortjes die naar Goedele kwamen luisteren. Gelukkig kwam er na Ton Heerts weer
een plaatje, van Public Ememy, om op adem te komen.

Ik moet misschien nog even wennen aan deze nieuwe manier van nieuws presenteren,
ik zal het morgen weer proberen.

Reageren? vincent@ad.nl




Bekijk de oorspronkelijke pagina:

LOAD-DATE: 19 May 2016

LANGUAGE: DUTCH; NEDERLANDS

GRAPHIC: MARCO DE SWART

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              107 of 149 DOCUMENTS



                              AD/Algemeen Dagblad

                             19 mei 2016 donderdag

'Let op bij vakantie naar Turkije'

BYLINE: TOBIAS DEN HARTOG HANNEKE KEULTJES

SECTION: Nieuws; Blz. 14

LENGTH: 504 woorden


Reisadvies mogelijk aangescherpt na affaire Ebru Umar


Het kabinet is er niet gerust op dat Nederlanders die ooit kritisch zijn geweest
op Turkije veilig zijn als ze op vakantie gaan naar dat land. Ze lopen net als
columniste Ebru Umar het risico te worden opgepakt door de staat. Het reisadvies
voor Turkije wordt mogelijk aangescherpt.



Minister Bert Koenders van Buitenlandse Zaken zei gisteren in een debat over de
arrestatie van de kritische columniste dat hij niet kan uitsluiten dat anderen
hetzelfde overkomt. Toch vindt hij een algeheel negatief reisadvies, waar
Kamerlid Louis Bontes voor pleit, te ver gaan. ,,Ik zeg niet dat Henk en Ingrid
en Willemien en Klaas niet meer op vakantie kunnen naar Turkije. Maar mensen
moeten goed uitkijken."

SP-Kamerlid Harry van Bommel vindt ook dat toeristen gewaarschuwd moeten worden
via de website van het ministerie. ,,Nu staat er in het reisadvies alleen iets
over criminaliteit en dat je je bij de juwelier niet onder druk moet laten
zetten om iets te kopen. Daar kan best een zinnetje bij."

Koenders overweegt daaraan tegemoet te komen. Hij wil wel eerst wachten tot het
Turkse Openbaar Ministerie een beslissing neemt over de eventuele vervolging van
Umar.

De Tweede Kamer debatteerde met Mark Rutte en Koenders over de arrestatie van de
Nederlandse columniste van Turkse afkomst op 23 april tijdens een vakantie in de
Turkse badplaats Kusadasi. Zij had kritische tweets verstuurd over de Turkse
president Erdogan. Belediging van de president is volgens de Turkse wet
strafbaar. Een dag later werd ze vrijgelaten, maar ze mocht het land pas na 17
dagen verlaten. Waarom een Turkse rechter het uitreisverbod vorige week plots
schrapte, wil minister president Mark Rutte niet zeggen. ,,Stille diplomatie
werkt niet als je er daarna over praat." Wel zegt hij dat een eventuele
uitlevering van Umar aan Turkije 'onbestaanbaar' is. ,,Dat is juridisch niet
mogelijk."

Oppositiepartijen in de Kamer menen nog steeds dat het kabinet een te milde toon
heeft aangeslagen richting Turkije. Dat zou komen door de succesvolle
vluchtelingendeal die de EU met het land sloot. Door die constante kritiek
schiet de premier tijdens het debat nog behoorlijk uit zijn slof. Als CDA'er
Raymond Knops blijft dreinen dat het kabinet te voorzichtig bij Turkije aandrong
op Umars vrijlating, is de maat vol. ,,Wat is dit voor een gelul!,'' roept Rutte
sikkeneurig uit - net buiten het gehoor van de microfoon, maar hoorbaar in de
zaal.

Standje

Kamervoorzitter Arib geeft de premier een standje. ,,Die woorden worden niet
genoteerd." Maar Rutte blijkt even later z'n chagrijn nog niet kwijt. Wanneer
Knops luchtig probeert te reageren op de premier zegt hij met een knipoog naar
de vermeende lange tenen van Ankara: ,,Ik heb geen lange tenen.''

Opvallende afwezige bij het debat: de fractie van DENK, de twee
oud-PvdA-Kamerleden met Turkse roots. Zij vinden de arrestatie van Umar 'een
mediahype' die hun politieke beweging 'in een kwaad daglicht probeert te
stellen'.




Bekijk de oorspronkelijke pagina:

LOAD-DATE: 19 May 2016

LANGUAGE: DUTCH; NEDERLANDS

GRAPHIC: Premier Mark Rutte schiet uit zijn slof als CDA'er Raymond Knops blijft
dreinen dat het kabinet meer had moeten doen voor Ebru Umar. 'Gelul,' riep
Rutte.
FOTO ANP

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              108 of 149 DOCUMENTS



                              AD/Algemeen Dagblad

                              18 mei 2016 woensdag

Onrust in Ede Ben je een racist als je dit soort rellen veroordeelt?

SECTION: Service; Blz. 32

LENGTH: 270 woorden


Overlast, zoals onlangs in de Edese wijk Veldhuizen gepleegd door
Marokkaans-Nederlandse jongeren, is van alle tijden. Ook ik, inmiddels 59 jaar,
heb mij daar schuldig aan gemaakt.

Maar er is een verschil tussen toen en nu. In 1965 gooide ik met vriendjes
ruiten van een slooppand aan diggelen. Wij waren net lekker bezig, toen de
politie verscheen. Ik zie het nog voor me: Volkswagen Kever, zwaailicht en twee
agenten in een uniform met pet dat nog gezag uitstraalde. Wij werden letterlijk
in de kraag gevat en meegenomen naar het bureau. Daar zaten we de rest van de
middag strafregels te schrijven: 'Ik mag geen ruiten ingooien', en dat 100 keer.
Wat ik mij nu afvraag: wat is er mis met hulp vragen aan de consul van Marokko,
zoals de hierom bekritiseerde Edese burgemeester deed? Ik heb nog een beter
idee: stuur alle raddraaiers, in samenwerking met de Marokkaanse overheid, naar
Marokko. Daar weet men nog wat straffen is. Dat is ook de reden dat dit gajes
zich op vakantie in het land van afkomst wél weet te gedragen. Waarom kunnen wij
de orde hier niet zo handhaven? Op mijn werk heb ik schatten van collega's van
Marokkaanse afkomst. Ook zij worden slachtoffer van een beeld dat door die
ellendige relschoppers wordt gecreëerd. Willen wij dat? Er heerst nog steeds een
'weg-met-ons'-klimaat dat ons door een links grachtengordelgroepje wordt
gedicteerd. Sinds wanneer ben je een racist als je het veroordeelt dat een groep
idioten auto's in brand steekt? Het zijn de gewone burgers die werken voor de
uitkering van dit gajes. Inderdaad, ik ben boos. Héél erg boos!

Cees Spies, Ede.




Bekijk de oorspronkelijke pagina:

LOAD-DATE: 17 May 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              109 of 149 DOCUMENTS



                              AD/Algemeen Dagblad

                             12 mei 2016 donderdag

Dubbele pet in belastingcircuit

BYLINE: FOTO HH

SECTION: Economie; Blz. 22

LENGTH: 472 woorden


Oxfam Novib vreest belangenverstrengeling


Doordat belastingadviseurs van EY, KPMG en Deloitte vaak óók hoogleraar zijn en
in allerlei politieke adviescommissies zitten, houden zij een eerlijker
internationaal takssysteem tegen. Zo blijft Nederland belastinghaven voor
multinationals, zegt Oxfam Novib in een nieuw rapport.



In de studie 'Leuker kunnen we het niet maken. Wel eerlijker' heeft Oxfam
researchbureau SOMO de banden tussen belastingadvieskantoren, universiteiten en
politiek in kaart laten brengen. Het resultaat: van de 289 partners op de
belastingafdelingen van kantoren als EY, KPMG Meijburg, PwC en Deloitte
combineren 40 van hen die baan met een job aan één of meerdere universiteiten,
waarvan 17 als hoogleraar. ,,De anderen werken als universitair (hoofd)docent of
geven geregeld gastcolleges."

De meeste partners (13) werken aan de Universiteit Leiden, dat met het
International Tax Center een van de meest gerenommeerde opleidingen aanbiedt.
Ook de Erasmus Univeriteit (8), de UvA (6), de VU (5) en Nyenrode (4) zijn in
trek.

Oxfam Novib noemt de innige banden relevant, omdat 'universiteiten en fiscale
vakgroepen een belangrijke bijdrage leveren aan het Nederlandse beleid'. Ook
leiden ze toekomstige medewerkers van de Belastingdienst op. ,,De verdenking van
belangenverstrengeling is sterk," zegt Oxfam-expert Esmé Berkhout.

De ontwikkelingsorganisatie schroomt niet man en paard te noemen. Zoals Jeroen
Leek en Cees Nijman, beiden partner bij KPMG Meijburg, maar ook voorzitters van
de belastingwerkgroepen van respectievelijk D66 en VVD. Prof Peter Kavelaars
(Deloitte) was lid van de commissie Van Dijkhuizen, die op verzoek van de Tweede
Kamer een eenvoudiger belastingstelsel onderzocht.

Dat Oxfam Novib zo kritisch is, komt omdat de organisatie meent dat de huidige
wereldwijde belastingontwijking door multinationals ontwikkelingslanden schaadt.
Regeringen houden zo minder geld over voor armoedebestrijding, onderwijs en
zorg.

In zijn nieuwe studie belicht Oxfam verder een recent, weinig bekend onderzoek
van de Europese Commissie. Daaruit blijkt dat Nederland grote ondernemingen de
ruimste mogelijkheden biedt voor belastingontwijking. Slechts België en Cyprus
komen in de buurt.

Oxfam kritiseert bovendien de populaire Innovatiebox van het kabinet. Die
fiscale beloning voor technologische vernieuwing blijkt vooral middel om
Nederland als vestigingsland te promoten. Geen goed idee, meent Oxfam. ,,Ook
onder meer België, Cyprus, Frankrijk, Spanje en Groot-Brittannië hebben nu zo'n
box," zegt Berkhout. ,,Die leidt alleen maar tot een rat race naar de bodem. De
belastinginkomsten die multinationals betalen, dalen zo alleen maar, terwijl de
gewone man juist meer afdraagt aan de fiscus."

13 partners van grote advieskantoren zijn verbonden aan de Universiteit Leiden




Bekijk de oorspronkelijke pagina:

LOAD-DATE: 11 May 2016

LANGUAGE: DUTCH; NEDERLANDS

GRAPHIC: Het enorme kantoor van KPMG te Amstelveen, gelegen op enkele kilometers
van de Amsterdamse Zuidas, waar duizenden brievenbusfirma's zijn gevestigd.
HOLLANDSE HOOGTE

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              110 of 149 DOCUMENTS



                              AD/Algemeen Dagblad

                             12 mei 2016 donderdag

Wie voegen zich nog bij Douwe Bob?

BYLINE: STEFAN RAATGEVER

SECTION: Media; Blz. 26, 27

LENGTH: 1121 woorden


Hoe goed zijn de landen in de tweede halve finale? Het AD deelt hartjes uit.

Wie worden de laatste tien concurrenten van Douwe Bob in de finale van het
Songfestival? Een Poolse circus-directeur, een Albanese sprookjes-heks? Dit zijn
de kandidaten in de tweede halve finale.

De regels

Van de 18 kandidaten die vanavond optreden, gaan er 10 naar de finale van
zaterdag. Alleen de jury's van de 18 deelnemers stemmen, aangevuld met drie van
de zes landen die automatisch geplaatst zijn voor de finale. Dat zijn vanavond
Engeland, Italië en Duitsland. De winnaars worden rond 23.00 uur bekendgemaakt.

1. Letland

Justs - Heartbeat
â[TM]¥â[TM]¥â[TM]¥
Als ouverture meteen het gemiddelde van alle 42 liedjes van dit jaar in één song
gevangen. Elektrobeats, gezwollen refrein, schreeuwerige zang en een vocalist
die van onder tot boven gestyled is. Justs maakt er zeker kans mee op een op een
finaleplek, maar een feest voor de oren is het niet.

2. Polen

Michal Spizak - Color of Your Life
â[TM]¥
Een beetje bang werden we, elke keer dat we de Poolse delegatie tegen het lijf
liepen. Michal modelleerde zijn woeste look naar zijn idool Chris Cornell
(Soundgarden), leende het jasje van de directeur van het Poolse staatscircus en
galmt heel vervaarlijk over lege verlangens en op de deur bonkende eenzaamheid.
Brrrr...

3. Zwitserland

Rykka - The Last of our Kind
â[TM]¥â[TM]¥
Arme Rykka. Ze is inderdaad de laatste van het uitstervende soort zangeressen
dat gelooft dat een galmballade uit de afdankertjeslade van Celine Dion anno
2016 nog indruk maakt. Zwitserland kon weleens voor de evenaring van zijn
laatste plaats van vorig jaar gaan.

4. Israël

Hovi Star - Made of Stars
â[TM]¥â[TM]¥
Hè lekker, een relletje. Douwe Bob vroeg de Israëlische opperdivo Hovi zich
tijdens een promotie-evenement in Amsterdam wat minder uitsloverig te gedragen.
Nou, dan heb je het gedaan bij de eyelinerjunkie uit Haifa. Hij sloeg zelfs de
uitnodiging voor een biertje af. Misschien was witte wijn beter geweest.

5. Wit-Rusland

Ivan - Help You Fly
â[TM]¥â[TM]¥â[TM]¥
Toegegeven: het heeft iets merkwaardigs om een wolf de zin 'I will help you
learn how to fly' toe te fluisteren. Zeker als je dat geheel naakt doet. Ivan
dreigde die act zelfs live uit te voeren, maar koos toch voor een
achtergrondfilmpje. Niettemin een prima popsong, die een betere uitvoering had
verdiend.

6. Servië

Sanja Vucic - Goodbye (Shelter)
â[TM]¥â[TM]¥â[TM]¥
Even kregen we angstvisioenen van een rentree van de scheurjurk op het
Songfestival. De lederen paillettenrobe van Sanja zal de Vogue ook alleen halen
in de rubriek 'Nooit meer doen', maar de zangeres komt er vermoedelijk mee weg
in de minder modebewuste stemlanden.

7. Ierland

Nicky Byrne - Sunlight
â[TM]¥â[TM]¥
Herinnert u zich deze nog-nog-nog? Nicky Byrne was één van de - minst
getalenteerde - leden van jongensgroep Westlife. Die specialiseerde zich in
kleffe boybandballades, liefst gezongen vanaf een barkruk. Byrne is nu 37, maar
nog weinig opgeschoten. Gelukkig won hij al een trofee: die van de smakelijkste
man van het festival.

8. Macedonië

Kaliopi - Dona
â[TM]¥â[TM]¥â[TM]¥
1989 aan de telefoon: wil Kaliopi de ontvreemde podium-act én
ballade-met-slotuithaal terugbrengen? Retro op zijn retro'st. Justine Pelmelay
en de zusjes Maywood zullen verrukt opveren vanachter hun kruiswoordraadsels,
maar welke sms-tiener ziet hier de lol van in? Wel een voordeel: Kaliopi is al
jaren bekend op de Balkan.

9. Litouwen

Donny Montell - I've Been Waiting for this Night
â[TM]¥â[TM]¥
Goed moment voor een bitterballenbreak. Litouwen klinkt vrijwel hetzelfde als
Ierland, twee liedjes geleden. Pop van de fabrieksband. Maar zorg wel dat u op
tijd terug bent voor de apotheose waarin spierbundel Donny van een trampoline af
saltoot. En inderdaad: Hij staat! Hij staat!

10. Australië

Dami Im - Sound of Silence
â[TM]¥â[TM]¥â[TM]¥
Australië lijkt een vaste Eurovisiedeelnemer te worden. Vorig jaar mocht het
gastland meteen naar de finale, nu moet Dami Im zich tussen het gewone volk
kwalificeren. Dat gaat zonder twijfel lukken. Sound of Silence is een prima
ballade. Tikje voorspelbaar, maar sterk gezongen.

11. Slovenië

ManuElla - Blue and Red
â[TM]¥â[TM]¥
Goed, we weten dat Slovenië zich graag als Alpen- en wintersportland profileert.
Maar om nu ook het jodelen te importeren... ManuElla's Blue and Red tergt de
trommelvliezen. Maar gelukkig wint ze toch een prijs, die voor het beste
podiumattribuut van het jaar: een halfnaakte paaldanser.

12. Bulgarije

Poli Genova - If Love was a Crime
â[TM]¥â[TM]¥â[TM]¥â[TM]¥
Zonder twijfel één van de aanstekelijkste liedjes van dit jaar. Zomerhit in de
dop. En met een artiestennaam als een Bond-girl en de jurk uit de collectie van
Batman, moet Poli voor een topklassering kunnen gaan. Alleen die tekst! Een
breiwerkje van clichés, wenskaartspreuken en scheurkalenderslogans.

13. Denemarken

Lighthouse X - Soldiers of Love
â[TM]¥â[TM]¥
Waarschuwing: Denemarken brengt dit jaar een oorwurm van de buitencategorie.
Deze lichtgewicht popsong krijgt u na één refrein al niet meer uit het hoofd. En
dat is best hinderlijk want deze boyband-op-leeftijd biedt bubblegumpop waarvan
alleen uw nichtje, dat K3 net is ontgroeid, blij wordt.

14. Oekraïne

Jamala - 1944
â[TM]¥â[TM]¥â[TM]¥
Officieel gaat 1944 over de deportatie van de Krim-Tataren door dictator Stalin,
maar iedereen weet welke Russische alleenheerser Jamala eigenlijk op de korrel
heeft. De bookmakers voorzien een top3-klassering. Dat moet dan via
sympathiestemmen, want Jamala's krijszang gaat door merg en been.

15. Noorwegen

Agnete - Icebreaker
â[TM]¥â[TM]¥
Uw zitvlees wordt nu echt te getest. Nog vier songs te gaan en Noorwegen,
doorgaans leverancier van kwaliteitspop, serveert zijn zwakste inzending in
jaren. Een 13-in-een-dozijnballade waarvan we er deze week al te veel hoorden.
Noorwegen miste pas twee keer eerder de eindstrijd. Dit wordt de derde.

16. Georgië

Nika Kotsjarov and Young Georgian Lolitaz - Midnight Gold
â[TM]¥â[TM]¥â[TM]¥
In Georgië is het nog steeds 1994 en is de Britpop in de stijl van Oasis en Blur
nog hartstikke populair. Waarom ook niet? De jonge lolita's zijn overigens geen
pornopoezen, maar simpelweg de muzikanten van de band.

17. Albanië

Eneda Tarifa - Fairytale
â[TM]¥
Help! Eneda Tarifa is de boze heks in haar eigen Songfestivalsprookje. Haar
zware Oostblok-make-up laat zelfs Connie Breukhoven er naturel uitzien. Deze
Albanese Eucalypta brengt haar Fairytale als een occulte vloek in plaats van een
betoverende liefdeshymne.

18. België

Laura Tesoro - What's the Pressure
â[TM]¥â[TM]¥â[TM]¥â[TM]¥
Fijne afsluiter! Voice of Vlaanderen-deelneemster Laura Tesoro (19) oogt op het
podium nog wat onzeker. Onnodig. Want deze funky dansvloervuller, met Another
One Bites the Dust-intro, zou zomaar eens goed kunnen zijn voor de Hollandse
douze points.




Bekijk de oorspronkelijke pagina: , ,

LOAD-DATE: 11 May 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              111 of 149 DOCUMENTS



                              AD/Algemeen Dagblad

                              10 mei 2016 dinsdag

Kijk eens wat vaker in de sociale spiegel

BYLINE: ANTON DAMEN

SECTION: Digi; Blz. 21

LENGTH: 573 woorden


Je persoonlijkheid op internet gaat een leven lang mee

De Beste Social Awards worden komende maand voor de derde keer uitgereikt aan
bedrijven of organisaties die werk maken van hun uitingen op sociale media.
Initiatiefnemer Diederik Broekhuizen geeft tips waar ook gewone burgers wat aan
hebben.

Kies de media die bij je past

Diederik Broekhuizen: ,,Er gaan maar 24 uur in een dag. Daarom kun je maar beter
selectief zijn. Probeer niet alles bij te houden en overal actief te zijn. Zelf
gebruik ik LinkedIn om zakelijk nieuws te volgen en Twitter voor het nieuws in
grote lijnen. Facebook is voor mijn privéleven en evenementen. Verder blijf ik
op de hoogte van wat mijn vrienden uitspoken via Instagram en Snapchat. Daarbij
biedt Instagram een gepolijste versie van de werkelijkheid en is Snapchat minder
esthetisch.''

Vervelende vrienden zet je op non-actief

,,Als mensen klagen dat ze alleen maar onzin voorbij zien komen op de sociale
media, dan komt dat doordat ze de verkeerde personen volgen. Erger ik me aan
iemand, omdat hij bijvoorbeeld tien selfies per dag post, dan ontvolg ik hem.
Dat is aardiger dan ontvrienden, en niet zo'n grote stap. Het voordeel van
personen 'op non-actief zetten' is dat je na verloop van tijd merkt dat de
irritatie meestal is weggeëbd.''

Kijk eens wat vaker in de sociale spiegel

,,De meesten van ons hebben geen flauw idee van hoe ze overkomen op sociale
media. Google jezelf eens voor de aardigheid. Wat voor informatie en
afbeeldingen vind je dan, en komt dat overeen met wie je bent? Je online
identiteit gaat jaren mee, het kan geen kwaad daar een of twee keer per jaar
eens kritisch naar te kijken.''

Zeg het met gifjes

,,De opkomst van de gifjes is nog niet ten einde. Sinds kort kun je ze ook in
Facebook-berichten plaatsen. Gifjes sluiten perfect aan bij wat volgens mij een
van de must haves van sociale media is: humor. Ik lig soms in een deuk als een
gehele Messenger-conversatie in gif-vorm wordt gevoerd. Voor elke gelegenheid is
wel een gifje, kwestie van de zoekterm intikken op giphy.com.''

Neem een boek mee naar bed (maar geen Facebook)

,,Ik ben zelf zo'n vier uur per dag actief op de sociale media, zowel als
privépersoon als vanuit mijn werk. Toch is een belangrijke regel dat het wel
leuk moet blijven. Daarom sluit ik me vanaf een bepaald tijdstip af voor de
sociale media, en gaat mijn telefoon op de niet-storen stand. In elk geval draai
ik de communicatiestroom een uur voor het slapen gaan dicht.''

Kijk YouTube op tv

,,Door de dag verzamel ik filmpjes en clips, en 's avonds stream ik die dan
achter elkaar naar mijn tv-scherm. Haal je neus niet op voor YouTube- fenomenen
als Enzo Knol: het is goed gemaakte reality-tv en krijgt een half miljoen views
per dag, dat halen de meeste tv-programma's op de zaterdagavond niet eens. Eerst
kijken, dan oordelen. Vrienden wil ik weleens een paar vlogs voorschotelen.
Meestal kunnen ze dan niet stoppen met kijken.''

Doe sociaal in het echte leven

,,Sta eens stil bij wat je allemaal aan je digitale vrienden toont: die babyfoto
en je huwelijk, maar misschien straks ook wel het einde van je huwelijk of
mogelijk het einde van je leven. Niet alles is oké om aan de grote klok te
hangen. Heb je een persoonlijke kwestie, dan kun je vrienden ook gewoon bellen
of bezoeken. Ik vind niets ergers dan de mededeling 'O, ik hoef niet te vragen
hoe het met je gaat, want dat heb ik al op Facebook gezien'.''




Bekijk de oorspronkelijke pagina:

LOAD-DATE: 9 May 2016

LANGUAGE: DUTCH; NEDERLANDS

GRAPHIC: ILLUSTRATIE FLOS VINGERHOETS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              112 of 149 DOCUMENTS



                              AD/Algemeen Dagblad

                              4 mei 2016 woensdag

Lagere straffen voor agenten

SECTION: Nieuws; Blz. 1

LENGTH: 92 woorden


Schietende agenten die hun boekje te buiten gaan, kunnen op fors lagere straffen
rekenen dan gewone burgers. Dat staat in een wetsvoorstel van minister Van der
Steur van Veiligheid en Justitie. Straks kan een agent na dodelijk geweld tot
maximaal 3 jaar cel worden veroordeeld. Nu is de maximumstraf voor doodslag 15
jaar cel. Agenten die zich aan de geweldsinstructie houden, kunnen helemaal niet
meer strafbaar worden gesteld. Strafrechtadvocaat Richard Korver vindt dat
'onzinnig' en vreest dat agenten gewelddadiger worden.




Bekijk de oorspronkelijke pagina:

LOAD-DATE: 3 May 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              113 of 149 DOCUMENTS



                              AD/Algemeen Dagblad

                               2 mei 2016 maandag

Deze rijke bovenlaag bewoont ander heelal

SECTION: Service; Blz. 17

LENGTH: 143 woorden


Opslag voor Van Nieuwkerk Dodelijk ongeval A79

'Opslag van EUR10.000 voor Matthijs van Nieuwkerk '(AD 30-4). Hij verdiende in
2015 580.000 euro en verklaart dat hij voor 178.000 euro zijn bed niet uitkomt.
Gelijk heeft hij. Van de miljoenen die hij tot nu toe ontvangen heeft kunnen
hijzelf en zijn nazaten tot ver in de toekomst goed leven zonder ooit nog te
hoeven werken. Kijk, Matthijs is niet gek natuurlijk. Wat hier is gebeurd,
gebeurt overal. Bij zorginstellingen, banken, noem maar op. Een klein select
gezelschap verrijkt zichzelf en hun vriendjes over de ruggen van Jan met de pet.
Dit krijg je echt niet uitgeroeid. Er zijn genoeg nazaten die nu nog schatrijk
zijn door wat hun illustere voorouders honderden jaren geleden bijeen geroofd
hebben. Deze bovenlaag leeft in een ander heelal.

Kees in 't Veld, Heinenoord.




Bekijk de oorspronkelijke pagina:

LOAD-DATE: 1 May 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              114 of 149 DOCUMENTS



                              AD/Algemeen Dagblad

                            28 april 2016 donderdag

Ga ergens anders zitten als je graag wilt kletsen

SECTION: Service; Blz. 27

LENGTH: 402 woorden


Lintjesregen Turkije en Europa Nimmer in verzoeking

'In de stiltecoupé blijf ik gewoon doorpraten' (Brieven 27-4). Er zijn nog
steeds mensen die stiltecoupés in treinen raar vinden. Ik vraag me af waarom die
mensen daar toch gaan zitten en zich dan verbazen dat ze stil moeten zijn. Als
ik een 2de klas kaartje heb ga ik toch ook niet zitten in een 1ste klas coupé en
vervolgens stampij maken omdat ik daar niet mag zitten? Er zijn in treinen
gemiddeld twee stiltecoupés. In de rest van de trein kan je dus ook gaan zitten,
zonder dat je de mensen lastig valt die in de stiltecoupés zitten.

J. van Reemst, Oost-Souburg.

Leve echte vrijwilliger

Ik ben naar het gemeentehuis van Alphen aan den Rijn geweest waar achttien
vrijwilligers een koninklijke onderscheiding hebben gekregen. Nee, het ging niet
om BN'ers, maar om 'gewone' Nederlanders, die zich, onbetaald en echt vrijwillig
vele jaren hebben ingezet voor anderen, soms zelfs nog naast hun dagelijkse
werk. Wat ik daar hoorde over hun inzet, daar kunnen die goedbetaalde BN'ers een
puntje aan zuigen! Denkt u dat mevrouw Froger, behalve dat ze in beeld komt,
zelf de handen uit de mouwen steekt in een programma waar al het voorwerk wordt
gedaan door de redactie? Hulde aan de echte vrijwilligers!

Ron Orta, Zoetermeer.

Boycot treft juist de mensen in de horeca

'Turken hebben Europa nog veel harder nodig' (Brieven 25-4). Door niet meer naar
Turkije te gaan treft u niet Erdogan, doch het personeel in de vele hotels.
Erdogan zal er geen snee brood minder om eten, doch de mensen in de hotels
worden de dupe. Zij zijn grotendeels afhankelijk van de fooitjes die zij dus
niet ontvangen als er geen toeristen komen. Wij zijn net terug uit Turkije. Wij
verbleven in een hotel waar maximaal 2000 mensen in kunnen. Wij waren met 200.
Dit is een ramp voor de medewerkers. Zij blijven echter hun best doen om je
vriendelijk en deskundig te bedienen. Geen onvertogen woord. Een hotel, gelegen
naast dat van ons, gaat helemaal niet open. Personeel geen werk, dus geen loon,
slechts gedurende een bepaalde periode een kleine uitkering. Ons hotel, normaal
het hele jaar open, sluit nu in november en gaat pas in april weer open. Rijdend
in de bus van het hotel naar de luchthaven, geen toerist te zien bij de vele
winkeltjes langs de weg. Heel triest en dat allemaal veroorzaakt door het
optreden van één persoon.

A. ten Hoven, Hoevelaken.




Bekijk de oorspronkelijke pagina:

LOAD-DATE: 27 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              115 of 149 DOCUMENTS



                              AD/Algemeen Dagblad

                             22 april 2016 vrijdag

In je eigen milieu was je maar een uitslover

SECTION: Service; Blz. 28, 29

LENGTH: 960 woorden


'Tweedeling op scholen is niets nieuws' (Brieven 21-4). Ik weet zeker dat het
vroeger ook al aan de schoolleiding en de ouders zelf lag, naar welke
vervolgopleiding je ging. Dat had niets te maken met het opleidingsniveau van je
ouders. Mijn vader was timmerman. Mijn zus en ik zaten in de jaren '40 en '50 op
de lagere school. Mijn zus deed toelatingsexamen voor de hbs en ik voor het
lyceum. Wij konden in de zesde klas gratis Franse les krijgen. Studieboeken
waren ook gratis of konden met een flinke korting worden aangeschaft. Het klopt
dus werkelijk niet wat een briefschrijver zegt, namelijk dat rijke ouders de
schoolloopbaan voor hun kinderen bepaalden. Wel was het zo dat als je een hogere
opleiding wilde doen, het aantal behaalde punten uitmaakte of je wel of niet een
studiebeurs kreeg. Mijn zus kwam net een punt tekort en is een jaar gaan werken
om zelf haar studie te bekostigen. Het was ook zo dat je voor 'uitslover' werd
uitgemaakt in je eigen milieu. Dat was even doorzetten dus.

Gerda Vogelzang, Poortugaal.

Martijn Krabbé had dit nooit moeten eten

'Néééé, Martijn eet walvis!' (AD 21-4). Ja, als het maar veel kijkers trekt, dan
doen ze alles. Martijn Krabbé's vrouw verdedigt hem natuurlijk. Als Martijn dan
ook nog zegt dat het echt lekker is, dan vind ik dat hij de fout in is gegaan.
Hij weet dat deze zoogdieren gruwelijk afgeslacht worden. Martijn was een flinke
vent geweest als hij ook de slachtpartijen had laten zien. Hij had als
dierenvriend ook beleefd kunnen weigeren. Als hij zo goed weet dat dit absoluut
niet gepromoot moet worden, waarom deed hij dát dan niet? Wij steunen met heel
veel mensen de Postcodeloterij, waarvoor Krabbé werkt, om goede doelen te
steunen. Dat is nu in één klap weggeveegd. Herman den Blijker, met wie Krabbé
het bewuste tv-programma maakt, vind ik ook iemand die niet bezig is met
dierenwelzijn. Die man eet werkelijk alles.

Cock Duym, Schiedam.

Dit valt niet te verkopen

Wij, gewone burgers, worden gepakt en moeten bezuinigen. De WW wordt al jaren
versoberd. Maar parlement en regering houden met de wachtgeldregeling hun eigen
luxe regels in stand. Het is niet van deze tijd dat wie zelf ontslag neemt nog
jaren wachtgeld ontvangt. Het is niet te verkopen aan de burger. Er zijn maar
twee partijen, de PVV en de SP, die hier wat aan willen doen. Ik dacht dat de
regering er voor het volk zit, en niet voor zichzelf.

Theo Hageman, Eindhoven.

Die prijs kan hij krijgen

Gordon is boos omdat hij nooit een televisieprijs krijgt (AD 21-4). En dat
terwijl hij vier keer per week op tv komt. Van mij kan hij een prijs krijgen als
hij nooit meer op televisie komt.

J. de Graaf, Zoetermeer.

Christelijk hoofddoekje vindt vast geen genade

'Sexy kleding ook in de ban op basisschool (AD 20-4). Mevrouw Opstal-Klint,
directeur van een Haagse basisschool, vindt dat zij petjes en hoofddoeken niet
kan toestaan op haar school. Zij doelt hiermee echter niet op religieuze
hoofddoekjes. Die kan zij niet verbieden, zegt ze. Ik weet zeker dat als ik mijn
dochter met een hoofddoek naar school laat gaan, in navolging van de Heilige
maagd Maria, deze directeur daar toch een probleem mee heeft. Ze stelt
selectieve kledingeisen. Wel kruipen en buigen voor moslims, die jonge meisjes
dwingen een hoofddoek te dragen omdat zij anders mannen op verkeerde gedachten
zouden brengen. Dit alles onder het mom van religieuze kleding. Overigens heeft
mevrouw Opstal-Klint gelijk met haar voorschrift dat kinderen niet in
strandkleding naar school mogen komen.

L. van Gael, Den Haag.

Je netjes kleden staat toch los van de islam

'Sexy kleding ook in de ban op basisschool' (AD 20-4). Fatsoen, respect en
beleefdheid moeten terugkeren in de samenleving. Daar hoort netjes gekleed gaan
zeker bij. Dat heeft niets met de islam te maken, zoals sommigen menen. Ik vind
het goed dat scholen hierbij het initiatief nemen.

D. Kremer, Overijssel.

Ouderen, geef jeugd het goede voorbeeld

Het kabinet overweegt het beledigen van een bevriend staatshoofd niet meer
strafbaar te stellen. We schudden het hoofd en ergeren ons mateloos aan het
onbeschofte gedrag van sommige jongeren. Wij, als volwassenen, geven hiermee een
verkeerd signaal af. Alles moet je kunnen zeggen en schrijven in het kader van
de vrijheid van meningsuiting. Waar de grens van het onbetamelijke ligt, is niet
duidelijk. Dat geldt al helemaal voor de opgroeiende jeugd. Op tv is tutoyeren
volkomen normaal. De tv-programma's over vastgelopen jongeren en wanhopige
ouders die zich geen raad meer weten bij de opvoeding van hun kind, varen hier
wel bij. Hopelijk keert het tij en toont men weer respect voor elkaar. Laten we
bij onszelf beginnen, dan volgt de jeugd vanzelf.

Anja van Klinken, Zoetermeer.

Je kunt onvrede ook op fatsoenlijke wijze uiten

'Het beledigen van een bevriend staatshoofd moet kunnen' (Brieven 20-4). Zodra
men de term 'moet kunnen' gebruikt, beseft degene die het bezigt wel degelijk
dat hij fout zit. Desondanks tracht hij zijn handelen goed te praten. Sinds Pim
Fortuyn en Theo van Gogh schijnt in dit land elk normbesef als sneeuw voor de
zon verdwenen te zijn. Als een of andere simpele geest vanuit zijn
onderbuikgevoel iets meent te moeten roeptoeteren, zonder zich eerst gedegen op
de hoogte te stellen van de werkelijke situatie, dan is dat nog wel te
vergoelijken. Maar als zelfs onze volksvertegenwoordigers van mening zijn dat
andere mensen straffeloos beledigd mogen worden, dan is het eind toch echt zoek.
Men kan het volstrekt oneens zijn met een ander, maar dat kan ook op een nette
en fatsoenlijke manier onder woorden worden gebracht. Van de banale
scheldpartijen die tegenwoordig blijkbaar ook in de Tweede Kamer heel normaal
zijn, wens ik mij te distantiëren.

Ernie Wong, Meppel.




Bekijk de oorspronkelijke pagina: ,

LOAD-DATE: 21 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              116 of 149 DOCUMENTS



                              AD/Algemeen Dagblad

                             16 april 2016 zaterdag

'Middeleeuwse praktijken'

SECTION: Nieuws; Blz. 14, 15

LENGTH: 251 woorden


Svitlana (32), Oekraïne:

Ze kwam altijd al op voor de gewone man. Dus toen in 2013 een protest tegen de
corrupte regering uitbrak, stond Svitlana vooraan. Via Facebook liet ze de
wereld meelezen wat er in Kiev gebeurde. ,,Een vriend van me werd in zijn been
geschoten. Geen ernstige verwonding, wel veel bloed,'' zegt de Oekraïense met
het rossige haar en de rood gestifte lippen. De protesten ontaardden in een
burgeroorlog. ,,Nu verzamelen we bewijzen van oorlogsmisdaden, aan beide kanten
van het conflict. We willen die zaken voor het Internationaal Strafhof brengen.
De overheid doet het niet.''

Mensen hebben vanaf hun balkon gefilmd hoe de granaten insloegen. Er zijn
beelden van arrestaties. ,,We proberen achter de datum te komen waarop de
video's zijn gemaakt. We bestuderen verwondingen om te achterhalen of mensen
zijn gemarteld.''

Het werk trekt een zware wissel. ,,De relaties van iedereen binnen ons team
staan onder druk. Ook die van mij. Ik kan de videobeelden soms niet aanzien. Het
zijn middeleeuwse praktijken in hedendaags Europa. Ik moest er even tussenuit.
De komende jaren wachten me nog duizend-en-een misstanden om aan te pakken. Wat
is gebeurd, moet worden gedocumenteerd. Voor de geschiedenisboeken. Of om te
laten zien dat een slachtoffer geen anonieme persoon is, maar bijvoorbeeld dat
aardige meisje dat in de bibliotheek werkte.''

,,Thuis loop ik nooit door een park. Uit angst voor mijnen. Hier durf ik het
gras weer te betreden.''




Bekijk de oorspronkelijke pagina: ,

LOAD-DATE: 15 April 2016

LANGUAGE: DUTCH; NEDERLANDS

GRAPHIC: DANIELLA VAN BERGEN

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              117 of 149 DOCUMENTS



                              AD/Algemeen Dagblad

                             16 april 2016 zaterdag

'Schrap straf voor het beledigen van bevriend staathoofd uit de wet'

SECTION: Nieuws; Blz. 2

LENGTH: 341 woorden


Tweede Kamer


De Tweede Kamer vindt dat het beledigen van een bevriend staatshoofd niet meer
strafbaar zou moeten zijn. Nu kan iemand daar nog 2 jaar celstraf voor krijgen.


Maar een meerderheid van VVD, SP, PVV, D66 en GroenLinks wil dat veranderen.
,,Onze vrijheid van meningsuiting mag nooit door een buitenlandse leider zoals
Erdogan ter discussie worden gesteld,'' zegt VVD-Kamerlid Joost Taverne.



Taverne zal 'zo snel mogelijk' met een motie komen die het kabinet opdraagt de
wet aan te passen. ,,Humor, satire, spot en belediging horen bij onze open en
vrije samenleving. Het kan niet zo zijn dat buitenlandse leiders met lange tenen
via de rechter proberen onze grondrechten te ondermijnen.''

D66 werkt al aan een eigen wetsvoorstel om het artikel geschrapt te krijgen.
,,Het is niet meer van deze tijd om belediging van een staatshoofd zwaarder te
straffen dan van een gewone burger,'' zegt D66'er Kees Verhoeven. In Nederland
is het ook bij wet verboden om een bevriend staatshoofd te beledigen. In
tegenstelling tot in Duitsland mag ons OM zelf beslissen of het iemand vervolgt.


De PvdA vindt aanpassing overbodig. ,,Belediging is hoe dan ook strafbaar als
iemand er aangifte van doet, of het nu een staatshoofd is of niet,'' zegt
PvdA'er Recourt. Premier Rutte wil nog niet reageren op de kwestie. In het
verleden vond Rutte altijd dat de vrijheid van meningsuiting niet beknot mocht
worden, maar in dit geval wil hij zijn vingers er niet aan branden. ,,Dit is een
zaak tussen Duitsland en Turkije. De Turkse president voelt zich beledigd, de
Duitse regering moet daarop reageren. Het raakt Europa niet.''

Hans Teeuwen

Cabaretier Hans Teeuwen heeft Erdogan met opzet beledigd bij RTL Nieuws. Hij
noemde de president een jongenshoer van wie hij nog een dikke pijpbeurt tegoed
heeft. Teeuwen kwam hiermee op voor de Duitse komiek Böhmermann, die vervolgd
mag worden omdat hij Erdogan bespotte. Volgens Teeuwen moeten alle schoenmakers
zich bij hun eigen leest houden 'anders gaat de vrijheid naar de gallemiezen'.




Bekijk de oorspronkelijke pagina:

LOAD-DATE: 15 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              118 of 149 DOCUMENTS



                              AD/Algemeen Dagblad

                             15 april 2016 vrijdag

Vaderlijke Poetin belt met het volk

BYLINE: JOOST BOSMAN

SECTION: Nieuws; Blz. 10

LENGTH: 496 woorden


'Het valt wel mee met die crisis'

Nee, geen enkele vraag tijdens de jaarlijkse televisieconferentie met de Russen
komt onverwacht voor de Russische president Vladimir Poetin. Ze zijn namelijk
allemaal vooraf opgenomen...

'Directe lijn' heet de phone in die in Rusland gisteren voor de zestiende keer
werd gehouden en waarbij de gewone man via de telefoon, Skype of in de studio
vragen kan afvuren op de sterke man van Rusland. Opvallend is dat niet zozeer
zijn antwoorden (veelal ontwijkend) interessant zijn, als wel de vragen. Uit het
hele land komen smeekbedes om wat te doen aan de slechte wegen, achterstallige
loonbetalingen en dure buitenlandse medicijnen. ,,Zou u Russische of
geïmporteerde medicijnen gebruiken?'' luidt een kritische vraag uit het publiek.
,,Ik doe veel aan sport en laat het zover niet komen," gniffelt Poetin de
aantijging weg.

Maar de zorgen van veel vragenstellers over sociaal-economische misstanden
zouden wel eens een graadmeter kunnen zijn voor de groeiende onvrede in het
land. Poetin, die nu eens rustig en vaderlijk de vragen aanhoort, dan weer
gedreven zijn gedachten uiteenzet, kan weinig anders doen dan zich bijna nederig
verontschuldigen en verzekeren dat de problemen de aandacht van de regering
hebben.

Panama papers

Er is ook nog een beetje nieuws: de president beschouwt het zogeheten
Panama-archief namelijk als 'feitelijk juist'. Opmerkelijk, want eerder deed hij
de gelekte documenten af als westerse propaganda. Wel stelt Poetin dat de
documenten niet met de beschuldigende vinger wijzen en dat ze zijn opgesteld
door juristen. Volgens de Russische leider zijn vervolgens journalisten ermee
aan de haal gegaan en hebben die de ene verdachtmaking op de andere gestapeld.
Poetin is ook overtuigd van de Amerikaanse betrokkenheid bij de openbaarmaking
van het Panama-archief. ,

Over Oekraïne en Turkije (waarmee Rusland op voet van oorlog leeft sinds de
Turkse luchtmacht in november een Russische straaljager neerhaalde) is Poetin
redelijk mild. Hij noemt de Turken zelfs 'vrienden', al is er ook een steek
onder de gordel: ,,Mensen kunnen beter niet op vakantie gaan naar Turkije. Het
land is feitelijk in burgeroorlog. En waar wij samen met Egypte de terreur
bestrijden, daar helpt Turkije de radicalen juist.''

Oekraïne gebruikt de Russische leider direct als bliksemafleider. Met een lange
monoloog over de ellende aldaar probeert Poetin de suggestie te wekken dat het
in Rusland allemaal nog wel meevalt met de crisis.

Het interessantste volgt pas na afloop van de phone in: Poetin bevestigt tegen
journalisten dat Moskou op het hoogste niveau praat met Oekraïne over de
uitlevering van de Oekraïense gevechtspilote Nadezjda Savtsjenko. Die werd
vorige maand in Rusland tot 22 jaar strafkamp veroordeeld voor betrokkenheid bij
de dood van twee Russische journalisten. Die kwamen om in juni 2014 bij
beschietingen nabij de stad Loehansk in het door de oorlog verscheurde
Oost-Oekraïne.




Bekijk de oorspronkelijke pagina: ,

LOAD-DATE: 14 April 2016

LANGUAGE: DUTCH; NEDERLANDS

GRAPHIC: Poetin arriveert in een studio in Moskou voor een nationale
live-uitzending.
FOTO REUTERS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              119 of 149 DOCUMENTS



                              AD/Algemeen Dagblad

                             15 april 2016 vrijdag

Stukvernieuwd en kapotbezuinigd

BYLINE: JERRY GOOSSENS

SECTION: Nieuws; Blz. 13

LENGTH: 527 woorden


COLUMN


'Instituut Blankestijn is geen kakschool', aldus de hilarische kop boven een
artikel dat vorig jaar in deze krant gepubliceerd werd, ter gelegenheid van het
vijftigjarig jubileum van de oudste particuliere school in Nederland. Die is
gevestigd in twee monumentale panden aan de Utrechtse Oude Gracht en de rector
wilde bij gelegenheid best toegeven dat zijn instituut vroeger 't laatste
toevluchtoord was voor rijkeluisjochies die op de gewone middelbare school niet
wilden deugen. Bij Blankestijn werden Floris-Jan en Willem-Friso dan met
militaire discipline in het gareel gedrild, waarna zij zich alsnog tot
productieve staatsburgers konden ontpoppen. Het kostte pa een paar pegels, maar
het gezichtsverlies dat ermee voorkomen werd, was onbetaalbaar. ,,Toen kwamen de
kinderen van de gegoede burgerij," mijmert de rector in het artikel. ,,Nu worden
er hypotheekjes (cursivering van mij -JG) verhoogd of opa en oma aangesproken."
Ja, een jaartje Blankestijn mag 32.500 euro kosten, maar de huizenmarkt trekt
aan en grootmoeder legt iedere maand iets van haar aow'tje opzij, dus zelfs voor
Jan Modaal hoeft dat geen belemmering meer te zijn. Bovendien zijn de
ouderavonden zeer geschikt om te netwerken. ,,Een ouder vertelde mij dat hij in
één avond de hele opleiding van zijn kinderen had terugverdiend." Zie je wel.
Geen kakschool.



Het is gemakkelijk lacherig te doen over een schoolhoofd dat zo van de realiteit
is losgezongen. En het helpt ook wel tegen de afgunst. Ware het niet dat
particulier onderwijs vandaag de dag niet uitsluitend het domein is van
wereldvreemde docenten die in opulente Harry Potter-gebouwen lesgeven aan het
verwende, luie kroost van welgestelden. Nee hoor, de groei zit bij de
middenklassen, wier ondergelopen hypotheekjes wellicht onvoldoende ruimte bieden
voor een jaartje netwerken bij Blankestijn, maar die elke maand een paar honderd
euro bij elkaar schrapen om extra onderwijs in te kopen. Huiswerkbegeleiding.
Bijles. Remedial teaching. Cito-training. Faalangsttraining. Je hoeft er geen
miljonair voor te zijn, dus kak is het niet. Maar om te beweren dat het geen
drol kost, is ook wat overdreven. Zelfs genivelleerd particulier onderwijs is
niet voor iedereen bereikbaar.

De schoolinspectie sloeg deze week alarm. Ze constateerde dat het
opleidingsniveau van ouders bepalend is voor de schoolcarrière van hun grut.
Daar worden tal van zinnige oorzaken voor aangewezen, maar de kwaliteit van het
onderwijs blijft onbenoemd. De PvdA heeft het in 40 jaar stukvernieuwd, CDA en
VVD hebben het kapotbezuinigd. De Pabo's hebben jarenlang ondermaatse studenten
afgeleverd. Leraren worden uitgeknepen door managers en politici. Terwijl ze
steeds meer op hun bord krijgen: achterstandsproblematiek, radicalisering,
medicalisering van probleemgedrag (ADHD/ADD/PDD-NOS etc.) En zelf behoren ze tot
de beroepsgroep met het hoogste ziekteverzuim. Met een bijlesje hier en een
huiswerkklasje daar is het best te compenseren. Maar wie geen geld heeft om
onderwijs in te kopen heeft het, uhm, nakijken, ja.

Een ouder vertelde mij dat hij in één avond de hele opleiding van zijn kinderen
had terugverdiend




Bekijk de oorspronkelijke pagina:

LOAD-DATE: 14 April 2016

LANGUAGE: DUTCH; NEDERLANDS

GRAPHIC: Jerry@ad.nl

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              120 of 149 DOCUMENTS



                              AD/Algemeen Dagblad

                             13 april 2016 woensdag

'Menthol' leerde gewone volk de tanden poetsen

BYLINE: TONNY VAN DER MEE

SECTION: Nieuws; Blz. 14, 15

LENGTH: 1241 woorden


'Hij heeft de boel opengebroken voor gekleurd Nederland'

De zwarte zakenman Joseph Sylvester trok in de vooroorlogse jaren door Nederland
om zijn Babajaba-tandpasta te promoten. Hij trouwde een blank Twents meisje, met
wie hij tegen de discriminatie opbokste. Het boek Menthol vertelt het verhaal
van de 'volbloedneger' die Nederland leerde tandenpoetsen.

Hij is zwart, heeft dikke lippen en 'krulhaartjes'. Een beetje griezelig, maar
razend interessant. Zeker voor een jongetje van 6 in het vooroorlogse Hengelo.
Marinus van Rooy staat vooraan bij de demonstratie van de donkere
'tandpastadokter' Joseph Sylvester.

Als een mak lammetje laat hij zich door hem het plankier op hijsen. ,,Als je
meewerkt, krijg je een kwartje, fluisterde hij in mijn oor. Het publiek joelde.
Ik was te bedeesd om 'nee' te zeggen,'' vertelt Van Rooy, nu 83.

,,Hij zette me op een stoel, maakte zijn dikke lippen roder, zodat zijn witte
tanden beter zichtbaar waren, rolde met zijn ogen, zwaaide met zijn armen en
tilde met zijn tanden de stoel op.''

Van Rooy is een kwartje rijker en Sylvester verkoopt een lading tubes. ,,Hij
vroeg of ik de volgende keer weer kwam. Ik heb enkele keren op de stoel
gezeten.''

Het is 1938. Joseph Sylvester - bijnaam Menthol - is een begrip. Hij reist stad
en land af om zijn Babajaba Menthol Tandpasta te verkopen. ,,Ik bin swart van
boeten maor mooi van binnen. En you Hengeler bint mooi van boeten, maor
pik-swart van binnen.''

Sylvester leert Nederland tandenpoetsen in een tijd dat alleen de notabelen dat
doen. Het gewone volk 'poetst' de tanden met water en wat zout op de vinger.

En een 'neger' in Nederland in de jaren '20 en '30 is een unicum. ,,Hij stak de
draak met alle vooroordelen en buitte dat uit,'' vertelt Frank Krake, auteur van
het boek Menthol. ,,Hij gebruikte zijn zwart-zijn op een positieve manier.''

Trots

Sylvester denkt aan de woorden van zijn moeder op haar sterfbed. Hij moet zijn
vrijheid koesteren, trots zijn op zijn afkomst en zich nooit meer laten
onderdrukken.

Met die gedachte verruilt Sylvester de economische malaise op zijn Caribische
geboorte-eiland Saint Lucia voor de Verenigde Staten. Daar voelt hij zich al
snel niet veilig meer door de rassenhaat en opkomst van de Ku Klux Klan.

Sylvester vertrekt naar Antwerpen, omdat hij heeft gehoord dat donkere mensen
daar nog een bijzonderheid zijn. Hij verkoopt menthol-pastilles en
hoofdpijnpoeders, maar stapt al snel over op tandpasta die hij uit de VS
importeert.

Omdat het grote succes in België uitblijft, zoekt hij in 1925 zijn heil in
Nederland. Op markten promoot hij zijn Babajaba Menthol Tandpasta als 'het
natuurgeheim van het zwarte ras' en zichzelf als 'de redder van uw tanden'.

Zijn levendige optredens in een grappig mengelmoesje van Engels, Nederlands en
Twents trekken veel bekijks. ,,Lelijke gele tanden die verrot zijn, vormen een
scherp contrast met schoonheid, gezondheid en geluk,'' waarschuwt hij.

Hij pikt een jong kind uit het publiek, poetst met een houten borstel diens
gebit tot bloedens toe, om vervolgens wat zout in de mond te strooien, zodat het
kind krijst van de pijn. ,,Jullie schrob de street, hark de tuin en wash de
hond, maor when smorns opstao, you stink oet de bek as 'n rioolputje. Churchill,
Stalin, Amsterdamse Jantje, they all stink oet de bek as 'n rioolputje.'' Om te
bewijzen hoe sterk de tanden van het zwarte ras zijn, volgt de stoelscène.

In Amsterdam ontmoet hij Roosje Borchert, een Hengelose bakkersdochter en
mannequin bij een gerenommeerd modehuis. Het is liefde op het eerste gezicht.
Hij verhuist naar Hengelo en ze trouwen in 1928. De stad loopt uit voor het
'huwelijk tussen black and white'.

,,Roosje moet minstens zo moedig zijn geweest als Sylvester,'' zegt Krake. ,,Ze
was een vrijgevochten dame. Hengelo was trots op haar, de mannen zwijmelden,
maar ze was onbereikbaar. Ze bracht een zwarte man naar Hengelo en trouwde er
ook nog eens mee.''

De vrijpostige, extravagante Sylvester voelt zich de koning te rijk. Hij
paradeert door de straten in een jacquet, met hoge hoed, witte handschoentjes,
een wandelstok met zilveren knop, en een horloge aan een ketting.

,,Hij was een kapsonesmaker,'' herinnert Marinus van Rooy zich. ,,Hij straalde
uit: ik ben Menthol. Hier ben ik. Ik verdien hier mijn brood en ik ben niemand
tot last. Hij kwam altijd een paar minuten later de kerk binnen, zodat iedereen
hem zag.''

De mannen in Hengelo zijn jaloers, omdat hij het mooiste meisje van de stad
heeft. ,,Als hij met haar over straat liep, weken mensen naar links en rechts
uit. In de bioscoop lieten ze vaak de plek naast hem vrij.''

In de crisisjaren voor de oorlog stort zijn tandpastahandel in. De gulden
devalueert en Sylvester wordt uit de markt gedrukt door fabrikanten die het
product voor de helft van de prijs aanbieden.

Hij stapt - wel onder de naam Menthol - over op de handel in konijnenvellen en
oud ijzer.

De Tweede Wereldoorlog dwingt Sylvester en Roosje tot een scheiding. Sylvester
vreest voor het leven van zijn vrouw vanwege zijn Britse paspoort. Om met een
zwaarwegende reden de scheiding er snel doorheen te krijgen, voert Roosje op dat
hij zich schuldig heeft gemaakt aan overspel.

In de oorlog wordt Sylvester geïnterneerd in Schoorl. Hij wordt geregistreerd
als Vollblutneger. Krake: ,,Hij had zich zwaar beledigd kunnen voelen, maar hij
was er trots op en gebruikte daarna 'volbloedneger' als geuzennaam.''

Na de oorlog ageert Sylvester openlijk tegen de koloniale agressie van Europa.
Als hij in 1947 de politionele acties in Nederlands-Indië bekritiseert, gooien
cafébezoekers hem door de ruit naar buiten.

De laatste jaren zijn niet makkelijk. Sylvester heeft een eigen auto en zwaait
soms pocherig met bankbiljetten. Krake: ,,Menthol was niet overal geliefd. Hij
was brutaal, had een Amerikaanse inborst. Als je succesvol bent, laat je dat
zien. Dat werd zeker in het bescheiden Twente niet altijd gewaardeerd.''

Bedreigingen

Het stel krijgt bedreigingen en nare briefjes. Als Roosje beledigd wordt door
leden van de konijnenfokvereniging, plaatst Sylvester een advertentie in de
krant waarin hij zijn lidmaatschap opzegt.

Zijn laatste statement komt als de dood nadert. Op zijn sterfbed geeft hij de
kapelaan een laatste advertentie voor de krant, om de Hengeloërs te bedanken.
,,Al wordt een neger veelal achterlijk genoemd, toch draagt hij geen masker,
maar geeft uiting aan zijn gevoelens op zijn manier. U dankend voor het lezen.
De volbloedneger Menthol.''

Uiteindelijk overlijdt hij in 1955 aan hartfalen, slechts 64 jaar oud. Sylvester
krijgt een eenzame, anonieme begrafenis in Hengelo. Alleen Roosje, haar neef en
de knecht zijn er bij. Menthol Sylvester wil van zijn dood geen attractie maken.


Krake: ,,Naar de buitenwereld hielden ze na de oorlog het beeld in stand dat ze
gescheiden waren. Maar tot de laatste dag zijn ze bij elkaar gebleven. Roosje is
na zijn dood nooit hertrouwd. Ze heeft de zaak onder zijn naam voortgezet.''
Roosje is na haar dood in zijn graf bijgezet. Onlangs heeft de gemeente een
informatiebordje geplaatst met hun foto's.

,,Menthol was een rolmodel in de Nederlandse black history. Hij heeft de boel
opengebroken voor gekleurd Nederland. In plaats van zielig in een hoekje te gaan
zitten, is hij de barricaden opgegaan. Hij was nergens bang voor en heeft
Nederland kennis laten maken met een andere huidskleur.''

Frank Krake's Menthol verschijnt vandaag bij uitgeverij Achtbaan.




Bekijk de oorspronkelijke pagina: ,

LOAD-DATE: 12 April 2016

LANGUAGE: DUTCH; NEDERLANDS

GRAPHIC: Marinus van Rooy herinnert zich de donkere tandpastaverkoper nog goed.
Als jongen van een jaar of 6 deed hij mee aan de show die Menthol, zoals Joseph
Sylvester zichzelf noemde, gaf om zijn waar aan de man te brengen.
FOTO ERIC BRINKHORST
Joseph Sylvester gaf demonstraties tanden poetsen. Toen hij als zwarte man
trouwde met de witte Roosje, liep heel Hengelo uit. In die tijd was een gemengd
huwelijk een unicum. 'Roosje moet ook moedig zijn geweest'.

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              121 of 149 DOCUMENTS



                              AD/Algemeen Dagblad

                             12 april 2016 dinsdag

Is de superboevenvanger nog wel in één pak te persen?

BYLINE: SUSANNE GEUZE EN TOBIAS DEN HARTOG

SECTION: Nieuws; Blz. 14, 15

LENGTH: 1639 woorden


MINISTERIE | Samenvoeging Veiligheid en Justitie zou zorgen voor keiharde aanpak
van criminelen, maar er gaan alweer stemmen op voor splitsing

De crimefighters van premier Rutte likten in 2010 de vingers af bij de
oprichting van het 'superministerie' van Veiligheid en Justitie. Sindsdien
regent het vooral affaires, maar wat kwam er terecht van de 'keiharde'
bestrijding van criminaliteit? We maken de balans op.

Een ministerie van Veiligheid? Vre-se-lijk slecht idee. Niet doen. Was getekend:
Ivo Opstelten. Samen met VVD-collega Ed Nijpels klimt de toenmalige burgemeester
van Rotterdam in 2005 in de pen voor een opiniestuk in de Volkskrant.

In de landelijke politiek is op dat moment - na de moord op Theo van Gogh en
aanslagen in Madrid en Londen - weer eens de discussie opgelaaid: moet
Veiligheid misschien deel worden van Justitie? Eén groot
ministerie-van-boeven-vangen zou effectiever kunnen zijn in
terrorismebestrijding.

Opstelten en Nijpels, dan burgervader van Breda, zijn helder: ,,Wij zijn
daartegen." De verhoudingen tussen rechtsstaat en criminaliteitsbeheersing raken
zoek, vrezen ze. Een nationale politie kan nooit weten wat er op lokaal niveau
aan inzet nodig is.

Voormalig VVD-leider Ed Nijpels lacht als hij aan het stuk wordt herinnerd. ,,Ik
vind dat nog steeds... maar ik moet constateren dat Ivo behoorlijk van ons pad
is afgedwaald, haha.''

Wat heet. Als het regeerakkoord in 2010 in elkaar wordt geknutseld, is de
geboorte van een 'superministerie' van Veiligheid en Justitie één van de
voornaamste punten. En de man die het op z'n VVD's moet leiden als minister: Ivo
Opstelten.

Hogere straffen, keiharde aanpak van criminelen, hij en compagnon Fred Teeven
oogsten in de maanden na de verkiezingen veel lof voor hun beloofde harde lijn.

Verzwijgen en Jokken

Inmiddels is die glans wat doffer. Het ministerie wordt geplaagd door affaires.
Opstelten en Teeven struikelden over de bonnetjesaffaire, terwijl opvolgminister
Ard van der Steur na vier affaires vorige week wederom door het oog van de naald
kroop.

En dan is er nog een ogenschijnlijk verziekte cultuur onder ambtenaren. Hoewel
op het ministerie een frisse wind waait na een grote schoonmaak in de top,
blijft het imago kleven van een departement van Verzwijgen en Jokken.

Intussen gaan in de Tweede Kamer, ook bij coalitiepartner PvdA, steeds meer
stemmen op om Veiligheid en Justitie maar weer uit elkaar te trekken. De
kritiek: V en J zou 'onbestuurbaar' zijn. Te groot, te veelomvattend, te veel
hoofdpijndossiers. Te veel organisaties die langs elkaar heen werken, zoals het
OM, dat meer zelfstandig opereert. Bovendien: dualisme tussen Binnenlandse Zaken
(waar de politie was ondergebracht) en Justitie (waar de rechtspraak zat) werd
door velen juist gezien als iets goeds. De twee ministeries bleven op afstand
van elkaar en konden elkaar controleren.

Zelfs minister Van der Steur zag zich na een motie van D66 gedwongen tot een
onderzoek naar een eventuele splitsing. Het document zou bij de volgende
kabinetsformatie zomaar het fundament kunnen vormen van een scheuring.

Wie nu al de balans wil opmaken vanuit 'het veld', heeft een zware dobber.
Politiebonden, de advocatenorde, de rechtspraak: liever zeggen ze niet (te)
openlijk wat ze vinden. Politiek té gevoelig. Immers: er moet misschien volgende
week weer onderhandeld worden.

Oud-minister van Justitie Ernst Hirsch Ballin kijkt inmiddels met meer afstand.
Over 'het signaal' dat de titel Veiligheid vóór Justitie op het naambordje van
het ministerie kwam, is hij nog steeds niet enthousiast. ,,Voor het ministerie
is het functioneren van de rechtsstaat altijd heel bepalend geweest. Dan is het
niet handig om het trefwoord dat iedereen daarvoor kent - Justitie - te
verplaatsen naar het tweede blad. Ik verwacht wel dat dit volgend jaar na de
verkiezingen wordt teruggedraaid.''

Of het 'superministerie' effectiever is geworden dan de twee afzonderlijke
ministeries van Justitie en Binnenlandse Zaken vroeger waren, durft hij niet te
zeggen. ,,Er is zeker doelmatigheidswinst, die wás ook te behalen. Neem de
Nationale Politie, die er is gekomen in plaats van de 26 korpsen met elk een
eigen automatiseringssysteem. De oude situatie was natuurlijk een verspilling
van middelen en energie.''

Dat de VVD-bewindslieden zo aanstuurden op 'boeven vangen,' noemt hij een
aandachtspunt. Er is immers ook nog de rechtspraak, waarin de rechten van
criminelen ook bewaakt dienen te worden. ,,Je zit daar niet alleen om een taak
te vervullen voor de coalitie. Justitie functioneert als iets voor de hele
samenleving. Ik denk dat de politiek dat goed in het oog moet houden.''

Weegschaal

Het is precies die klacht die echoot in het werkveld van het ministerie: er is
te weinig aandacht voor de weegschaal van Vrouwe Justitia. Raffi van den Berg,
directeur van de Nederlandse Orde van Advocaten, ziet vooral een grote
bezuinigingsopdracht vanuit het departement. Wetswijzigingen worden in haar ogen
wat gehaast gebracht, soms met nadelige gevolgen voor de rechtsstaat. Of de
rechtsketen daarmee ook efficiënter is geworden? ,,Ik heb het gevoel dat men op
het moment vooral cosmetisch bezig is. Zo van: we gooien er een nieuw wetboek
tegenaan, dan komt het vanzelf goed."

Geertjan van Oosten van de Nederlandse Vereniging van Strafrechtadvocaten is nog
feller. ,,Bezuinigingen tornen aan vergoedingen voor het bijstaan van
verdachten. Het is soms weinig rechtsstatelijk.'' Van Oosten proeft een
'disbalans'. ,,Er is bijvoorbeeld flink ingezet op de rechten van slachtoffers,
en dat is terecht. Maar het waarborgen van een eerlijk proces is hier en daar
uit het oog verloren. Moeilijk te verteren voor een land dat zegt de
mensenrechten hoog in het vaandel te hebben staan en dat internationale
tribunalen wil herbergen.''

Van Oosten noemt de zogenaamde ZSM-methode, waarin kleinere zaken 'zo snel
mogelijk' zonder tussenkomst van een rechter of advocaat worden afgedaan. ,,Dan
heeft iemand snel z'n straf, maar mensen overzien niet dat ze voor een paar
xtc-pillen wel ineens een strafblad hebben. Staatsmacht zonder tegenkracht en
rechterlijke controle is efficiënt, maar ook gevaarlijk.''

Oud-president van de Hoge Raad Geert Corstens vatte het onlangs in een debat
venijnig samen: ,,De balans tussen Veiligheid en Justitie is totaal verstoord.''


Bij de VVD hoort men zulke kritiek vaak hoofdschuddend aan. Was efficiëntie geen
streven? Is de politie op termijn niet slanker, kosteneffectiever? En spreken de
andere cijfers niet voor zich? De criminaliteit daalt toch al jaren? Gaat het
voor de gewone burger niet juist dáárom?

Inderdaad: vorig jaar waren 2,4 miljoen Nederlanders slachtoffer van crimineel
gedrag, tegenover 3,6 miljoen in 2005. Vandalisme, diefstal, inbraak; over de
hele linie dalen de cijfers spectaculair, zeggen onderzoekers van het Centraal
Bureau voor de Statistiek (CBS).

Maar of dat toe te schrijven is aan kabinetsbeleid? Bij het wetenschappelijk
bureau van het ministerie zelf is men niet overtuigd. ,,Dat is moeilijk vast te
stellen,'' meende directeur Frans Leeuw onlangs. ,,De ultieme oorzaak kan ik
niet geven. Wel is de laatste jaren veel geld uitgegeven aan beveiliging,
waardoor het moeilijker is geworden om 'debutant-crimineel' te worden."

Leeuw benadrukt wel dat ons land bepaald geen patent heeft op
criminaliteitsdaling. ,,Je ziet het ook in andere westerse landen: Zwitserland,
Engeland, de VS." En die criminaliteitsdaling was al ingezet in 2005, aldus
directeur Jan Latten van het CBS.

Bovendien krijgt ook paradepaardje Nationale Politie bij herhaling kritiek.
Gisteren was het criminoloog Cyrille Fijnaut - expert op dit vlak - die nog eens
uithaalde. De gereorganiseerde politie is 'niet slagvaardig, niet doelmatig en
niet klaar om veiligheid te garanderen'. Ze heeft zoveel bestuurslagen - vijf in
totaal - dat de organisatie 'nodeloos ingewikkeld' is geworden. De hoogleraar
pleit zelfs voor herinvoering van 34 politiedistricten.

En dan snijdt Fijnaut nog niet eens aan dat de politie structureel duurder is
geworden en er, naar de mening van de Tweede Kamer, flinke gaten vallen in de
begroting voor de komende jaren.

Wie daarnaast de regeerakkoorden van 2010 en 2012 over het ministerie ter hand
neemt, krijgt geen onverdeeld positieve balans. Iets meer dan de helft van die
plannen is uitgevoerd. Bijna een vijfde bleek niet levensvatbaar: te veel
politieke tegenstand, te ambitieus, praktisch onuitvoerbaar, of een combinatie
van die drie. Van sommige andere voorstellen is het de vraag of het nog lukt om
ze vóór de verkiezingen van 2017 om te zetten in wetgeving.

Symbolisch

Bij de Raad voor de Rechtspraak ziet men hier en daar bovendien 'symbolische
wetgeving' tussen de behaalde doelstellingen. Zoals de wet waarbij mensen die
veroordeeld worden voor een straf langer dan een jaar, direct worden vastgezet,
ook als ze in hoger beroep gaan. ,,De conclusie kan niet anders zijn, dan dat
dit wetsvoorstel over vrijwel niemand gaat. Bijna alle verdachten die tot een
gevangenisstraf van meer dan een jaar worden veroordeeld, zitten al vast en dat
blijft zo,'' signaleerde voorzitter Frits Bakker onlangs.

Terwijl er toch wordt gemorreld aan de rechtsstaat. ,,De wetgever schuift
namelijk één van de belangrijkste uitgangspunten opzij: dat iedereen onschuldig
is totdat hij onherroepelijk is veroordeeld.''

Het zijn precies die zorgen die VVD-prominent Ed Nijpels destijds had. ,,Het
machtsevenwicht is zoekgeraakt. Ironisch, want het ministerie wordt gedreven
door VVD'ers. Juist liberalen zouden de rechtsstaat moeten bewaken.''

Dan, als een boer met kiespijn: ,,Het is zo'n geval waarin ik liever geen gelijk
had gekregen.''

'Men is vooral cosmetisch bezig: gooi er 'n nieuw wetboek tegenaan en het komt
goed'

'Het waarborgen van een eerlijk proces is hier en daar uit het oog verloren'




Bekijk de oorspronkelijke pagina: , ,

LOAD-DATE: 11 April 2016

LANGUAGE: DUTCH; NEDERLANDS

GRAPHIC: ILLUSTRATIE MARK REIJNTJENS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              122 of 149 DOCUMENTS



                              AD/Algemeen Dagblad

                              8 april 2016 vrijdag

Kamp ziet schone en groene toekomst

BYLINE: DAVID BREMMER

SECTION: Economie; Blz. 23

LENGTH: 637 woorden


Minister wil energieplan tot 2050

Terwijl Nederland in groene-stroomlijstjes onderaan bungelt en het nog een
opgave wordt om de in het Energieakkoord vastgelegde doelen voor 2023 te halen,
kijkt minister Kamp (EZ) al verder. Gisteren trapte hij een 'nationale
energiedialoog' af.

Het slechtste, of beter gezegd, het vieste jongetje van de klas. Afgelopen maand
verscheen het nieuwste rapport over de duurzaamheidsprestaties van EU-landen. De
conclusies liegen er niet om: van alle lidstaten is Nederland, op Frankrijk na,
het verst verwijderd van de in Europees verband afgesproken klimaatdoelen. In
2020 moet 14 procent van onze energie worden opgewekt uit hernieuwbare bronnen,
3 jaar later nog 2 procent meer. Verder moet ons land in 2020 een vijfde minder
CO² uitstoten dan in 1990.

In werkelijkheid wekt Nederland nu slechts 5,5 procent van de stroom op uit zon,
wind, biomassa en aardwarmte. De rest komt uit fossiele brandstoffen: kolen,
gas, wat kernenergie in Borssele. Alleen in Malta en Luxemburg is dat percentage
lager.

Energieakkoord

De eerlijkheid gebiedt: komende jaren zal het beter gaan. In het Energieakkoord
zijn miljarden euro's vrijgemaakt voor duurzame projecten als grootschalige
windparken op land en op zee. Die worden nu gerealiseerd.

Tegelijk blijkt in veel gemeenten het verzet groter dan gedacht. Veel burgers
hebben moeite met tot soms 200 meter hoge molens vlak bij hun woningen. ,,Dat
verzet dreigt vertraging te veroorzaken," ziet Willem Wiskerke, campagneleider
klimaat bij Greenpeace. ,,Al met al wordt het best een opgave om de doelen voor
2020 en 2023 te halen," stelt Wiskerke. ,,Gemeenten en provincies moeten hun
beloftes nakomen en niet te veel luisteren naar een kleine minderheid."

Ingecalculeerd

Minister Kamp is echter optimistisch. Hij wijst op onderzoek dat stelt dat de 16
procent in 2023 gewoon gehaald kan worden. ,,En dat verzet tegen windparken heb
ik vooraf ingecalculeerd."

De bewindsman heeft zijn horizon inmiddels al weer verlegd. Medio januari
presenteerde hij al een Energierapport, dat de uitdagingen rond de toekomstige
energievoorziening schetst. Gisteren opende hij in Rotterdam samen met astronaut
André Kuipers een nationale energiedialoog. ,,In 2050 willen wij af zijn van
fossiele brandstoffen. Om dat te bereiken, moeten we na 2023 in een rechte lijn
doorgaan met CO²-reductie en groene stroom. Wat willen we met aardwarmte, wat
gaan we verder doen met zonne-energie? wat betekent de komst van elektrische
auto's?"

Het opstellen van nieuwe ambities is extra belangrijk nu Nederland in 2030 zijn
uitstoot van koolstofdioxide met 40 procent moet terugbrengen ten opzichte van
1990.

De komende 3 maanden gaat Kamp met organisaties om tafel en inventariseert hij
alle opties. Ook gewone Nederlanders kunnen suggesties doen via de website
http://Mijnenergie2050.nl. Het is de bedoeling dat de dialoog in een
Energieakkoord 2.0 resulteert. Probleem is wel dat het huidige kabinet het plan
niet meer kan uitvoeren. VVD en PvdA beginnen aan hun laatste jaar. Kamp ziet
dat niet als bezwaar. ,,We kunnen komende 1,5 jaar niet verspillen," meent Kamp.


Greenpeace kijkt het ondertussen morrend aan. De milieuclub zou liever méér
haast maken. Maar dat vindt Kamp onverantwoord. ,,De keuzes die we maken hebben
grote implicaties voor de toekomst. Daar moeten we goed over nadenken."

Hoopvol

Astronaut André Kuipers is optimistisch over de toekomst. ,,Ik heb hoop, want
niemand had het vroeger over groene energie, elektrische auto's, bioproducten.
Mensen zien dat je nog steeds comfortabel kunt leven, ook al doe je dingen
duurzaam, bedrijven en industrieën merken dat ze dan nog steeds winst kunnen
maken. Het is een hoopvol, maar tegelijk langzaam proces."

Ik heb hoop, want niemand had het vroeger over groene energie (-André Kuipers)




Bekijk de oorspronkelijke pagina:

LOAD-DATE: 7 April 2016

LANGUAGE: DUTCH; NEDERLANDS

GRAPHIC: Astronaut André Kuipers opende gisteren met Kamp de nationale
energiedialoog.
FOTO ANP

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              123 of 149 DOCUMENTS



                              AD/Algemeen Dagblad

                              8 april 2016 vrijdag

Is SBS aan de rollator toe?

BYLINE: GUDO TIENHOOVEN EN AB ZAGT

SECTION: Nieuws; Blz. 19

LENGTH: 559 woorden


Lingo en mr. Visser jagen jong publiek weg, vrezen adverteerders

Met het terugbrengen van Lingo heeft SBS een potentiële hit in handen, maar mikt
het woordspelletje niet weer op te oud publiek? De adverteerderswereld verbaast
zich over wel meer titels, oprichter van SBS Fons van Westerloo ziet een
bejaardenomroep ontstaan.

Lekker Nederlands (met Nick en Simon) op vrijdag, De Vreemde Eend (Irene Moors)
en Met De Deur In Huis (Tineke Schouten) van zaterdag én Mr. Frank Visser Doet
Uitspraak (eerder te zien als Rijdende Rechter bij de NPO) van maandag
jongstleden: al deze programma's haalden op SBS 6 een marktaandeel onder de 10
procent in de doelgroep 20-54 jaar. Dat moet volgens kenners minstens 11 à 12
procent zijn. In gewone mensentaal: het SBS-publiek is veel te oud.

De vangst door SBS van het voormalige NPO-woordspelletje Lingo, inclusief
presentator Lucille Werner, past in die beweging. ,,SBS krijgt wat het programma
ook had toen het nog bij de publieke omroep werd uitgezonden,'' aldus Ruud de
Langen van Mindshare, dat zendtijd inkoopt voor adverteerders. ,,Een ouder
publiek dus. Opmerkelijk, want als zender wil je toch de kijkers die met een
volle winkelwagen door de supermarkt lopen.''

Mediadeskundige Fons van Westerloo: ,,SBS dreigt zo langzamerhand een
bejaardenomroep te worden. Ik vind dat niet slim,'' zegt de man die SBS ooit
oprichtte. ,,Het gevaar dreigt dat ze ook nog een groot deel van hun huidige
vaste kijkers verliezen. Bovendien worden de ouderen al bediend door de publieke
omroep, vooral door MAX.''

Op de bank

Gaat het wellicht om een bewuste koerswijziging bij SBS? Woordvoerder Jaap
Paulsen zegt van niet. ,,We blijven mikken op onze doelgroep van 20-54. We
willen ons publiek dat na een dag werken lekker op de bank onderuit wil zakken,
nog beter bedienen. De nieuwe programma's van mr. Frank Visser en Irene Moors
horen daarbij. We mikken niet op de elite, maar vooral op 'de gewone man', waar
een programma van mr. Visser perfect bij past omdat hij ook letterlijk tussen de
mensen in het land staat.''

Jasper van Doesselaar van Magna Global, een grote media-inkooporganisatie, vindt
de SBS-titels 'commercieel gezien niet zo heel interessant'. ,,Mr. Visser en
Irene Moors hebben toch een vrij oud kijkersprofiel. Maar het zijn ook bekende
namen die voor SBS belangrijk zijn. Voor het imago en de absolute kijkcijfers
kan het werken.''

Hoewel meer jonge kijkers kiezen voor uitgesteld kijken via Netflix en Youtube,
denkt Van Doesselaar dat SBS deze groep niet opgeeft: ,,In de leeftijdsgroep
20-54 wordt ook nog steeds traditioneel televisie gekeken, kijk maar naar hoe
goed bijvoorbeeld GTST en The Voice of Holland het doen.'' Hij vermoedt net als
Ruud de Langen dat SBS nu eerst mikt op meer kijkers over de gehele linie. ,,De
volgende stap is om het SBS-profiel verder te verjongen,'' voegt Van Doesselaar
nog toe.

Fons van Westerloo is daarover wat somber. Hij wijst op het fors gedaalde
kijkcijfer van Mr. Visser Doet Uitspraak. ,,Het overnemen van oude programma's
van de publieke omroep levert misschien wel eerst veel publiciteit op. Maar als
een programma als dat van mr. Visser binnen een week een half miljoen kijkers
minder trekt, heb je toch een probleem.''

Het gevaar dreigt dat ze groot deel van huidige vaste kijkers verliezen (-Fons
van Westerloo)




Bekijk de oorspronkelijke pagina: ,

LOAD-DATE: 7 April 2016

LANGUAGE: DUTCH; NEDERLANDS

GRAPHIC:  Lucille 'staat niet op de kaart' Werner (bouwjaar 1967).
ANP KIPPA
 Mr. Frank 'daar zult het mee moeten doen' Visser (bouwjaar 1951).

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              124 of 149 DOCUMENTS



                              AD/Algemeen Dagblad

                             7 april 2016 donderdag

Lijst met namen in de krant graag!

SECTION: Service; Blz. 27

LENGTH: 67 woorden


'Belasting ontwijken moreel verwerpelijk' (Opinie 6-4). Degenen die geen
belasting in Nederland willen betalen, zijn meestal de rijkeren die Jan met de
pet het licht in de ogen niet gunnen. Ik zou het zeer op prijs stellen als de
lijst met alle personen die zaken deden met Mossack Fonseca in de krant komt.
Maar dit zal wel een wens blijven.

Carel van Leeuwen, Maassluis.




Bekijk de oorspronkelijke pagina:

LOAD-DATE: 6 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              125 of 149 DOCUMENTS



                              AD/Algemeen Dagblad

                             6 april 2016 woensdag

'Veiligheidsdienst' jaagt op kandidaat in tv-spel Hunted

BYLINE: GUDO TIENHOOVEN

SECTION: Nieuws; Blz. 3

LENGTH: 314 woorden


NPO 3 komt dit najaar met een spraakmakend nieuw tv-programma waarin kandidaten
als voortvluchtigen 1 maand lang uit handen moeten zien te blijven van een
fictieve geheime dienst. Als deze 'gewone Nederlanders' na 1 maand te zijn
opgejaagd nog altijd niet zijn gepakt, winnen ze een geldbedrag.

Hunted, zoals de tv-formule van Endemol Shine heet, is vorig jaar al met veel
succes uitgezonden op het Britse Channel 4. Het is momenteel een gewild en
veelbesproken format op de MIP-televisiebeurs in Cannes, ook vanwege de actuele
gebeurtenissen in Brussel. De onlangs gearresteerde radicaal-islamitische
terrorist Salah Abdeslam werd pas na een zoektocht van vele maanden gearresteerd
in de wijk Molenbeek.

Kandidaten die zich opgeven voor Hunted kunnen door de tv-makers ineens worden
gebeld met de opdracht om hun oude leven tijdelijk vaarwel te zeggen en compleet
van de radar te blijven. In het programma volgen we de klopjacht op meerdere
'voortvluchtigen' die met slechts een beperkt budget op zak ertussenuit knijpen.
Een team, bestaand uit voormalig rechercheurs, beveiligingsexperts, hackers en
psychologen, begint vervolgens een zoektocht waarbij alle moderne middelen
worden ingezet. Ze spreken met familie en vrienden van de deelnemers, doen
huiszoekingen, doorpluizen mobiele telefoon- en sociale media-verkeer en speuren
beelden van beveiligingscamera's af.

Experiment

Hunted wordt gepresenteerd als een sociaal experiment over het vraagstuk of
verdwijnen in deze moderne tijd onmogelijk is geworden en of privacy nog wel
bestaat. Een winnares uit de Britse versie biechtte na afloop van de serie op
dat ze een therapeut bezocht om van haar gevoel van paranoia af te komen. De
rechten voor Hunted zijn ook gekocht door China, Denemarken, Spanje en de
Verenigde Staten (waar het programma straks wordt uitgezonden door de
commerciële tv-reus CBS).




Bekijk de oorspronkelijke pagina:

LOAD-DATE: 6 April 2016

LANGUAGE: DUTCH; NEDERLANDS

GRAPHIC: Een beeld uit Hunted, zoals dat bij Channel 4 was te zien.
GRATIS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              126 of 149 DOCUMENTS



                              AD/Algemeen Dagblad

                             6 april 2016 woensdag

'Boze burgers straks nog bozer'

BYLINE: MAARTEN VAN AST EN DEBORAH JONGEJAN

SECTION: Nieuws; Blz. 9

LENGTH: 716 woorden


Referendum over Oekraïne legt wantrouwen in de politiek bloot

Veel mensen grijpen het Oekraïnereferendum aan om te protesteren tegen het
kabinet en de EU. Maar de kans is groot dat ze na vandaag alleen nog maar bozer
zullen zijn.

De 63-jarige Jan Uding, vrijwilliger in een verpleeghuis in de Haagse
Schilderswijk, blijft vandaag thuis. Uit protest tegen het kabinet en 'alle
mooie verhaaltjes'. Het is net zo'n corrupte bende als in Oekraïne. ,,Als je
eenmaal in de Kamer hebt gezeten, word je vanzelf burgemeester of wethouder. Ik
zie die Pechtold op tv roepen over het verdrag: 'stem ja, stem ja, stem ja',
omdat het zo goed zou zijn voor iedereen. Je ziet gewoon dat hij zit te
liegen.''

Stemmen heeft bovendien geen zin, denkt de Hagenaar, dat verdrag komt er toch
wel. ,,Het wordt je nu gewoon door je strot geduwd, met een tempo van hier tot
ginder. En na een paar jaar zeggen dat het mis is gegaan. En politici leren er
niks van: de volgende keer maken ze dezelfde fout. Daar word ik zo langzaamaan
een beetje ziek van.''

Kiezers willen vandaag veel meer zeggen dan alleen wat ze van het
associatieverdrag met Oekraïne vinden. Maar liefst twee derde van de stemmers
geeft met 'voor' of 'tegen' een oordeel over de Europese Unie, blijkt uit
opinieonderzoek van Maurice de Hond.


Beeld

Ook spreekt twee derde zich in dit referendum uit over 'de wijze waarop
democratie in Nederland werkt'. Nog eens 42 procent van de Nederlanders zegt dat
hun stem hun oordeel over het kabinet weergeeft.

Het viel politicoloog Martin Rosema, gespecialiseerd in kiezersonderzoek, al
eerder op. ,,De EU is het belangrijkste motief voor kiezers. Hun onvrede zit
diep en daar is slim op ingespeeld door de initiatiefnemers van het referendum.
Jan Roos en consorten hebben het gepresenteerd als referendum over de EU. Dat
beeld draai je niet makkelijk meer om.''

Mensen voelen zich niet gehoord, zegt onderzoeker Paul Dekker van het Sociaal en
Cultureel Planbureau. ,,Dat komt nu naar buiten. De elite is te ver afgedreven
van de gewone burger, is het gevoel. In de EU gebeuren allerlei dingen waarop
gewone mensen geen greep hebben.''

De uitbreiding van de Unie met tien vooral Oost-Europese landen in 2004 ging
veel mensen bijvoorbeeld te snel. Een jaar later kwam de grote onvrede aan het
licht tijdens het referendum over de Europese grondwet, waar een meerderheid
tegen stemde.

Sindsdien is de boosheid niet verminderd. Dekker: ,,Sommige mensen voelen zich
vernacheld, omdat de grondwet voor hun gevoel toch is doorgegaan onder een
andere naam: het verdrag van Lissabon.''

Teleurstelling

In theorie zou een volksraadpleging kunnen helpen het vertrouwen in de politiek
te verbeteren. Het is immers een directe manier om invloed uit te kunnen
oefenen. Maar met dit referendum zal het wantrouwen alleen maar toenemen,
voorspellen deskundigen. ,,Het is een recept voor teleurstelling,'' zegt Rosema.


Want de uitslag heeft waarschijnlijk weinig gevolgen, ook als de tegenstemmers
de meerderheid halen. Als de opkomstdrempel niet wordt gehaald, kan het kabinet
de uitkomst van het referendum simpelweg negeren. Als de drempel wel wordt
gehaald, moeten het kabinet en het parlement het verdrag 'heroverwegen'.

,,Maar het verdrag is dan niet ineens van de baan,'' zegt Rosema. ,,27 andere
lidstaten hebben er ook mee ingestemd. De Nederlandse regering heeft nauwelijks
invloed om echt wat te veranderen.''

Dit referendum is dus vragen om een nieuwe teleurstelling voor de kiezer die
toch al boos is.

Silvia Overtoom (65), gepensioneerd IND-ambtenaar, houdt alvast rekening met een
domper. ,,Er wordt met het verdrag beloofd dat er hulp zal komen, waardoor het
allemaal beter zal worden in Oekraïne. Nou, daar komt niks van terecht. Dat
heeft de historie ook wel uitgewezen. Poetin blijft via allerlei lijntjes daar
toch bepalen wat er gaat gebeuren."

En hoewel ze gaat stemmen, denkt ze net als Jan dat regeringspartijen VVD en
PvdA de uitslag van het raadgevend referendum toch naast zich neerleggen. ,,Het
zal naar buiten worden gebracht als 'Nederland zegt weer nee', en dat is het."

'Verdrag wordt je nu door de strot geduwd, met een tempo van hier tot ginder'

'Je ziet gewoon dat Pechtolt zit te liegen' (-Jan Uding)

'Poetin blijft toch bepalen wat er gaat gebeuren' (-Silvia Overtoom)




Bekijk de oorspronkelijke pagina:

LOAD-DATE: 6 April 2016

LANGUAGE: DUTCH; NEDERLANDS

GRAPHIC: MARCO DE SWART
MARCO DE SWART

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              127 of 149 DOCUMENTS



                              AD/Algemeen Dagblad

                             2 april 2016 zaterdag

Kopers in de file voor Model 3

BYLINE: DAVID BREMMER

SECTION: Nieuws; Blz. 13

LENGTH: 663 woorden


Nieuwe Tesla is opeens betaalbare elektrische kilometervreter 6 350 180

Tesla heeft in 24 uur tijd 180.000 bestellingen gekregen voor zijn nieuwe
elektrische auto. De gisteren onthulde Model 3 van autobouwer Tesla moet
stekkerrijden betaalbaar maken voor de gewone man. Ook in ons land is de vraag
groot.

Gejuich en 'wows' en dat voor een elektrische auto. Ruim 10 jaar geleden leek
het ondenkbaar, maar toen timmerde Tesla nog niet aan de weg. Met zijn Roadster
en Model S wist de autobouwer uit Californië rijden op stroom cool te maken. Een
wagen die er gelikt uitziet, 400 kilometer op één volle accu rijdt en
intelligente foefjes bezit zoals handgrepen die pas tevoorschijn komen als je de
wagen nadert: wie wil dat nu niet?

Er is één probleempje: met een prijs van 70.000 euro is de wagen peperduur.
,,Onze echte opdracht is een elektrische auto voor de massa," roept Tesla-baas
Elon Musk al jaren. De visionaire zakenman wil de wereld verlossen van
broeikasgassen en vieze lucht.

En dus is er nu Model 3. Liefst 115.000 autoliefhebbers telden blind 1000 dollar
- in Europa 1000 euro - neer om een exemplaar te reserveren. Ook in Nederland is
de vraag groot. Donderdag stond er een flinke rij voor Tesla's Amsterdamse
kantoor om er een te mogen bestellen.

In een Apple-achtige show vertelt Musk gisteren eindelijk wat autoliefhebbers
kunnen verwachten: Model 3 legt minstens 350 kilometer af op een volle batterij,
accelereert in 4 tot 6 seconden naar 100 kilometer per uur en bezit de inmiddels
befaamde autopilot, waarmee op de snelweg de handen van het stuur af kunnen. Ook
passen er vijf volwassenen in. ,,En dat allemaal voor slechts 35.000 dollar,"
jubelt Musk. De honderden toehoorders reageren enthousiast en met donderend
applaus. ,,Het is je gelukt, Elon!," schreeuwt een man.

Volgens trendwatcher en Tesla-rijder van het eerste uur Vincent Everts maakt
Model 3 de hype volledig waar. ,,Het bereik is met 350 kilometer nog beter dan
gedacht, de cockpit-achtige voorruit is schitterend, er is veel hoofd- en
beenruimte," zegt Everts die ook een Model 3 heeft besteld en samen met
tweehonderd Nederlanders de onthulling online live bekeek.

Wat maakt rijden in een Tesla dan zo'n unieke ervaring? Everts vindt het lastig
onder woorden te brengen. ,,Waarom is seks zo leuk? Een Tesla rijdt geruisloos,
trilt niet en trekt supersnel op. Als je het één keer probeert, ben je
verkocht."

Minder enthousiast is AD-autojournalist Niek Schenk. ,,Na Model S valt dit mij
wat tegen, Tesla's innovatie lijkt te stokken. Ook het design is minder
vernieuwend." Volgens Schenk is de auto niet beter dan bijvoorbeeld de
elektrische Chevrolet Bolt die volgend jaar voor vrijwel dezelfde prijs op de
markt komt. ,,Bestaande merken investeren hard in stekkerauto's. Als Model 3
straks wordt geleverd, kunnen automobilisten kiezen uit diverse modellen."

Niettemin verwacht Schenk dat Model 3 een succes wordt. Elektrisch rijden wordt
in diverse landen, waaronder Nederland, fiscaal gestimuleerd. De marketing van
Tesla is bovendien superslim. ,,Musk is bijna een sekteleider, de rijders zijn
de volgelingen die alles wat Tesla doet geweldig vinden."

Die enorme schare fans blijkt uit het aantal reserveringen. Nog tijdens Musks
presentatie groeit het aantal voorbestellingen naar bijna 140.000, een toename
van 25.000 auto's.

Een probleempje is er wél: Model 3 is nog lang niet leverbaar. De eerste rollen
pas eind volgend jaar van de lopende band. Grote aantallen zullen pas in 2018
naar de kopers gaan. Op zijn vroegst, want Tesla heeft afgelopen jaren meerdere
malen beloofde leveringsdata herroepen. Momenteel werkt Tesla hard om de
productielijnen in zijn fabriek in Freemont uit te breiden. In theorie zou Tesla
straks een half miljoen auto's kunnen maken. Maar dat gaat nog even duren. De
kans bestaat dat de kopers die nu grif 1000 dollar neertellen jaren moeten
wachten op hun superwagen. ,,Dat is de grootste uitdaging voor Tesla," meent
Everts.




Bekijk de oorspronkelijke pagina:

LOAD-DATE: 1 April 2016

LANGUAGE: DUTCH; NEDERLANDS

GRAPHIC: Gespannen gezichten en vingers in de aanslag in Californië, waar de
Model 3 kan worden besteld nog vóór de presentatie.
AP
EPA

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              128 of 149 DOCUMENTS



                              AD/Algemeen Dagblad

                            31 maart 2016 donderdag

'Onze lezers delen een positieve mentaliteit'

BYLINE: ARNO GELDER

SECTION: Nieuws; Blz. 11

LENGTH: 803 woorden


Interview | Hans Nijenhuis (53), nieuwe hoofdredacteur AD

Hij barst van de ambitie om van het AD en de grote regionale titels 'de krant
van heel Nederland' te maken. Hans Nijenhuis (53) treedt 1 mei aan als
hoofdredacteur. ,,De band tussen lezer en krant is als een huwelijk. Maar het is
aan de krant om de relatie spannend te houden.''

De nieuwe hoofdredacteur van het AD is een langeafstandsloper en een fanatieke
bovendien. Vijf marathons heeft Hans Nijenhuis op zijn naam staan en zijn
persoonlijke record van 3 uur 9 minuten mag bepaald een prestatie heten voor een
53-jarige.

Hij schreef er ook een boek over, Run baby run, dat volgende week verschijnt en
waarin hij de gevolgen van een weddenschap met een jonge vrouw beschrijft: wie
van de twee is de snelste in de marathon van Berlijn?

Fanatiek akkoord, maar met mate. ,,De drie vrouwen in huis, mijn echtgenote en
mijn dochters, houden mij echt wel met beide benen op de grond. 'Als je maar
niet denkt dat je er aantrekkelijker van wordt', zei mijn vrouw toen ik wat
enthousiaster begon te trainen. En 'Mooi, maar loop nu nog even door naar Albert
Heijn', toen ik thuiskwam van een duurloop van 20 kilometer."

Hans Nijenhuis is per 1 mei benoemd tot hoofdredacteur van het AD. Daarmee volgt
hij Christiaan Ruesink op die naar Voetbal International vertrok. Nijenhuis,
kind van NRC Handelsblad waar hij in 1987 als verslaggever begon, barst van het
enthousiasme.

Eigen kring

,,Het AD is niet de krant van hoogopgeleid Nederland, links-liberaal Nederland
of ontevreden Nederland. Wij zijn de krant van héél Nederland. Met lezers in
alle lagen van de bevolking, in alle provincies, van alle politieke gezindten.
Van ondernemers tot onderwijzers. In een tijd waarin informatie steeds meer in
eigen kring wordt verkregen - je eigen Facebook-vrienden, je besloten
WhatsAppgroep, je gelijkgestemde Twittervolgers - is dit uniek.

,,Die lezers delen wel een positieve mentaliteit: het glas is halfvol. Zij
vinden het gezin belangrijk, ook al moeten de kinderen misschien nog komen. Zien
zichzelf als hardwerkende Nederlanders, al zijn ze wellicht al met pensioen. Je
kunt zeggen: wij werken voor de gewone Nederlander en dat is géén synoniem voor
de saaie Nederlander.

,,Als je een krant leest - op papier, telefoon, iPad of http://AD.nl - heb je
belangstelling voor de wereld om je heen. De krant bevestigt wat je zelf denkt,
maar het AD wil ook uitdagen, discussie stimuleren, oplossingen aandragen. De
krant een aflopende zaak? Integendeel! Er zijn miljoenen mensen die elke dag met
veel plezier hun krant lezen. Wij zijn het die hen informeren over IS. Niet
alleen wát de terroristen doen - dat zie je op internet in filmpjes - maar
waarom en wát het betekent. Overzichtelijk gepresenteerd, helder geschreven,
zowel in druk als digitaal.

,,De krant is de schijnwerper op de wereld waardoor je dingen beter ziet en
begrijpt. Je moet alleen bij het woord 'krant' niet meer uitsluitend denken aan
papier. Hij is er ook digitaal. Voor het allerlaatste nieuws moet je op
http://AD.nl. zijn."

Een van de belangrijkste taken van de nieuwe hoofdredacteur is de vervlechting
van het AD als leverancier van (inter)nationaal nieuws aan de grote regionale
kranten, waarmee de krant nauw samenwerkt.

,,Velen denken bij het AD aan één dagblad, maar het is een groep kranten. De
centrale redactie maakt artikelen voor de huisarts in Middelburg, de advocaat in
Enschede, de verpleegster in Breda... Wij leveren die verhalen, interviews en
reportages - de hoofdredacties van onze grote regionale titels maken vervolgens
voor hun gebied de beste krant.

,,Wij zijn door deze combinatie de grootste nieuwsorganisatie van Nederland. 900
journalisten! Vertegenwoordigd in de achterkamertjes van politiek Den Haag, maar
dankzij de regiojournalisten ook in de kleedkamers van FC Twente en de kantine
van de lokale voetbalclub. De lezer zit er met zijn neus bovenop."

Gezeur

Gevraagd naar wat hij zelf als lezer het mooiste vindt aan het AD noemt hij de
'menselijke maat'. ,,Je leest overal over instituties en rapporten, nu
bijvoorbeeld weer over Onderwijs 2032. Maar hoe is het intussen voor de leraar
in de klas? Daar zijn wij goed in. Mag ik al wij zeggen? Hoe dan ook, ik lees de
krant voor informatie, maar wil ook wel eens ontroerd worden. Of geamuseerd.

,,Jazeker, ook in die andere ochtendkrant staan veel mensen. Maar die zijn vaak
zo boos. Er is altijd een probleem, er is altijd onrechtvaardigheid. Jongens kom
op, is ons bestaan zo slecht? Als er problemen zijn, stellen we die aan de kaak.
Maar van dat voortdurende gezeur... het leven is meer dan alleen slecht nieuws.
Ik word vrolijker van het AD. Omdat onze journalisten niet worden gevoed door
wantrouwen, maar door nieuwsgierigheid."

Het mooiste aan het AD vind ik de menselijke maat




Bekijk de oorspronkelijke pagina: ,

LOAD-DATE: 30 March 2016

LANGUAGE: DUTCH; NEDERLANDS

GRAPHIC: Hans Nijenhuis: 'De krant is de schijnwerper op de wereld.'
FOTO MARCO DE SWART

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              129 of 149 DOCUMENTS



                              AD/Algemeen Dagblad

                            24 maart 2016 donderdag

Kamp kraakt PvdA-plan voor uitstootvrije auto's in 2025

BYLINE: LAURENS KOK

SECTION: Nieuws; Blz. 14

LENGTH: 394 woorden


Minister Henk Kamp van Economische Zaken maakt korte metten met een
PvdA-voorstel om vanaf 2025 alleen nog auto's te mogen verkopen die nul procent
CO2 uitstoten. ,,Dit staat buiten de realiteit,'' aldus de VVD-bewindsman
gisteren in de Tweede Kamer. Kamp wil zich houden aan de afspraken uit het
eerder gesloten Energieakkoord, waarin 2035 als streefjaar voor 100 procent
uitstootvrije auto's staat.



Op dit moment rijden 90.000 auto's in Nederland (deels) elektrisch. Dat is nog
geen 1 procent van het totale Nederlandse wagenpark, dat uit 8 miljoen
voertuigen bestaat. Volgens Kamp is het in 20125 hooguit haalbaar dat 15 procent
van de nieuw verkochte auto's volledig elektrisch of op waterstof rijdt. ,,Ik
zie echt niet hoe we nu kunnen uitspreken dat over 9 jaar alle nieuw verkochte
auto's emissieloos kunnen zijn,'' zei Kamp in het debat, waarin hij benadrukte
dat Nederland internationaal vooroploopt met het aantal elektrisch aangedreven
auto's.

PvdA-Kamerlid Jan Vos houdt echter voet bij stuk. ,,Als we in 10 jaar naar de
maan konden, kan dit ook,'' meent hij. Hij krijgt steun van D66, GroenLinks,
ChristenUnie en Partij voor de Dieren.

Kamps eigen VVD ging vorige week al met gestrekt been in op Vos. Volgens de
liberalen had de PvdA de oorlog verklaard aan de automobilist. ,,Ambities zijn
mooi, maar dit heeft meer weg van een kip die zonder kop rond rent in het groene
sprookjesbos,'' zei VVD-verkeerswoordvoerder Barbara Visser toen. Haar
collega-Kamerlid André Bosman, die het thema energie in zijn portefeuille heeft,
gebruikte gisteren minder grote woorden, al sprak hij zijn zorg uit dat
autorijden 'onbetaalbaar' wordt voor de gewone man. Ook vindt hij dat de
overheid zich een betrouwbaar partner moet tonen jegens de ondertekenaars van
het Energieakkoord. Daarnaast wil de VVD de mogelijkheid openhouden dat
verbrandingsmotoren in de toekomst zo zuinig worden dat die nauwelijks nog CO2
uitstoten, waarmee ze zich kunnen meten met schone, elektrische auto's.

Vos heeft overigens de scherpste randjes van zijn voorstel gevijld. Vorige week
wilde hij nog wettelijk vastleggen dat auto's in 2025 emissievrij moeten zijn,
nu zegt hij dat de regering daarnaar moet 'streven'. Die nuancering was naar
verluidt nodig om steun te krijgen van andere 'groene' partijen. Dinsdag wordt
er over het voorstel gestemd.




Bekijk de oorspronkelijke pagina: ,

LOAD-DATE: 23 March 2016

LANGUAGE: DUTCH; NEDERLANDS

GRAPHIC: Jan Vos.
ANP
Henk Kamp.
ANP

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              130 of 149 DOCUMENTS



                              AD/Algemeen Dagblad

                            24 maart 2016 donderdag

Welke straf krijgt beul Srebrenica?

BYLINE: GERBEN VAN 'T HOF

SECTION: Nieuws; Blz. 19

LENGTH: 534 woorden


Joegoslaviëtribunaal komt eindelijk met vonnis voor Karadzic

Als politiek leider van de Bosnische Serviërs beval Radovan Karadzic tijdens de
Balkanoorlog in de jaren '90 de moord van duizenden mensen. Vandaag maakt het
Joegoslaviëtribunaal in Den Haag bekend welke straf hij daarvoor krijgt.

Karadzic - bijgenaamd 'de meester van leven en dood' - staat terecht op
verdenking van oorlogsmisdaden en genocide tegen Bosnische moslims en Kroaten.
Tientallen van zijn slachtoffers zijn vandaag in de rechtszaal aanwezig.

Onder hen is Hassan Nuhanovic. ,,Dit vonnis sluit een gitzwart hoofdstuk in de
geschiedenis van mijn land af,'' zegt de Bosniër vanuit de bus naar Den Haag.
,,Maar voor mij persoonlijk betekent Karadzic weinig. Daarvoor staat hij te ver
af van het gewone volk. Er zijn honderden oorlogsmisdadigers die ons direct leed
hebben aangedaan. Die mijn vader, moeder en broer hebben vermoord. Maar veel van
deze misdadigers lopen nog gewoon vrij rond.''

De nu 70-jarige Karadzic was eindverantwoordelijk voor deze moorden, stelt het
Joegoslaviëtribunaal. Hij was de politiek leider van de zelfverklaarde Servische
Republiek in Bosnië. Hij voerde met zijn kompaan Ratko Mladic, tegen wie ook een
proces in Den Haag loopt, het bevel over de gewapende troepen tijdens de
Bosnische oorlog, van 1992 tot 1995.

Daarna verdween Karadzic van de radar. Hij ging in de Servische hoofdstad
Belgrado als new-agegenezer door het leven met een lange witte baard en een
knotje.

De Amerikaanse regering zette 5 miljoen dollar op zijn hoofd. Toch duurde het
nog 13 jaar voor Karadzic werd gepakt. Gewapende politieagenten plukten hem op
21 juli 2008 uit een stadsbus in Belgrado.

Tegen Karadzic lopen elf aanklachten van genocide, misdaden tegen de
menselijkheid en schendingen van het oorlogsrecht. Het tribunaal houdt hem onder
meer verantwoordelijk voor de 44 maanden durende belegering van de stad Sarajevo
en de massamoord op zeker 8000 moslim-mannen en -jongens in Srebrenica.

Direct na zijn arrestatie werd Karadzic naar de gevangenis in Scheveningen
overgebracht. Hij schoor zijn baard af en trok een maatpak aan. De voormalige
politiek leider hield vol niets verkeerds te hebben gedaan. De afgestudeerde
psychiater probeerde zijn zaak zo lang mogelijk te rekken. Zo beweerde hij dat
zijn overbrenging naar Nederland onwettig was en dat hij in de gevangenis
vreesde voor zijn leven. Hij weigerde op zittingen te verschijnen en voerde zijn
eigen verdediging. Tussen de zittingen door speelt Karadzic graag een potje
voetbal. Verder schrijft hij gedichten en gaf hij een autobiografie uit.

Karadzic hangt een levenslange gevangenisstraf boven het hoofd. De Balkanoorlog
kostte aan 100.000 mensen het leven en joeg 2 miljoen Bosnische moslims en
Kroaten op de vlucht. Maar onder de Bosnische Serviërs is Karadzic nog altijd
populair. Zijn vrouw en dochter openden deze week nog een studentencampus met de
naam Karadzic.

Dat steekt oorlogsslachtoffer Nuhanovic. ,,Zij geven niet om de slachtoffers en
beschouwen het tribunaal als een westers complot. Karadzic krijgt dan misschien
zijn straf, maar dit blijft voortbestaan.''

Bij Bosnische Serviërs is Karadzic nog altijd populair




Bekijk de oorspronkelijke pagina:

LOAD-DATE: 23 March 2016

LANGUAGE: DUTCH; NEDERLANDS

GRAPHIC: De gedaanten van Radovan Karadzic: als generaal (1995), ten tijde van
zijn arrestatie (2008) en als zijn eigen strafpleiter voor het
Joegoslaviëtribunaal (2013).
AP
AFP
REUTERS
DEKKER BJ

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              131 of 149 DOCUMENTS



                              AD/Algemeen Dagblad

                            24 maart 2016 donderdag

'Goedkoper dan Ryanair wil Transavia niet zijn'

BYLINE: SANDER VAN MERSBERGEN

SECTION: Economie; Blz. 23

LENGTH: 902 woorden


Na München wil topman nog vijf buitenlandse bases toevoegen

Morgen vertrekt het eerste Transavia-vliegtuig uit München. De Nederlandse
maatschappij heeft daar zijn eerste buitenlandse basis, en als het aan topman
Mattijs ten Brink ligt zeker niet de laatste: er moeten er snel vijf bijkomen.
Transavia hoopt 20 jaar na EasyJet en Ryanair een serieuze speler op de
budgetmarkt te worden.

We hebben geluk vandaag, zegt Ten Brink. Hij heeft iets aan wat op een pak
lijkt. Normaal loopt de topman van Transavia gewoon in spijkerbroek rond. ,,Dat
is niet om een punt te maken. Zo zijn we. Iedereen is hier even belangrijk. En
voor de passagier is het cabinepersoneel zelfs belangrijker dan ik als
directeur, zo eerlijk moet je zijn."

In zijn presentatie doet Ten Brink een beetje denken aan Michael O'Leary, de
flamboyante moppentapper die budgetmaatschappij Ryanair groot maakte. Niet dat
Ten Brink tijdens het interview een cabaretshow weggeeft, maar hij is minstens
zo down-to-earth en ook hij spreekt de taal van de gewone man: zonder omhaal,
recht voor zijn raap.

De gewone man, dat is ook de man die iedere zomer voor zijn vakantie in een
toestel van Transavia stapt. ,,Mensen vergeten wel eens dat wij al 50 jaar een
low-cost airline zijn. Voor de mensen die met Transavia vliegen, is een
vliegreis een grote uitgave, dat besef ik heel goed. Het zit daarom in onze
natuur om de prijzen laag te houden."

Low-cost, het woord is gevallen. Transavia mag dan goedkoop zijn - de
maatschappij wordt zelden in één adem met EasyJet en Ryanair genoemd. En dat
moet veranderen, vindt Air France KLM, het moederbedrijf van Transavia. De
dochter, tot nu toe vooral bekend als vakantievlieger, moet een volbloed
budgetmaatschappij worden en moet ook internationaal de vleugels uitslaan.
Morgen vertrekken de eerste vluchten vanuit München, de eerste basis van
Transavia buiten Nederland en Frankrijk.

Is het niet veel te laat? Ryanair en EasyJet bestaan inmiddels 20 jaar,
vervoeren een veelvoud aan passagiers, hebben veel diepere zakken.

,,Het klopt dat we laat zijn, maar niet té laat. Als je mij vraagt of we eerder
hadden kunnen beginnen met de grote expansie, zeg ik 'ja'. Dat is om allerlei
redenen niet gebeurd. Binnen Transavia moest daar het nodige voor veranderen, en
ook binnen Air France KLM waren de geesten daar nog niet rijp voor. Maar dat wil
niet zeggen dat we de boot hebben gemist."

Is de markt niet verzadigd? Alle aantrekkelijke routes zijn inmiddels toch wel
bezet?

,,De verwachting is dat de budgetmarkt de komende jaren met ongeveer 8 procent
per jaar groeit, dus er is nog ruimte. Wij willen daarin onze positie verwerven.
Het is mijn doel om Transavia de komende 3 tot 5 jaar met 50 procent te laten
groeien. Dat is wel afhankelijk van de goedkeuring van het moederbedrijf. Maar
ik merk dat er veel steun en aandacht is voor Transavia. Het is ook een grote
verandering ten opzichte van het verleden. Je ziet het bijvoorbeeld bij de
financiering van de nieuwe Boeings die we vorig jaar hebben besteld. Die kwam
dit keer van de holding. Normaal moest Transavia daar zelf voor zorgen."

Kijkt u al verder dan München? Om zo hard te groeien zijn meer buitenlandse
bases nodig.

,,We kijken wel verder ja. We willen volgend jaar 1 à 2 nieuwe bases openen en
in 2018 3 à 4. Ik kan nog geen namen noemen, maar de kans dat we niet verder
gaan groeien in Duitsland, is klein. Bij de selectie van nieuwe vliegvelden
hanteren we dezelfde criteria als in München. De bestemming moet zowel voor
zakenreizigers als voor recreatie aantrekkelijk zijn. Dan kun je denken aan
steden als Berlijn en Praag. Je kijkt ook naar het besteedbaar inkomen van
mensen in de betreffende regio. Daarnaast is het de vraag hoe welkom we zijn op
een vliegveld, en of we er in een klap een top 3-positie kunnen verwerven."

Transavia kijkt dus vooral naar het oosten?

,,O, ik sluit niet uit dat we ook in andere landen actief worden hoor, in het
zuiden van Europa bijvoorbeeld. Maar het is wel zo dat het aandeel van low-cost
in landen als Duitsland en Oostenrijk lager is dan in andere Europese landen.
Daar liggen dus kansen."

Eerder zei u dat eventuele uitbreiding niet ten koste mocht gaan van
moederbedrijf KLM. Een goedkope verbinding tussen Amsterdam en Berlijn was
daarom taboe.

,,Dat is geen heilig huisje. KLM begint deze zomer ook met vluchten naar Ibiza
en Alicante, typische Transavia-bestemmingen. Als wij volgend jaar een dienst
tussen Amsterdam en Berlijn willen gaan vliegen, kunnen we dat doen. Je moet het
zo zien: je kunt beter passagiers kwijt raken aan een ander merk van hetzelfde
bedrijf, dan aan een ander bedrijf."

Als Transavia moet u straks de concurrentie aan met Ryanair en EasyJet. Op prijs
gaat u dat toch nooit winnen?

,,We willen niet goedkoper zijn dan Ryanair, we zijn geen bedrijf waar alles
top-down bepaald wordt en alles draait om efficiëntie. We doen het op onze eigen
manier. Onze mensen krijgen de ruimte om dingen naar eigen inzicht te doen. De
vraag is hoe je de passagier net dat ene kunt geven waar hij behoefte aan heeft.
Als mensen bang zijn om te vliegen, of gewoon verdrietig zijn, moet ons
personeel dat herkennen. Dat zijn hele kleine dingen, die er bij elkaar voor
moeten zorgen dat passagiers niet voor een concurrent kiezen, maar voor ons."

Als je mij vraagt of we eerder konden beginnen met deze expansie, zeg ik 'ja'
(-Mattijs ten Brink)




Bekijk de oorspronkelijke pagina: ,

LOAD-DATE: 23 March 2016

LANGUAGE: DUTCH; NEDERLANDS

GRAPHIC: Mattijs ten Brink: 'Onze mensen krijgen de ruimte om dingen naar eigen
inzicht te doen.'
FOTO PIM HENDRIKSEN

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              132 of 149 DOCUMENTS



                              AD/Algemeen Dagblad

                             12 maart 2016 zaterdag

Buitenlandse zaken

BYLINE: XAVIERA AUBRI

SECTION: Weekend; Blz. 31

LENGTH: 102 woorden


Meer dan ooit kiest de man voor avontuur. Van reizen naar surfhotspots in
Marokko tot het strand van Yucatán, waar vrije geesten een bohemien leven
leiden. Gebreide vesten, verwassen jeans en leren sandalen staan centraal bij
Valentino. Missoni neemt de hippe nomade als uitgangspunt. Opvallend is de
aandacht voor details: geborduurde boorden, kleurige knopen, touw.
Speel met combinaties: een (madras) ruit, een bloem, blokjes... zoek de
uitersten en maak ze tot een uniek geheel. En met schoenen kan de gewone man van
veilig naar gewaagd gaan zonder meteen carnavalesk te worden.




Bekijk de oorspronkelijke pagina:

LOAD-DATE: 11 March 2016

LANGUAGE: DUTCH; NEDERLANDS

GRAPHIC: Corsage, Asos, EUR8,75
Missoni
Getty
Rugzak, O'Neill, EUR60
Sneakers, Vans, EUR80
Jeans, WE, EUR70
Blazer, Hackett, EUR585
T-shirt, Gucci via Mr. Porter, EUR440
Valentino
Getty
Blouse, H&M, EUR30

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              133 of 149 DOCUMENTS



                              AD/Algemeen Dagblad

                             5 maart 2016 zaterdag

sieraden uit deprinter

BYLINE: MATTHIJS MEEUWSEN

SECTION: Weekend; Blz. 28, 29, 30, 31, 32, 33

LENGTH: 1281 woorden


Eigen schaakstukken, deurstoppers en juwelen uit een apparaat laten rollen, dat
willen we allemaal wel. Toch verkopen 3D-printers nog niet als zoete broodjes.


Ook zo uitgekeken op steeds maar weer die ronde pannenkoeken? Voor een kleine
270 euro ben je eigenaar van de PancakeBot: een 3D-printer die pannenkoeken
creëert in de vorm van zeepaardjes, astronauten of elk ander gewenst figuur. De
Noorse hobbykok en -uitvinder Miguel Valenzuela knutselde in 2012 op advies van
zijn dochters het eerste exemplaar in elkaar. Die provisorische
houtje-touwtjeversie - gemaakt van Lego en een lege ketchupfles - is na
succesvolle crowdfunding inmiddels veranderd in een gelikte keukenmachine met
professionele behuizing en ingebouwde bakplaat. Ingewikkeld? Welnee. Gewoon op
de computer een ontwerp tekenen met de bijbehorende software, verbinding maken
met de printer en voilà: de spuitmond legt het beslag laagje voor laagje in de
gewenste vorm op de bakplaat. Je bent toch geen grafisch wonder? Geen punt, met
een paar muisklikken is op de website pancakebot.com een immer uitdijende
verzameling ontwerpen van andere gebruikers te downloaden. Zo kan er niet veel
later alsnog een pannenkoek worden opgedist in de vorm van Spongebob, Snoop
Dogg, Darth Vader of Donald Trump.



,,Mooi hè, die voedselprinters?" reageert Marlies Vredeveld, mede-eigenaar van
webshop 3D Ninja, waar 3D-printers in alle soorten en maten worden verkocht.
,,Dit voorjaar krijgen wij ook onze eerste voedselprinter binnen. Dan printen we
hier onze eigen koekjes en pizzabodems."

Hoe onwaarschijnlijk het misschien ook klinkt dat het avondeten in de toekomst
uit de printer kan komen, in feite gaat het hetzelfde als bij andere
3D-printers, legt Vredeveld uit. Daarmee kun je als doodgewone consument al
sieraden, koffiekopjes en miniaturen van jezelf maken. ,,En die werkwijze
verschilt weer niet zo veel van onze vertrouwde, tweedimensionale printers,"
vertelt Vredeveld. ,,Waar díe een dun laagje inkt op het papier leggen, legt een
3D-printer heel veel laagjes over elkaar. Zo onstaat een tastbaar product."

En het materiaal? Van zilver tot zandsteen, van goud tot glas en van porselein
tot plastic; de techniek kan al talloze stoffen aan. Het basismateriaal wordt in
gesmolten vorm (plastic of chocola bijvoorbeeld) of als minuscule korreltjes
(metaalpoeder of polyester) laag voor laag opgespoten en krijgt vervolgens via
stolling, warmte of uv-licht zijn vaste vorm. Je kunt het zo gek niet bedenken
of het valt al te printen. Modeontwerpers printen jurken. NASA zag al
raketmotoren uit de printer komen. En de medische wereld pioniert zelfs al met
printorganen van levende cellen. Toen vijf jaar geleden de eerste 3D-printers
voor consumenten op de markt kwamen, voorspelden de fabrikanten dan ook direct
een tweede industriële revolutie. ,,Mensen zijn van nature creatief," verklaart
Vredeveld. ,,Onze hele geschiedenis hebben we dingen zelf gemaakt. Totdat
fabrieken het op een gegeven moment veel goedkoper en sneller konden en alle
productie uit handen namen. Met 3D-printers wordt de consument weer fabrikant."


De meeste gebruikers printen nog hoogstens wat poppetjes, schaalmodellen,
telefoonhoesjes en andere - veelal decoratieve - hebbedingetjes. Maar er zijn er
ook die al bewijzen dat een 3D-printer in huis heel nuttig kan zijn. ,,Juist de
functionele handigheidjes vind ik leuk," vertelt Luuk Olde Bijvank, een
internetmarketeer die onlangs de 3D-printer Zortrax M200 kocht. ,,Ik heb
bijvoorbeeld klemmetjes geprint om de snoeren in huis bij elkaar te houden, maar
ook een standaard waarmee mijn telefoon overeind blijft staan als mijn zoon een
filmpje kijkt. En ik werk nog aan een constructie om mijn mobiel in de
supermarkt op de winkelwagen vast te kunnen klemmen. Zo heb ik mijn handen vrij
als ik mijn boodschappenlijstje wil bekijken."

Ook Erik de Bruijn ziet vooral praktisch nut. In 2011 lanceerde hij met zijn
bedrijf Ultimaker de eerste 3D-printer voor thuis. ,,Toen mijn dochtertje twee
jaar geleden werd geboren, heb ik een deurstop gemaakt, zodat ze niet wakker zou
schrikken als we binnenkwamen. Voor de babykamer printte ik ook de
gordijnhaakjes en een traphekklemmetje. Het heeft me tijd, geld en tripjes naar
de bouwmarkt bespaard."

De grootste revolutie van de 3D-printer is misschien wel het minst tastbaar,
denkt De Bruijn. ,,Mijn dochtertje kijkt met een andere blik de wereld in. Ze
groeit niet op met de vraag 'papa, wil je speelgoed kopen?', maar met 'kijk
papa, ik heb speelgoed geprint'. Er komt een generatie aan die beseft dat alles
om ons heen zelf te ontwerpen of verbeteren is."

Aan futuristische vergezichten geen gebrek in Driedimensië. Toch gaat het
allemaal nog niet snel. Printerproducenten houden hun verkoopcijfers dicht tegen
de borst. Ondernemers als Vredeveld en De Bruijn en consumenten als Olde Bijvank
zijn overduidelijk technisch begaafde voorlopers. In de praktijk is het nog goed
zoeken naar doorsnee huishoudens waar al een 3D-printer staat te snorren.

,,Eerlijk is eerlijk: op dit moment is het voor het gemiddelde huishouden nog
niet heel interessant," erkent Vredeveld. ,,We hebben al tienduizenden printers
aan bedrijven verkocht, maar bij consumenten gaat het nog om early adopters,"
bevestigt De Bruijn. ,,Het blijkt vooral aantrekkelijk voor de hobbyisten die de
lol inzien van een techniek die je niet zomaar onder de knie hebt."

Dat beperkte gebruiksgemak is een van de belangrijkste redenen waarom Jan met de
pet voorlopig nog niet zijn eigen kapstok zal printen, concludeerde
onderzoeksbureau Gartner twee jaar geleden al. Een op het computerscherm
ogenschijnlijk volmaakt schaakstuk kan bij de minder ervaren gebruiker - én de
goedkopere apparaten - immers zomaar uit de printer komen als een veredelde
druipkaars. ,,Er is zeker een leercurve," vindt Vredeveld. ,,Je moet een
3D-printer zien als gereedschap. Een decoupeerzaag of soldeerbout beheers je ook
niet direct."

Veel materialen zijn bovendien nog te duur, zodat consumentenprinters
hoofdzakelijk werken met goedkope, eenkleurige slierten gesmolten plastic. Nog
een obstakel: de prijs van het apparaat. De meest basale 3D-printer kost bij 3D
Ninja 395 euro. Een bedrag dat bij de betere modellen oploopt tot 8455 euro.
,,Voor de gemiddelde consument is het een grote investering," erkent ook De
Bruijn, die zijn Ulti-maker 2+ aan de man brengt voor 2299 euro. ,,Het
consumentensegment breekt pas echt open als de printers goedkoper,
gebruiksvriendelijker, sneller en veelzijdiger worden."

Volle vaart

Is er vijf jaar geleden dan te hoog van de toren geblazen? Kan de aangekondigde
revolutie terug in de zelfgeprinte koelkast? Allerminst, benadrukken 3D-adepten
Vredeveld en De Bruijn. ,,De techniek is de afgelopen jaren enorm verbeterd,"
zegt Vredeveld. ,,We hebben nu meerdere printers die bijna plug and play zijn,
bijna net zo eenvoudig te bedienen als een 2D-variant. En de prijzen gaan
razendsnel omlaag. Een 3D-scanner (waarmee je bestaande objecten kunt inscannen
om vervolgens met een printer te kopiëren, red.) die vorig jaar nog 1000 euro
kostte, heb je nu voor amper 200 euro."

,,De ontwikkelingen gaan nu razendsnel," bevestigt De Bruijn. ,,De verzadiging
is nog lang niet in zicht. Integendeel. Hoe gebruiksvriendelijker de techniek,
hoe meer mensen baat hebben bij een 3D-printer."

Vredeveld: ,,Over vijf jaar is het heel normaal om thuis een 3D-printer te
hebben."

'Fabrieken konden het goedkoper en sneller. Dankzij de 3D-printers wordt de
consument weer fabrikant'

De 3D-revolutie onstaat vooral in hoofden: kinderen vinden het straks heel
normaal om hun eigen speelgoed te printen




Bekijk de oorspronkelijke pagina: , , , , ,

LOAD-DATE: 4 March 2016

LANGUAGE: DUTCH; NEDERLANDS

GRAPHIC: REUTERS
HandigHoesjes, sieraden en chocola: de printer weet er raad mee.
REUTERS
DecoratiefSoftware onder de knie? Dan 'rolt' alles uit de printer, zoals een
gouden gewei.
AlleskunnerVan goud tot glas en van porselein tot plastic: de 3D-printer kan
steeds meer materialen aan.
Lin hui - Imaginechina
PronkstukBespaar jezelf een reisje naar de juwelier; ook sieraden kun je zelf
printen.
Welkom in DriedimensiëLuuk Olde Bijvank liet zijn printer onder meer een
standaard voor zijn telefoon maken.
Shody Careman
 gewoon een (betere?) versie van jezelf.
Ben Cawthra / eyevine
Shody Careman

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              134 of 149 DOCUMENTS



                              AD/Algemeen Dagblad

                             5 maart 2016 zaterdag

Brazilië hoopte op ander 2016

BYLINE: SANDER VAN MERSBERGEN

SECTION: Economie; Blz. 28, 29

LENGTH: 814 woorden


Ene probleem na andere: inflatie, fraude, corruptie...

Toen Brazilië in 2009 de Olympische Spelen binnenhaalde, was het een land dat
bulkte van het zelfvertrouwen. 'Rio 2016' zou het uithangbord worden van een
nieuwe wereldmacht. Nu het bijna zover is, heeft Brazilië zich verslikt in een
giftige cocktail. Veel te feesten valt er niet, anno 2016.

Recessie

,,Brazilië kopieert het verloren decennium van de jaren '80, maar dan in 2 jaar
tijd,'' zei Goldman Sachs-econoom Alberto Ramos deze week. Aanleiding was de
krimp van de Braziliaanse economie in 2015, waarvan de omvang deze week bekend
werd: 3,8 procent. Voor 2016 wordt een vergelijkbare daling verwacht. Van de
twintig grootste economieën ter wereld is de Braziliaanse de slechtst
presterende.

De economische oorzaken van de recessie zijn talrijk. Allereerst slaagt het
Zuid-Amerikaanse land, ooit onderdeel van het kwartet BRIC-landen dat de
toekomst van de wereldeconomie zou gaan bepalen, er niet in de al jaren durende
daling van de wisselkoers te stuiten. De markten hebben weinig vertrouwen in de
Braziliaanse economie. Dat wakkert de inflatie aan - alle spullen die Brazilië
importeert worden duurder. Tegelijk wordt Brazilië getroffen door de dalende
prijzen van grondstoffen, zoals olie.

Olympische Spelen

Alle ellende werpt een enorme schaduw over de Olympische Spelen, die in augustus
worden gehouden in Rio de Janeiro. Vanwege de slechte economische situatie is
nog maar de helft van de tickets verkocht. Er zijn vooral nog veel goedkope
tickets, de gewone man blijft weg. Vanwege het corruptieschandaal is Petrobras
inmiddels afgehaakt als sponsor van het evenement. En de met zware tekorten
kampende overheid moet nog volop metrolijnen en sportstadions afbouwen.

Hoewel iedereen hoopt dat het zika-virus zo

snel mogelijk geëlimineerd is, houdt de organisatie van de Spelen al rekening
met de aanwezigheid van besmettingsgevaar, deze zomer. De locaties zullen
dagelijks op broedplaatsen voor muggen gecontroleerd worden, en atleten die dat
willen kunnen - tegen betaling - een beschermend muggenscherm krijgen op hun
kamer.

Presidenten in opspraak

Het corruptiespook bij Petrobras waarde rond in de periode dat Dilma Rousseff,
de huidige president van het land, topvrouw was van het staatsoliebedrijf.
Direct verdacht is ze nog niet in het mega-onderzoek dat de Braziliaanse politie
doet, al vrezen sommigen dat dat nog wel gaat gebeuren. Politieke intimi van
Rousseff zitten al in de beklaagdenbank, haar stafchef bijvoorbeeld. Gisteren
werd Rousseffs voorganger als president, Luiz Inácio Lula da Silva, aangehouden
en werden huiszoekingen gedaan in zijn woning. De politie zegt bewijs te hebben
dat de destijds immens populaire Lula in zijn tijd als president illegale
betalingen vanuit Petrobras heeft aangenomen. Lula ontkent.

Alsof het allemaal niet erg genoeg is hangt de huidige president Rousseff ook
nog een afzettingsprocedure boven het hoofd. Ze zou bij haar
herverkiezingscampagne in 2014 de overheidsfinanciën hebben gemanipuleerd.

Zika

Alsof economische tegenspoed alleen nog niet voldoende is, is daar ook het
hartverscheurende zika-drama. Honderden en mogelijk duizenden baby's worden
geboren met zwaarbeschadigde hersenen. Mogelijk anderhalf miljoen Brazilianen
zijn besmet met het virus, dat is 0,7 procent van de bevolking. Brazilië is het
'ground zero' van het zika-virus. Dat heeft ook economische gevolgen. Veel
toeristen en andere bezoekers, zeker zwangere vrouwen, mijden zika-landen
wanneer dat enigszins mogelijk is. Er is president Dilma Rousseff alles aan
gelegen om de uitbraak zo snel mogelijk onder controle te krijgen. Ze kondigde
al aan 'het leger, ambtenaren en alle noodzakelijke financiële en technologische
middelen' te gebruiken om het virus uit te roeien.

Petrobras

Over olie gesproken: staatsoliemaatschappij Petrobras levert een flinke bijdrage
aan de giftige economische cocktail. En het zag er zo mooi uit, een jaar of 5, 6
geleden. Brazilië stond nooit bekend als een energiereus, maar twee gigantische
vondsten voor de kust veranderden dat beeld. Het Lula-olieveld (in 2006 ontdekt)
is het grootste op het Westelijk Halfrond, het Jupiter-gasveld (2008) doet daar
weinig voor onder. Sprong Petrobras verstandig om met die vondsten? Niet
bepaald. Het strikte weliswaar buitenlandse partners, zoals Shell, om mee te
investeren, onderweg werd regelmatig buiten de lijntjes gekleurd. Medewerkers
namen steekpenningen aan in ruil voor opdrachten, vooral de hooggeplaatsten. Een
van de bedrijven die zich schuldig zou hebben gemaakt aan de fraude was het
Nederlandse SBM Offshore, bouwer van boorplatformen. Dat heeft al voor honderden
miljoenen aan schikkingen getroffen om de zaak achter zich te kunnen laten.
Shell-topman Ben van Beurden zei 2 weken geleden er op te vertrouwen dat zijn
bedrijf niet blootstaat aan claims.




Bekijk de oorspronkelijke pagina: , ,

LOAD-DATE: 4 March 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              135 of 149 DOCUMENTS



                              AD/Algemeen Dagblad

                           25 februari 2016 donderdag

'Ze hebben m'n koninkrijk afgepakt'

BYLINE: TONNY VAN DER MEE

SECTION: Nieuws; Blz. 12, 13

LENGTH: 1346 woorden


Autobiografie | Rob Zurel, ooit 's werelds grootste bloemenexporteur, doorbreekt
stilzwijgen

Ooit was hij 's werelds grootste exporteur van bloemen en potplanten. Tot Rob
Zurel van zijn troon werd gestoten door wat hij noemt een 'perverse
samenzwering' van familie en vrienden. Hij werd gek verklaard, opgesloten in een
kliniek én hij ontsnapte. Nu doorbreekt de 'bloemen- koning' het stilzwijgen.

Toen Robert Franklin Zurel (72) 20 jaar geleden terugtrad als directeur van
bloemengroothandel Zurel & Co, zei hij: ,,De tijd van de onemanshow is
voorbij.'' Anno 2016 is het nog steeds een bescheiden individualist. Zurel geeft
zijn levensverhaal in eigen beheer uit, doet de verkoop en promotie zelf en
zorgt zelf voor de Engelse en Italiaanse vertaling.

In Opkomst en ondergang van een imperium van bloemen en planten spaart Zurel
niemand. Op de achterflap typeert hij zijn lijvige boek als 'een autobiografie
die doet denken aan een roman'. En als 'de geschiedenis van een familiebedrijf,
die grenst aan een thriller'.

Geen uitgever durfde het aan om het boek op de markt te brengen. Te veel
verhaallijnen, zeiden ze. Het oorlogsverleden van de joodse familie,
zelfgemaakte gedichten, seksuele escapades. En, vooral: het bijna
onwaarschijnlijke verhaal van zijn ondergang.

,,Tussen al die verhalen bestaat een verband. Ik ben gewend analytisch te
denken. Dat is mijn overlevingsmechanisme.''

Een druilerige vrijdagmiddag in Aalsmeer, eind januari. In de hal van
Celieplant/Bouquetnet verwerken Poolse gastarbeiders duizenden bloemen. Boven
zit Zurel, gebruind door de Thaise zon, in een grote vergaderzaal.

Zurel verkocht Bouquetnet 2 jaar geleden. Als hij in Nederland is, komt hij
altijd nog even langs. ,,Dit blijft mijn kindje. Mijn zoon en dochter werken
hier. Bloemen zijn altijd mijn hobby geweest.''

Vanuit het raam kijkt hij uit over het veilingterrein. Ooit lag daar zijn
bloemenimperium, dat sinds de oprichting (1910) door opa Samuel Zurel eerst
overging naar vader Maurice, en vanaf 1983 naar Robert. ,,Mijn vader was
autoritair, een perverse psychopaat. Hij loog en bedroog, zette iedereen naar
zijn hand en kende geen empathie. Hij verkocht de zaak aan mij voor miljoenen te
veel, zodat ik nooit die lening kon afbetalen. Ik zei tegen mezelf: stomme
klootzak, je gaat ze een poepie laten ruiken. Daarna heb ik er een wereldbedrijf
van gemaakt.''

Zurel somt op: hij was de man achter de eerste succesvolle kopersstaking op de
veiling. En achter de vrije zaterdag, die de Nederlandse sierteeltsector redde.
Achter het opkopen van anjeroogsten in Colombia en de aanschaf van de koelwagen,
volgens hem vergelijkbaar met de uitvinding van de stoommachine.

De grootste

De blauwe vrachtwagens met de gouden letters rijden al snel door heel Europa. De
productie groeit; Zurel wordt marktleider in Duitsland, Engeland, Oostenrijk,
Frankrijk, Denemarken en Italië.

,,Ik was de grootste in m'n vak,'' zegt Zurel. ,,Iedereen kende mij. Ik stond
iedere week in de Privé, was persona grata aan het hof en in Italië liep
iedereen met me weg. Ik was een pionier. Maar in het jubileumboek van de veiling
word ik doodgezwegen.''

Vanaf begin jaren '90 zoekt Zurel naar een troonopvolger. Maar zijn zelfgekozen
kroonprins wordt na een paar maanden ontslagen.

De topman van een Deens bedrijf wordt dan naar voren geschoven als kandidaat.
Terwijl Zurel al afscheid van zijn medewerkers heeft genomen, en de Deen door
hem is ingewerkt, barst in juli '96 de bom. De Raad van Commissarissen maakt
gebruik van een nieuwe wet (die inmiddels niet meer van kracht is), waarbij
Zurel als directeur-eigenaar kan worden ontslagen.

De commissarissen bezoeken hem onaangekondigd thuis om hem zijn ontslag mede te
delen, Zurel ligt ziek op bed.

Weer 4 dagen later wordt hij op verzoek van een van zijn kinderen en zijn vrouw
door de politie uit huis gehaald en gedwongen opgenomen in de Valeriuskliniek.
Hij zou manisch-depressief zijn.

Volgens Zurel werd hij in de val gelokt op basis van een vervalst medisch
dossier. Dat vervalsen gebeurde door de huisarts van zijn vrouw, die hij met
haar in bed betrapte. ,,Ik wist dat ik overspannen was en rust nodig had. Ik
wilde op vakantie, mijn vrouw hield dat tegen. Het vervalste dossier ging een
eigen leven leiden.''

Zurel wordt 26 dagen in de kliniek gehouden. ,,Ze wilden me volstoppen met
pillen, daar deed ik niet aan mee,'' zegt hij. ,,In de Valeriuskliniek ben ik
nooit door een psychiater onderzocht. Ik zat daar onterecht. Ik was niet gek.''


Als de kliniek zijn verblijf met 6 maanden wil verlengen, loopt Zurel weg. Als
een 'opgejaagd dier' steekt hij zonder paspoort drie grenzen over, om in het
Italiaanse Napels te eindigen. Met behulp van twee professoren (psychiatrie en
psychologie), onder wie een Nobelprijswinnaar, haalt hij zijn gelijk bij de
rechter en wordt zijn psychiatrische behandeling opgeheven.

Tiran

In de media wordt Zurel afgeschilderd als een 'tiran' die zijn personeel
'terroriseerde' met gele en rode kaarten, iemand met hemelbestormende plannen en
een indrukwekkende collectie kunst van onder meer Herman Brood. ,,Je moet
extravagant zijn om een bedrijf groot te maken,'' zegt hij. Een 'beest'? ,,Het
zal wel gebeurd zijn dat ik tekeer ging. Of bruut optrad. Maar ik heb nooit een
rode kaart uitgedeeld. Iedereen kreeg een tweede kans.''

Een 'tiran'? ,,Ik was goed voor mijn mensen. Iedereen deelde mee in de winst. Op
een gegeven moment zei ik dat bonussen niet meer vanzelfsprekend waren. Ik was
mijn tijd ver vooruit.''

Waarom hij nooit juridische stappen ondernam? ,,Dat had geen zin. Als je uit een
gekkenhuis komt, gelooft niemand je.''

Uiteindelijk schrijft Zurel zijn boek, op basis van dagboekaantekeningen,
verslagen en documenten. ,,Alles is bewijsbaar en met feiten onderbouwd. Mijn
bedrijf, mijn koninkrijk, is mij afgepakt zonder dat ik er een cent voor
gekregen heb. Het waren mensen met een onzuiver geweten en een dubbele agenda,
die er belang bij hadden om mij uit de weg te ruimen. Ik daag ze uit om te
reageren op mijn boek.''

Na een paar weken vakantie in Colombia strijkt Zurel zaterdag weer neer in
Aalsmeer voor inmiddels zijn derde signeersessie en derde druk van de
Nederlandse versie. ,,Ik ben niet uit op wraak. Ik wil dat de waarheid boven
tafel komt."

Want Zurel doorstaat alles, zegt hij. Dat blijkt wel uit het lijstje van rampen
en tegenslagen die hij overleefde: kogelbrieven en doodsbedreigingen, twee
noodlandingen met vliegtuigen, twee gewapende overvallen, een bomaanslag op een
hotel in Australië, de tsunami in Phuket, een levensgevaarlijke infectie en
vorig jaar nog darm- en leverkanker.

Sinds 2004 woont Zurel in Thailand. Hij is voor de vierde keer getrouwd, nu met
een Thaise. In zijn paradijs in Phuket heeft hij een zwembad en een tuin van 500
vierkante meter met de mooiste tropische bloemen. Bijna elke dag kookt hij voor
een vriendengroep.

,,Ik doe wat ik leuk vind. Ik heb mezelf kunnen bedruipen door mijn kunst te
verkopen. Ik heb altijd in de driver's seat gezeten. Nu ben ik opeens een gewone
burger. Dat is even wennen.''

Onwaarheden

De toenmalige Raad van Commissarissen noemt het boek van Zurel een onjuiste
weergave. Alleen Klaus Vink was op de hoogte van de inhoud. ,,Hij gelooft in
zijn onwaarheden. We hebben hem geschorst omdat hij rare dingen deed. Op iemand
die manisch is, moet je niet reageren. Triest dat hij met het boek komt.''

Ferdinand Grapperhaus, toen president-commissaris, overleed in 2010. ,,Ik vernam
toen uit de eerste hand van betrokkenen dat er problemen waren rondom het
persoonlijk functioneren van Zurel, die ingrijpen door de Raad noodzakelijk
maakten,'' reageert Grapperhaus' zoon. ,,Hieraan ging zorgvuldige besluitvorming
vooraf. Mijn vader had geen enkel ander belang dan toezien op het voorspoedige
reilen en zeilen van het bedrijf Zurel.''

Zurels opvolger Carsten Andersen vindt het 'zinloos' om te reageren. ,,De
commissarissen en de familie hebben niet voor niets de stappen ondernomen."
Oud-commissaris Nico Léons wil niet reageren.

Ik was de grootste in mijn vak. Iedereen kende mij




Bekijk de oorspronkelijke pagina: ,

LOAD-DATE: 25 February 2016

LANGUAGE: DUTCH; NEDERLANDS

GRAPHIC: Robert Zurel, ooit de grootste bloemenexporteur van de wereld, schreef
een boek over zijn leven. 'Ik was de grootste in mijn vak.'
FOTO MARCO OKHUIZEN

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              136 of 149 DOCUMENTS



                              AD/Algemeen Dagblad

                           17 februari 2016 woensdag

Commissie slaat na schijtlollige subsidieaanvraag een pleefiguur

SECTION: Nieuws; Blz. 9

LENGTH: 489 woorden


Ruben Marsman uit het pittoreske Elst (G.), niet te verwarren met het minstens
zo pittoreske Elst (U.) krijgt van de Rijksoverheid een kleine 50.000 euro voor,
ik citeer, 'het laten vervaardigen, transporteren en verspreiden van
toiletrollen bedrukt met argumenten tegen het verdrag'.



Wacht, ik herhaal die zin even: Ruben Marsman uit het pittoreske Elst (G.), niet
te verwarren met het minstens zo pittoreske Elst (U.) krijgt van de
Rijksoverheid een kleine 50.000 euro voor, ik citeer, 'het laten vervaardigen,
transporteren en verspreiden van toiletrollen bedrukt met argumenten tegen het
verdrag'.

Voor de zekerheid zou ik nog even moeten vermelden dat 'het verdrag' in kwestie
het zogenoemde associatieverdrag met Oekraïne is, waarover op 9 april een
raadgevend referendum wordt gehouden. Met die kleine aanvulling, bedoeld voor de
enkele krantenlezer die het gekrakeel over die kwestie is ontgaan, zou ik dit
stukje moeten besluiten. Want tegen gesubsidieerd wc-papier ben ik als
eenvoudige columnist niet opgewassen. Je moet wel van héél goeden huize komen
wil je daar met een satirisch grapje overheen gaan. Daarom zou het volstaan een
buiginkje te maken voor Ruben Marsman uit Elst (G.) en Medy van der Laan, de
keurige D66-mevrouw die als voorzitter van de referendumcommissie haar
goedkeuring heeft gegeven aan deze schijtlollige subsidieaanvraag. Absurder
wordt het tenslotte niet.

Gemeten naar de totale overheidsuitgaven is het een bedragje van niks, die
50.000 euro. Wisselgeld. Een fooi. Maar Jan Modaal moet 5 jaar werken om het op
te hoesten. In die periode heeft hij dan ruim 1,5 jaar alléén voor de belasting
gewerkt. Jan zou vast heel verdrietig en misschien zelfs een beetje boos zijn
(Jan is een mild mens) als hij wist dat hij 1,5 jaar van zijn leven vergooid had
voor het activistische pleepapier van Ruben Marsman uit het pittoreske Elst (G.)


Toch heeft Medy nog meer in het potje. In totaal mag de voormalige
staatssecretaris van Cultuur 2 miljoen euro uitdelen. Aan voor- en tegenstanders
van het verdrag maar ook aan 'neutralen' die het, excusez le mot, kennelijk geen
reet uitmaakt, als je maar komt stemmen. Dat associatieverdrag is een
geopolitiek onderonsje tussen de EU en Oekraïne, waarvan de tekst met een enkele
muisklik te vinden is. Maar zelfs matroos Jan Roos, boegbeeld van het nee-kamp,
geeft ruiterlijk toe dat het hele document hem geen drol interesseert.

Het referendum gaat dan ook helemaal niet over het associatieverdrag. Dat staat
alleen symbool voor het democratisch tekort waarmee de Europese Unie gestalte
krijgt. De Britten mogen stemmen over een Brexit. Wij moeten het doen met een
fopreferendum en een gesubsidieerde rol toiletpapier. Als de referendumcommissie
daarmee een oordeel heeft willen uitspreken, is ze daar glansrijk in geslaagd.
Pleefiguur, net wat u zegt.

Jan Roos, boegbeeld van het nee-kamp, geeft toe dat het hem geen drol
interesseert




Bekijk de oorspronkelijke pagina:

LOAD-DATE: 17 February 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              137 of 149 DOCUMENTS



                              AD/Algemeen Dagblad

                           13 februari 2016 zaterdag

Reacties op 'Heumensoord' zijn liefdeloos

SECTION: Service; Blz. 34

LENGTH: 179 woorden


Post van de dag

'Asielzoekers mogen helemaal niet klagen', 'Wat verwachten ze', 'Ga dan maar
terug' (Brieven 11-2). Mensonwaardig verblijf in Heumensoord, maar ook
mensonwaardige reacties. Los van de menselijke kant zijn veel van de opgesomde
problemen in deze ingezonden brieven helaas werkelijkheid, dat zie ik ook. Maar
zet duizend gewone Nederlanders die op de vlucht zijn en in het nauw gedreven,
ver van huis en haard, in een tentenkamp en er gebeurt hetzelfde. Laten we niet
doen alsof wij met z'n allen hier zo tolerant zijn en altijd met de ander
rekening houden. Voorbeelden genoeg de laatste tijd. Wat mij bezighoudt is het
gemak waarmee deze mensen (dat zijn het toch?) worden gesommeerd een enkele reis
terug te nemen naar hun land van herkomst. Voor velen betekent dit: terug naar
de waanzin. Maar zover denkt men waarschijnlijk niet. Allen die te maken hebben
met het beleid om deze gigantische problemen op te lossen wens ik veel moed en
wijsheid toe. De beste stuurlui staan nu eenmaal altijd aan de wal.

Truus Groothuis, Culemborg.




Bekijk de oorspronkelijke pagina:

LOAD-DATE: 12 February 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              138 of 149 DOCUMENTS



                              AD/Algemeen Dagblad

                           13 februari 2016 zaterdag

'Samsom niet als lijsttrekker'

BYLINE: SASKIA VAN WESTHREENEN

SECTION: Nieuws; Blz. 1

LENGTH: 304 woorden


PvdA-Kamerlid Monasch kritisch op eigen partijtop

Pvda-partijleider Diederik Samsom is niet de man die de partij uit het moeras
kan trekken. Het land en de PvdA hebben een lijsttrekker nodig van statuur. Dat
zegt Jacques Monasch, Tweede Kamerlid en oud-campagnestrateeg van de partij.

Monasch gooit hiermee de knuppel in het hoenderhok. Alleen de Amsterdamse en
Rotterdamse burgemeesters Ahmed Aboutaleb of Eberhard van der Laan kunnen de
PvdA nog redden. Ze zouden een geschenk zijn voor de partij, vindt Monasch.

De huidige partijtop vindt hij niet geschikt. Monasch ziet tot zijn leedwezen
dat 'de Haagse Vier' (Samsom, Dijsselbloem, Spekman en Asscher) de rijen hebben
gesloten en hij maakt zich 'grote zorgen' over de toekomst. Het Tweede Kamerlid
uit zijn kritiek op de partijlijn op de dag van het landelijke partijcongres in
Amersfoort. De partij viert er haar 70-jarig bestaan, maar staat er in de
peilingen met twaalf zetels slechter voor dan ooit.

Dat komt volgens Monasch doordat de PvdA niet meer de brede volkspartij voor de
gewone man is. Hij stelt dat de meesten hun lidmaatschap 'zo kunnen inruilen
voor GroenLinks'. ,,We zijn te veel een bestuurderspartij geworden. Wij zijn een
partij geworden voor de hoogopgeleide, politiek correcte medemens.'' Dat ging
volgens hem al mis bij de formatie van het kabinet. De PvdA verloor daarbij te
veel kleur. ,,Dat was een soort kwartetten.''

Volgens Monasch kan iemand zoals Aboutaleb wél het tij keren. ,,Aboutaleb durft
te benoemen wat je wel en niet kunt tolereren. Daar heeft dit land behoefte
aan.''

Hij roemt de toespraak van Aboutaleb na Charlie Hebdo ('Als het je hier niet
bevalt, dan rot je toch op'). ,,Het politiek correcte deel hier in Den Haag
kreeg het de strot niet uit, maar Aboutalebs woorden hadden een zegenende
werking.''




Bekijk de oorspronkelijke pagina:

LOAD-DATE: 12 February 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              139 of 149 DOCUMENTS



                              AD/Algemeen Dagblad

                            1 februari 2016 maandag

Pepperonipolitiek

BYLINE: KARLIJN VAN HOUWELINGEN

SECTION: Nieuws; Blz. 4, 5

LENGTH: 1191 woorden


VOORVERKIEZINGEN VS | NAZATEN NEDERLANDSE IMMIGRANTEN IN SIOUX COUNTY MOETEN
NIETS HEBBEN VAN DEMOCRATEN - EN VAN TRUMP EVENMIN

De race naar het Witte Huis begint vandaag in Iowa. Een staat waar
conservatieve, rechtse kiezers een onevenredig grote invloed hebben. Diep in het
noordwesten van de Verenigde Staten zijn ze op hun sterkst - mede dankzij hun
Nederlandse voorouders.

President word je bij Pizza Ranch. Hier, tussen het buffet met pizzapunten en de
schalen gefrituurde kip, wordt geregeld politiek van het hoogste niveau
bedreven. Jeb Bush, Donald Trump, Ted Cruz, Hillary Clinton: allemaal stapten ze
filialen van deze lokale pizzaketen binnen om aanhangers te werven.
'Pepperonipolitiek' is het gaan heten, een strategie uitgevonden door Mike
Huckabee, die er in 2008 de voorverkiezingen in Iowa mee wist te winnen.

Weinig geld en toch veel kiezers bereiken, zoals hij deed? Reserveer gratis de
privéruimte van een van de 72 Pizza Ranch-filialen in een willekeurige
plattelandsgemeente, deel wat pizzapunten uit en een aardige opkomst is haast
gegarandeerd. Michelle Bachmann grondvestte er in 2012 zo'n beetje haar hele
campagne op en bezocht in 12 dagen tijd twintig Pizza Ranches. Marco Rubio stond
1,5 jaar geleden al in zo'n pizzatent, in de hoop er vandaag van te profiteren,
als de inwoners van Iowa als eerste Amerikanen mogen kiezen welke
vertegenwoordiger van hun partij ze bij de presidentsverkiezingen in november op
het stembiljet willen zien.

Henk en Ingrid

Want bij Pizza Ranch dineren de Henk en Ingrid van Iowa. Voor 10 dollar
onbeperkt buffalo chickenpizza of pizza macaroni en kaas, met dessertpizza toe
en ontbijtpizza voor de vroege trek. Wie wil weten wat kiezers in deze
dunbevolkte, agrarische staat beweegt, moet hier eens mee-eten. En wie de
kiezers wil leren kennen die misschien wel het grootste stempel op de
wonderlijke Republikeinse voorverkiezing gaan drukken, doet dat in Sioux County,
een afgelegen gebied in het besneeuwde noordwesten van Iowa, waar de lokale
radio bericht over Jezus en maïsprijzen en het naar varkensmest ruikt als er
weer een truck vol biggen voorbij dendert, op weg naar de lokale baconfabriek.

,,Een kandidaat die tegen abortus is - dat is prioriteit," is het eerste wat
Steve Brouwer (35) zegt als hij over zijn politieke voorkeuren vertelt in de
Pizza Ranch van Orange City, hoofdstad van Sioux County. De eigenaar van een
transportbedrijf, uit eten met echtgenote Corinne (30) en zoon Jeremy van 17
maanden, wil een president die de belastingen verlaagt, de overheid inkrimpt en
voor het traditionele huwelijk is. ,,Dat tussen man en vrouw dus," verduidelijkt
hij.

Het zijn kwesties die in het met westernattributen opgeleukte buffetrestaurant
in elk gesprek al na enkele zinnen aan bod komen. Sioux County is het
conservatiefste stukje Iowa, en daarmee ook een van de conservatiefste regio's
in de VS, becijferden onderzoekers aan de hand van donaties aan politici.

De Democraten kunnen hun voorverkiezingen hier houden in een telefooncel,
spotten de bewoners graag. In deze county stemt zo'n 87 procent Republikeins.
Vooral de aanhangers van de conservatieve vleugel komen trouw opdagen bij de
voorverkiezingen, waar in de rest van Iowa doorgaans niet meer dan één op de
vijf inwoners meedoet.

Het betekent dat de regio vandaag veel gewicht in de schaal legt in de eerste
verkiezingsronde van het land, ook al woont hier nog geen 2 procent van de
kiezers uit Iowa. De marges waarmee conservatieven winnen zijn zo groot, dat ze
gematigde kandidaten naar de kroon kunnen steken. Zoals 4 jaar geleden, toen de
rechts-religieuze Rick Santorum zo ruim zegevierde in Sioux County, dat hij
ondanks verlies op de latere presidentskandidaat Mitt Romney in andere regio's
toch de voorverkiezingen in Iowa won.

En wie Iowa wint, krijgt aandacht. En wie aandacht krijgt, harkt meer donaties
binnen, en wie geld heeft, kan intensiever campagne voeren en maakt dus meer
kans uiteindelijk het Witte Huis te halen.

Steve Brouwer hoopt dat Ted Cruz de gelukkige is. De senator uit Texas is
evenzeer tegen abortus en het homohuwelijk en zou mensen als hij vrij laten in
zijn ultraconservatieve opvattingen, meent de vrachtwagenchauffeur. Cruz zou
geen ambtenaren van zwaar christelijke snit dwingen om homo's in de echt te
verbinden, bijvoorbeeld - iets wat onder Obama gebeurde en Brouwer dwarszit,
vertelt hij na het pizzatoetje.

Dordt College

De Hollandse wortels van veel bewoners van Sioux County verklaren hun
levenshouding, legt politicoloog Jeff Taylor uit, professor aan Dordt College -
de lokale christelijke universiteit, vernoemd naar de geloofsregels die de
Synode van Dordrecht in 1619 opstelde. Orange City is in de tweede helft van de
negentiende eeuw gesticht door veelal gereformeerde Hollandse boeren, die hier
kwamen op zoek naar land. Hun nazaten en nieuwe Nederlandse immigranten die tot
in de vorige eeuw volgden, hebben in de Nieuwe Wereld altijd vastgehouden aan de
vertrouwde ideeën van 'thuis'. ,,Het is politiek gezien een beetje alsof de tijd
hier heeft stilgestaan.''

Nog altijd stikt het hier van de Hoekstra's en Van Gaalens, er pronkt een molen
in het hart van het stadje en Hollandse trapgeveltjes sieren het plein waar
Woudstra Meat Market speculaas en gehaktkruiden van Verstegen verkoopt. De
latino's die de maïs oogsten en de varkens voeren passen zich aan: de eigenaar
van een Mexicaans restaurant heeft zijn zaak Los Tulipanos genoemd.

Hier heerst bovendien een oud-Hollands, calvinistisch arbeidsethos, weet de
lokale Republikeinse voorman Mark Lundberg. ,,Je werkt hard en houdt je erf
netjes." Dankzij die instelling, gecombineerd met de vruchtbare landbouwgrond,
bestaat werkloosheid in dit gebied haast niet.

Zo zou het in het hele land moeten gaan, vindt men hier: handen uit de mouwen en
je eigen boontjes doppen. Ted Cruz is de kandidaat die daar het best bij past,
met zijn ultraconservatieve pleidooi voor minder overheid en meer God. Hij gaat
in Sioux County naar verwachting de meeste stemmen halen. In de rest van Iowa is
hij verwikkeld in een nek-aan-nekrace met Donald Trump, maar de miljardair ligt
bij de Hollandse Amerikanen niet goed. Te veel bravoure, te vulgair.

Nederlands bloed

De oprichter en eigenaar van Pizza Ranch staat er anders in. CEO Adrie
Groeneweg, eveneens een gelovige Amerikaan met Nederlands bloed in de aderen,
ontving Donald Trump in een van zijn restaurants om aan te kondigen dat hij voor
het eerst openlijk een kandidaat steunt. ,,Ik heb genoeg van de reguliere
politici," zo verklaarde Groeneweg die keuze. ,,Ik geloof dat Trump als
president doet wat hij zegt."

Zijn klanten moeten er juist niet aan denken. Als Trump het land mag gaan
besturen - niet langer weggewuifd als een waanidee, gezien zijn aanhoudende
succes in de peilingen - is dat in de ogen van Steve en Corinne Brouwer vooral
een extra teken van het morele verval van hun land. ,,Hij heeft geen plan, roept
maar wat mensen willen horen," luidt het oordeel.

Maar de Brouwers halen ook de schouders op. ,,Wordt hij het echt, tja, dan is
het zoals het is. Als christenen weten we wie écht de macht heeft."




Bekijk de oorspronkelijke pagina: ,

LOAD-DATE: 1 February 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              140 of 149 DOCUMENTS



                              AD/Algemeen Dagblad

                            1 februari 2016 maandag

Dit is precies wat de politiek verzwijgt

SECTION: Service; Blz. 17

LENGTH: 612 woorden


'Elke week zedendelict bij een azc' (AD 30-1). Graag wil ik mijn waardering
uitspreken voor het artikel met cijfers omtrent de asielzoekers. De zogenoemde
mainstream doet eindelijk eens wat ze moet doen. Inzichtelijk maken wat de
politiek verzwijgt voor Jan met de pet. Een goede stap, die de burger weer een
beetje moed geeft, gewoon door te communiceren over de zaken waar we met het
grootste gedeelte van ons land bang voor zijn. Kunnen de cijfers nogmaals
onderzocht worden en dan nu ook met de uitkomsten van alle plekken? Dus ook die
van de noodopvang? De medewerkers van de azc's hebben zwijgplicht. De noodopvang
valt echter onder de gemeenten. Me dunkt dat er zo hier en daar nog wel een lijk
uit de kast komt.

Cors van den Heuvel, Gouda.

U vergroot polarisatie

Waarom zo'n tendentieuze kop over zedendelicten in azc's? Ook in Zeist of Soest
vindt elke week een zedendelict plaats en dat staat niet op de voorpagina.
Schandelijk dat de redactie dit zo oppakt en op die manier de polarisatie
vergroot.

Ad Sanders, Utrecht.

Teleurstellend artikel

'4 keer per dag is het knokken', grote, dikgedrukte, rode cijfers. Wat een
teleurstellend artikel. Een flink sensatiegehalte. We moeten met z'n allen al zo
oppassen dat we niet in een negatieve spiraal belanden bij het
vluchtelingendebat. Geen oog meer houden voor het leed dat erachter schuilt.
Jullie doen er nog eens lekker een schepje bovenop. Ik begrijp niet wat de
toegevoegde waarde is van dit artikel. Geweld moet nooit getolereerd worden maar
in plaats van een kort-door-de-bocht-verhaal zou genuanceerde berichtgeving
prettig zijn. Feiten: prima. Minder sensatie: ja graag. Als ik me verplaats in
een vluchteling in een azc, kan ik alleen maar hópen dat ik in zo'n situatie
mijn kalmte en geduld weet te bewaren.

J. Mutsaers.

Lena wordt wereldster

'Maan in extase na winst The Voice' (AD 30-1). Wat ik al voorspeld had, is
uitgekomen. De gedoodverfde winnares Jennie Lena heeft niet gewonnen. En dat was
ook precies haar bedoeling. Want bij winst zat ze vast aan een platencontract.
Maar in Amerika kan ze al kiezen uit verschillende andere contracten. Van de
andere finalisten hoor je over een paar maanden niets meer. Maar Jennie wordt
een wereldster! Let maar op!

Thijs Schipper, Middelburg.

Zij is beter dan Geintje

Vrijdag weer eens gekeken naar The Voice of Holland. Een betere kandidate voor
het Eurovisiesongfestival werd op een presenteerblaadje aangedragen. Het lied
dat zij als laatste bracht, was daar zeer geschikt voor. En bovendien een leuke,
slimme, goed uitziende jonge meid die het tien keer beter zal doen dan Geintje
Oosterhuis.

Ruud Poot, Hoek van Holland.

Waarde is relatief

'Familiebedrijf als Superman' (AD 30-1). Henk Ziengs doet allerlei uitspraken
over familiebedrijven, maar diezelfde Ziengs heeft (met zijn broer Bert) in 1997
zijn door zijn vader opgerichte familiebedrijf Scapino verkocht aan Vendex, dat
in die tijd veel bedrijven opkocht. Het bedrijf is daarna nog een paar keer van
eigenaar veranderd en dus na wat omzwervingen weer terug bij zijn roots. Dus die
waarde van een familiebedrijf is relatief.

Anton Zuidema, IJsselstein.

Krant doet het beter

Vrijdag in RTL Late Night vertelde Wolter Kroes over zijn ontmoeting met Phil
Collins, eerder die dag in Londen. Er kwam een klein oud mannetje binnen met een
stok, die 'niets' meer kon. Bijna dood, concludeerde Humberto Tan. Hoe haal je
het in je hoofd! Ze lachten wat over de kledingkeuze van Phil en of hij weer een
drumstel zou aanschaffen om te oefenen. Gelukkig had het AD een volwassen
artikel over Phil Collins, waarin ik wél interessante informatie las.

Nel Nugteren, Vlaardingen.




Bekijk de oorspronkelijke pagina:

LOAD-DATE: 1 February 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              141 of 149 DOCUMENTS



                              AD/Algemeen Dagblad

                            30 januari 2016 zaterdag

Burgemeester: stel ook 'politieke dienstplicht' in

BYLINE: GERARD SMINK

SECTION: Nieuws; Blz. 27

LENGTH: 299 woorden


Na de militaire dienstplicht van vroeger en de maatschappelijke dienstplicht nu,
zou er ook een politieke dienstplicht moeten worden ingevoerd. Dat bepleit
burgemeester Rob Welten van Borne.

"Het gaat erom dat mensen nu niet het gevoel hebben dat ze door politiek en
bestuur goed worden vertegenwoordigd. Je zou uit het bevolkingsregister honderd
mensen kunnen loten die samen een burgerpanel vormen, een klankbord voor het
college van B en W en de gemeenteraad. Niet vrijblijvend, wat mij betreft.
Mensen worden verplicht mee te denken met de lokale politiek."

Burgerplichten

Welten wil met zijn pleidooi een discussie aanwakkeren. "Er wordt vaak gesproken
over burgerrechten, maar er zijn in mijn ogen ook burgerplichten. Zo maak je
inwoners medeverantwoordelijk voor de inrichting van het openbare domein."

"We moeten uitkijken dat we als politiek en bestuur niet wegdrijven van de
samenleving," aldus Welten. "Er ontstaat vaak het beeld dat politiek en bestuur
een gesloten systeem zijn, dat zij die daar werken hun eigen baantjes regelen.
In die beeldvorming telt de gewone man niet mee. Zo komt de democratie in de
knel," stelt Welten (foto).

"Een burgerpanel, met een doorsnede van de gemeenschap, dwingt je te luisteren
naar wat er in de samenleving leeft. Ik pleit voor een gemeenschap die heel
dicht bij de overheid staat."

Borne werkt aan de totstandkoming van een digitaal burgerpanel. Een voorstel
waar de gemeenteraad afgelopen dinsdag nog uiterst kritisch over was, vanwege
mislukte pogingen in het verleden om burgers meer bij besluitvorming te
betrekken.

Zo mislukte onlangs nog een initiatief om inwoners mee te laten praten over de
begroting. Volgens Welten omdat mensen geen ruimte kregen voor eigen inbreng en
het vooral over bezuinigingen ging.




Bekijk de oorspronkelijke pagina:

LOAD-DATE: 29 January 2016

LANGUAGE: DUTCH; NEDERLANDS

GRAPHIC: LARS SMOOK | LARS SMOOK FOTOGRAF

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              142 of 149 DOCUMENTS



                              AD/Algemeen Dagblad

                            29 januari 2016 vrijdag

EU: rem op ontwijken belasting

BYLINE: FRANS BOOGAARD

SECTION: Economie; Blz. 22

LENGTH: 572 woorden


Betalen in winstland

Multinationals die goudgeld verdienen door net zo lang met hun winsten te
schuiven tot ze bijna geen belasting meer betalen, hebben hun mooiste tijd
gehad. Iedereen betaalt straks belasting in het land waar hij zijn winst heeft
gemaakt.

Dit en andere voorstellen zijn het voorlopige antwoord van Brussel op de
belastingontwijking door mammoetondernemingen, die volgens internationale
onderzoeksinstellingen wereldwijd 100- tot 240 miljard dollar per jaar beloopt,
en alleen in Europa al 50- tot 70 miljard euro. De fiscus zelf lijdt er niet
onder, die krijgt zijn geld toch wel binnen, maar gewone burgers en kleinere
bedrijven zonder vestigingen over de grens betalen het gelag, aldus
Eurocommissaris voor economische en monetaire zaken Pierre Moscovici.

Aanbevelingen van de Oeso en G20 volgend, wil hij dat Europese landen hun
belastingstelsels beter op elkaar afstemmen, en multinationals de overheid
precies gaan melden hoeveel ze waar aan belasting hebben betaald. De landen zelf
gaan die informatie ook uitwisselen. Verder komt er een eind aan het geschuif
met winsten en aftrekposten voor bijvoorbeeld innovatie. De meest gangbare
methoden voor belastingontwijking worden met juridisch verplichte maatregelen
aangepakt, derde landen die weigeren daaraan mee te werken komen op een zwarte
lijst.

Concurrentie

De meeste partijen in het Europese Parlement reageerden gisteren instemmend op
het pakket voorstellen, het Europese bedrijfsleven vreest schade voor de
concurrentie. Brussel kijkt daar anders tegenaan. Dat stelt zich op het
standpunt dat juist het belastingvoordeel dat veel multinationals nu genieten de
concurrentie schaadt. Bedrijven in dezelfde sector als multinationals maar
zonder vestigingen over de grens betalen immers wel de volle mep.

Daarom dwong Eurocommissaris van Concurrentie Margrethe Vestager Luxemburg en
Nederland al om elk 20- tot 30 miljoen belastingvoordeel terug te vorderen bij
respectievelijk Fiat en Starbucks, en moet België totaal 700 miljoen
terugvorderen bij in totaal 35 multinationale ondernemingen. ,,Een kwestie van
sociale rechtvaardigheid,'' noemt Moscovici dat. ,,Mensen moeten erop kunnen
vertrouwen dat de regels voor iedereen - burgers en bedrijven - gelijk zijn,''
aldus ook zijn baas, vicevoorzitter van de Commissie Valdis Dombrovskis.

Hij dankt zijn hoge post aan de strakke manier waarop hij als minister van
Financiën en later premier zijn land - Letland - klaarstoomde voor de euro.

Discussie

Oxfam-Novib en andere organisaties die de legale belastingvlucht al jaren
aanklagen, zijn teleurgesteld. Na Luxleaks, het Luxemburgse belastingschandaal
dat in Brussel de discussie op gang bracht, en een parlementair onderzoek dat
nog steeds niet is afgerond, hadden ze meer verwacht, aldus belastingexpert
Francis Weyzig.

Ontwikkelingslanden met een jaarlijkse schadepost van 100 miljard dollar blijven
in de kou staan, de naheffingen voor multinationals zijn te laag en hun
betalingsgedrag blijft voor buitenwereld verborgen als fiscale diensten enkel
elkaar informeren, zonder plicht tot openbaarmaking. Volgens Oxfam-Novib is het
'ironisch' dat juist Nederland als EU-voorzitter de Commissievoorstellen met de
andere lidstaten moet gaan bespreken. Nederland staat in de Europese rangorde,
met Luxemburg en Ierland, bekend als kampioen belastingparadijs.

Dit is een kwestie van sociale rechtvaardigheid (-Pierre Moscovici)




Bekijk de oorspronkelijke pagina:

LOAD-DATE: 29 January 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              143 of 149 DOCUMENTS



                              AD/Algemeen Dagblad

                           28 januari 2016 donderdag

Doodziek ervan

SECTION: Service; Blz. 27

LENGTH: 102 woorden


'Politietop verdient goudgeld' (AD 27-1). Wat moeten wij, gewone burgers, denken
van die belachelijk hoge salarissen binnen de politietop? We worden bedonderd
door de regering met uitspraken over het matigen van beloningen. Nu staan er
weer grootverdieners in de krant van een organisatie die al geruime tijd onder
vuur ligt. Er is zelfs een adviseur, Welten, die een ruim 2,5 ton krijgt voor
het schrijven van rapporten over het nieuwe leidinggeven. Nou, dat is goed
gelukt. Het is niet zo raar dat burgers doodziek worden van deze schandalige
verrijking.

Peter Elschot, Sliedrecht.




Bekijk de oorspronkelijke pagina:

LOAD-DATE: 28 January 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              144 of 149 DOCUMENTS



                              AD/Algemeen Dagblad

                            27 januari 2016 woensdag

Notarieel archief voorgedragen bij Unesco

SECTION: Stad en Land; Blz. 2

LENGTH: 150 woorden


Het Archief van de Amsterdamse Notarissen wordt voorgedragen voor een plaats op
het Memory of the World-register van Unesco. Dit is een lijst van waardevolle
archieven en documenten die van uitzonderlijke betekenis zijn voor de wereld.
Het archief van de notarissen is 'een ware historische goudmijn', volgens het
Stadsarchief Amsterdam, die de aanvraag heeft ingediend. Het omvat alle
notariële akten opgemaakt tussen 1578 en 1915, met gegevens van miljoenen
Amsterdammers en buitenlanders van Nederlandse oorsprong. Van de gewone man tot
beroemde personen zoals Rembrandt en Peter Stuyvesant, aldus het Stadsarchief.
Dat begint dit jaar met een project om alle 4,5 miljoen aktes, bladzijde voor
bladzijde, te digitaliseren. Eenmaal per 2 jaar kunnen nominaties worden
ingediend. In 2017 wordt bekend of het Notarieel Archief een plaats krijgt in
het register.




Bekijk de oorspronkelijke pagina: ,

LOAD-DATE: 27 January 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              145 of 149 DOCUMENTS



                              AD/Algemeen Dagblad

                            27 januari 2016 woensdag

Nergens goedkoper tanken dan in Soest

BYLINE: DAVID BREMMER

SECTION: Economie; Blz. 22

LENGTH: 669 woorden


'Stuntende stations geven winst weg'


Tanken is dankzij de kelderende olieprijzen bijna een feestje. Zeker in Soest,
waar een liter diesel 88,9 cent kost en euro95 minder dan 1,30.

Het staat er écht op het prijzenbord langs de weg, in grote dikke koeienletters:
euroloodvrij: 1,299, diesel 88,9 cent. Waar een liter benzine 3 jaar terug nog
door de 2 euro dreigde te springen, liggen de adviesprijzen nu rond de 1,5 euro.
Bij het Avia-pompstation in Soest rijden tientallen auto's af en aan voor de
on-Nederlandse prijzen. Zoals Wilko Schepens Audi. Een paar maanden terug
betaalde hij voor een volle tank nog ruim 50 euro. ,,Nu ben ik dik 10 euro
minder kwijt." De 'schade' vanmiddag: 33 euro voor 38 liter diesel.



Even verderop staat opa Anton Hurks uit Dordrecht aan de pomp. Glunderend kijkt
hij hoe zijn nog geen week oude Renault Captur voor een spotprijs vol raakt.
,,Mijn dochter woont in Hoogland, ik kwam hier toevallig langs met mijn vrouw en
de kleinkinderen."

Schepen en Hurks weten dat ze supergoedkoop tanken, maar wat ze niet beseffen:
nergens in Nederland kan het momenteel voordeliger. Ongemerkt zijn ze
terechtgekomen bij het goedkoopste tankstation van het land. Dat staat namelijk
in Soest, zo vond het AD uit dankzij speurwerk op diverse websites. Het maakt
Soest tot het tankmekka van Nederland.

Niet alleen gewone Nederlanders plukken daar de vruchten van, blijkt even later
als Wilfred Genee plots opduikt voor de verslaggever en fotografe. De Voetbal
Inside-presentator is met z'n kids een middagje op pad. ,,We gaan naar
Dierenpark Amersfoort of de indoorspeelhal hier vlakbij. Zij mogen kiezen."

Voor 55 euro tankt Genee zijn Volvo S60 met 62 liter tjokvol diesel. ,,Oeps, nu
weten mensen dat ik helemaal niet zo zuinig rij," lacht hij wijzend op zijn
auto. De AD-columnist zegt niet te weten dat dit de goedkoopste pomp is. ,,Ik
woon letterlijk om de hoek, vandaar dat ik hier ben."

Hoofdprijs

Heel gek is het niet dat in een kleine gemeente als Soest goedkoop getankt kan
worden. Langs de snelweg betaal je als automobilist de hoofdprijs, maar bij de
kleinere tankstations is het goedkoop. Zij rekenen tot twee dubbeltjes lagere
literprijzen. Toch kan het eigenlijk niet dat benzine zó voordelig is als in
Soest, zegt UnitedConsumers, dat dagelijks de actuele pompprijzen publiceert.
,,Het zijn doorgaans acties die relatief korte tijd duren," legt directeur Paul
van Selms uit. ,,Zulke stations geven hun gehele winstmarge weg." Hij rekent
voor dat alleen de accijns op benzine in Nederland al 78 cent bedraagt, voor
diesel bijna 70 cent. Dan zijn er de kosten voor raffinage en transport en moet
bovendien BTW worden afgedragen. De rest is winst voor de pomphouder. ,,Een
literprijs van 1,30 is daarom eigenlijk niet houdbaar."

De Avia Express in Amersfoort, enkele kilometers verderop, lijkt zijn gelijk te
bewijzen. De benzine is er 5 cent duurder, diesel ook. Weer een paar 100 meter
verder liggen de tarieven bij de Esso boven de 1,40 voor benzine en boven de 1
euro voor diesel. Het is de reden dat mensen uit omliggende plaatsen naar Soest
trekken. ,,Het is me al vaker opgevallen dat de Avia in Soest goedkoper is dan
alle andere pompen," zegt Vincent, die zijn vrachtbusje voltankt.

De lage prijzen ten spijt, blijft alles relatief. Voor brandstof blijft
Nederland het duurste land van Europa. Ter vergelijking: in Luxemburg kunnen
autorijders voor iets meer dan 1 euro per liter terecht, diesel doet er bijna 85
cent. Buiten Europa is het vaak nóg voordeliger. ,,In Nederland is benzine nu
eenmaal melkkoe voor de overheid," zegt Van Selms. ,,Doordat de benzineprijs
voor twee derde uit belastingen en accijnzen bestaat, merk je de daling van de
olieprijs aan de pomp veel minder."

Toch zou het nog beter kunnen. Mocht de olieprijs met nog eens 10 dollar
kelderen en onder de 20 dollar komen, dan kunnen er nog meerdere centen af,
heeft UnitedConsumers becijferd. ,,Je weet nooit, in de jaren '90 bedroeg de
olieprijs ook jarenlang 2 tientjes.''




Bekijk de oorspronkelijke pagina: ,

LOAD-DATE: 27 January 2016

LANGUAGE: DUTCH; NEDERLANDS

GRAPHIC: De Avia in Soest is het goedkoopste pompstation in Nederland.
FOTO SHODY CAREMAN

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              146 of 149 DOCUMENTS



                              AD/Algemeen Dagblad

                            18 januari 2016 maandag

Bernie Sanders zit Hillary Clinton op de hielen

BYLINE: KARLIJN VAN HOUWELINGEN

SECTION: Nieuws; Blz. 7

LENGTH: 729 woorden


Hillary Clinton raakt lichtelijk in paniek: haar ooit comfortabele voorsprong op
concurrent Bernie Sanders verdampt in Iowa, de eerste Amerikaanse staat die over
2 weken een presidentskandidaat mag kiezen. De aanhangers van 'Bernie' ruiken de
overwinning.

Wie ooit een emailadres heeft achtergelaten bij campagnemedewerkers van Hillary
Clinton, krijgt sinds vorige week haast dagelijks een alarmerende digitale
bedelbrief. ,,Help, Bernie Sanders geeft meer uit aan reclamespots in Iowa dan
wij. En er zijn al twee peilingen waarin Clinton op verlies staat! Geef
alsjeblieft een dollar voor advertentie-uitgaven," smeekt campagnemanager Robby
Mook.

Uit het kamp van Sanders komen berichten van heel andere toon. ,,Victorie is
binnen handbereik," mailt medewerker Becky Bond, nu Sanders niet alleen in New
Hampshire bovenaan staat in de peilingen, maar ook in Iowa de koppositie tot op
enkele procentpunten genaderd is. Het tv-debat tussen de Democratische
kandidaten, afgelopen nacht, was spannender dan ooit. Want een zege in Iowa,
waar de eerste voorverkiezing van het land wordt gehouden, kan Sanders de wind
in de rug geven.

Hoopvol

,,Weten jullie wie 8 jaar geleden precies dezelfde positie had?," vraagt
Sanders' chef online Zack Exley als hij een zaal vol supporters toespreekt. Het
antwoord: Barack Obama. Aanhangers proberen het momentum te gelde te maken. In
de hele stad New York stellen ze hun woonkamers beschikbaar aan vrijwilligers om
samen zo veel mogelijk Democratische Iowanen te bellen. Corrina (27), Emmanuel
(28) en Jeff (35) zitten op de bank bij Jason Stump (28) - op zijn pad gekomen
via Sanders' website. Ze hangen in zijn loungekussens, laptop op schoot,
smartphone aan het oor, drankje binnen handbereik. Stump deelt zijn favoriete
pepperoni pie uit. Het online systeem van de Sanders campagne verbindt de
telefoons van het viertal onophoudelijk met kiezers. ,,Ik heb een snelle vraag:
kan Bernie op uw steun rekenen?"

Kruistocht

Alleen al in de eerste week van januari belden vrijwilligers op deze manier
400.000 van de 3 miljoen inwoners van Iowa. Iedereen die aan de telefoon een
sprankje interesse toont, krijgt een kruisje achter zijn naam. Oftewel: bij die
kiezer moet een lokale campagnemedewerker eens langsgaan met een betoog over
Sanders' kruistocht voor de gewone man en tegen de macht van de rijken. ,,Wij
lokaliseren de potentiële kiezers, zodat ze daar ter plaatse geen tijd in hoeven
te steken," vertelt Stump, in het dagelijks leven hotelreceptionist. ,,Bernie
komt in de peilingen dicht bij Clinton, wij kunnen hier bij mij thuis het
verschil maken." Clinton heeft Sanders onderschat, klagen haar adviseurs en
medestanders in de Amerikaanse media. Hij leek ongevaarlijk, als
sociaal-democraat met voor Amerika extreem-linkse ideeën over gratis hoger
onderwijs en sociale zekerheid. Maar inmiddels brengt hij een hele beweging op
de been, à la Obama in 2008. In een poging hem af te schudden, laat Clinton
golven kritiek los op de bejaarde senator met het witte piekhaar (74). Haar
eigen dochter Chelsea beschuldigde Sanders plots van een poging Obama's
zorgstelsel om zeep te helpen.

,,Ik heb nog helemaal niemand gesproken die zeker op Clinton gaat stemmen,"
merkt Corrina op. De meeste kiezers blijken nog zwevend, een enkeling kiest
onomwonden voor Sanders of wil juist niets van hem weten. ,,Maar zelfs als ze me
afwijzen zijn Iowanen beleefd." New Yorkers, meent Studdart, hadden geïrriteerd
het f-woord door de hoorn gebruld.

Afvinken

,,Ja, koud hè! Ik voel het ook," liegt Emmanauel Cruz, alsof hij een buurtgenoot
van de beller is. New York beleeft een milde winter, maar in Iowa vriest het op
dat moment een graad of 20. Een 92-jarige dame wil 1 februari best gaan stemmen
in de vrieskou, maar heeft geen vervoer, hoort Cruz aan. Hij zet direct een
vinkje op het scherm voor zijn neus: daar moet straks een stagiair naartoe die
haar ophaalt en weer thuisbrengt.

Opvallend vaak hoort het gelegenheidscampagneteam dat het verkeerde nummer is
gedraaid. ,,Maar die smoes geloof ik niet meer," oordeelt Stump halverwege de
avond. ,,Ik begrijp dat ze in Iowa gek worden van alle kandidaten die hun
aandacht willen omdat ze nu eenmaal als eersten gaan stemmen. Maar hallo! Ik bel
niet om een of ander aircosysteem te verkopen, ik verkoop een president!"

'Wij kunnen hier bij mij thuis het verschil maken'




Bekijk de oorspronkelijke pagina:

LOAD-DATE: 18 January 2016

LANGUAGE: DUTCH; NEDERLANDS

GRAPHIC: Senator Bernie Sanders poseert met studenten die selfies met hem maken,
na een forumdiscussie.
EPA
Jason Stump belt onophoudelijk kiezers in Iowa om steun voor Bernie Sanders te
vergaren.
KARLIJN VAN HOUWELINGEN

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              147 of 149 DOCUMENTS



                              AD/Algemeen Dagblad

                            7 januari 2016 donderdag

Ambtenaar aan kop bij loonsverhoging

BYLINE: LAURENS KOK

SECTION: Nieuws; Blz. 13

LENGTH: 401 woorden


Het kabinet houdt woord: zowat iedereen die werkt, houdt deze maand netto meer
over dan in december. Vooral ambtenaren gaan erop vooruit, blijkt uit
berekeningen van loonstrookjesverwerker ADP. Voor mensen met aan maandsalaris
rond 4500 euro bruto valt de nettostijging wat tegen.



Deze laatste groep, anderhalf keer modaal, profiteert nauwelijks van de
belastingmaatregelen. Het 42 procenttarief daalt weliswaar naar 40,4 procent,
maar daar staat tegenover dat zij een lagere algemene heffingskorting krijgen.
Onder de streep resteert een plusje van 6 euro per maand.

Minimumloners (1525 euro bruto) gaan er maandelijks 76 euro op vooruit, Jan
Modaal (2816 euro) krijgt er 69 euro bij. ,,De mensen die het geld het hardste
nodig hebben zitten goed,'' zegt ADP-directeur Martijn Brand.

Hogere inkomens vanaf twee keer modaal (5633 euro) zien hun nettosalaris met 52
euro stijgen. Zij profiteren van de verlenging van de vierde belastingschijf,
waardoor een kleiner deel van hun loon in het toptarief van 52 procent valt.
Maar de maximale hypotheekrenteaftrek voor deze rijkste huiseigenaren daalt dit
jaar naar 50,5 procent.

Al met al mogen vooral ambtenaren hun handen dichtknijpen, stelt ADP. Zij
profiteren ook van een dalende pensioenpremie, doordat het aanvullend
partnerpensioen bij de overheid is afgeschaft. Daardoor stijgt het nettosalaris
van minimumloners met 82 euro en dat van modaalverdieners met 93 euro.

Bouwvakkers die tussen de 1500 en 2500 euro bruto per maand verdienen,
profiteren flink van een hogere arbeidskorting. Per 4 weken, de gebruikelijke
betaalperiode in de bouwsector, scheelt dat 65 tot 86 euro. Werknemers in de
metaal, zorg en transport vangen maandelijks ook ongeveer 70 euro meer, tenzij
zij twee keer modaal verdienen; dan gaat het om 2 tot 3 tientjes erbij.

Het Belastingplan kreeg vorig jaar geen steun van ChristenUnie en SGP, omdat zij
vonden dat het kabinet te weinig deed voor kostwinnergezinnen. De
rekenvoorbeelden van ADP laten inderdaad een groot contrast zien. Een gezin met
twee kinderen waarvan beide ouders elk 2500 euro euro verdienen, gaat er op
jaarbasis ruim 2500 euro op vooruit. Een gezin waarbij één ouder werkt voor 5000
euro per maand, levert bijna 500 euro in. ,,Je zou dat onbewust
stimuleringsbeleid voor tweeverdieners kunnen noemen,'' stelt Brand.

Modaal gezin met thuisblijf-moeder levert als enige in




Bekijk de oorspronkelijke pagina: ,

LOAD-DATE: 7 January 2016

LANGUAGE: DUTCH; NEDERLANDS

GRAPHIC: DEKKER BJ

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              148 of 149 DOCUMENTS



                              AD/Algemeen Dagblad

                            7 januari 2016 donderdag

Sluit de grenzen

SECTION: Service; Blz. 23

LENGTH: 116 woorden


Gedragscode Keulen IV

De aanrandingen in Keulen lijken een georganiseerde actie tegen de vrijheid van
vrouwen. Het valt mij op dat we een nu soort terrorisme zien dat zich vooral
richt op de gewone burger: de redactie van een blad, concertgangers, uitgaande
vrouwen. In Europa en in andere landen. Politici, leger, beleidsmakers blijven
in dit soort oorlogvoering buiten schot. Een uitgekiende strategie? In elk geval
doet de reactie van de overheid in Keulen ons al denken aan een stukje sharia:
blijf een armlengte van een onbekende man af. Binnenkort: draag gepaste kleding!
Over 10 jaar: blijf thuis! Hoogste tijd dat we de grenzen sluiten.

Carel Pronk, Woudenberg.




Bekijk de oorspronkelijke pagina:

LOAD-DATE: 7 January 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              149 of 149 DOCUMENTS



                              AD/Algemeen Dagblad

                            2 januari 2016 zaterdag

Schoonheid voor geld verkwanseld

SECTION: Service

LENGTH: 204 woorden


'Is dit de toekomst van onze kust?' (AD 30-12). En zo gaat het laatste stukje
ongerept Nederland ten gronde aan geldzucht en hedonisme. Al eerder zijn grote
stukken grond, waar we als Nederlanders toch een beetje recht op hadden,
verkocht en geclaimd door de meest biedende. Zelfs midden op de Veluwe kom je
enorme golfterreinen tegen die afgesloten zijn voor de gewone man en die dagen
lang ongebruikt het grondwaterpeil vernielen. Geld is de norm en burgerschap is
een hinderlijke, maar onder leiding van Rutte c.s. eenvoudig te nemen horde.
Deze overheid munt uit door het niet-regeren, maar accepteren. Malibu aan de
Maas, zo moet Hoek van Holland gaan heten. Dat bekt lekker. Dat Hoek van Holland
niet aan de Maas ligt, is niet interessant. Niets is geleerd van de
vastgoedbubbel. Gewoon doorgaan met het aanleggen van prestigieuze objecten die
worden aangeboden aan de allerrijksten. Dat daarmee de recreatie van velen en de
schoonheid van ons land worden verkwanseld, is te verwachten van een overheid
die alleen maar aan geld denkt. Wie gratis van Kijkduin naar Hoek van Holland
wil lopen, moet niet te lang wachten. Ook het strand zal verpatst worden.

Ton Groenendijk, Pijnacker.




Bekijk de oorspronkelijke pagina: ,

LOAD-DATE: 1 January 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved
