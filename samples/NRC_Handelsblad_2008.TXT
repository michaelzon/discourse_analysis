
                               1 of 147 DOCUMENTS



                                NRC Handelsblad

                               December 30, 2008

SECTION: KUNST; Blz. 9

LENGTH: 156 woorden

DATELINE: parijs, 30 dec.


Modeontwerper Ted Lapidus (79) overleden

De Franse modeontwerper Ted Lapidus is gisteren in het Franse Cannes op
79-jarige leeftijd overleden. Lapidus was in de jaren zestig de grondlegger van
de unisekslook. Volgens president Nicolas Sarkozy "democratiseerde hij de Franse
elegantie en maakte hij mode bereikbaar voor de gewone man en vrouw". Edmond
Lapidus (1929) was de zoon van een naar Frankrijk geëmigreerde Russische
kleermaker en opende in 1958 zijn eigen modehuis in Parijs. Ook zijn zuster
begon in die tijd een modemerk. Epauletten en het zandkleurig safaripak werden
kenmerkend voor Ted Lapidus' modernistische, strakke stijl die veel invloed had
op de internationale mode in de jaren zestig en zeventig. Haute couture was voor
hem echter ondergeschikt aan de accessoires. Hij is tegenwoordig vooral bekend
van parfums, sieraden en horloges met zijn naam. Zijn zoon, al sinds 1982 in het
bedrijf, zet het label voort. (AFP, AP)

LOAD-DATE: December 30, 2008

LANGUAGE: DUTCH; NEDERLANDS

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                               2 of 147 DOCUMENTS



                                NRC Handelsblad

                               December 27, 2008

SECTION: ZATERDAGS BIJVOEGSEL; Blz. 36-37

LENGTH: 640 woorden


kunst en cultuur

Boeken. Gesprek met filosoof Jos de Mul en hoogleraar ict Valerie Frissen over
hun boek De draagbare lichtheid van het bestaan. Ned.1, 11.30-12.00u.

Saint François d'Assise.Opera van Olivier Messiaen, tijdens het Holland Festival
2008 uitgevoerd door De Nederlandse Opera, regisseur Pierre Audi, dirigent Ingo
Metzmacher en het Residentie Orkest. Het door de componist zelf geschreven
libretto was voor hem als persoonlijke geloofsbelijdenis even belangrijk als
zijn muziek. Met voor- en pauze-programma, waarin Hadassah de Boer met
operaspecialist Bo van der Meulen de opera bespreekt. Solisten o.a. Camilla
Tilling (L'Ange), Rod Gilfry (Saint François), Hubert Delamboye (Le Lépreux),
Henk Neven (Frère Léon), Tom Randle (Frère Massée). Ned.2, 12.50-17.35u.

Close up: Een spoor als rook.Portret van acteur Ton van Duinhoven, die
gekluisterd aan zijn bed op zijn leven en werk terugblikt. Zie ook Zaterdag
@cetera. Ned.1, 18.15-19.15u.

Rembrandt's J'accuse. Documentair drama van Peter Greenaway, waarin de cineast
op basis van de Nachtwacht een moordcomplot meent te kunnen ontrafelen. Ned.2,
22.55-00.30u.

informatief

NOS Jeugdjournaal Jaaroverzicht 2008. Kinderen maakten een keuze uit vijftig
nieuwsonderwerpen. Afgesloten met een oudejaarsconference door de 13-jarige Roel
Meijvis uit Breda. Ned.3, 11.00-11.36u.

2008: Moments in History. Stijgende olieprijzen, instortende markten, politieke
affaires, olympische triomfen, de opkomst van Obama en de val van Musharraf. CNN
presenteert de hoogtepunten en mislukkingen van 2008. CNN, 07.00-07.30u en
00.00-00.30u.

Nederland in 12 moorden. Hoe Jan Pieterszoon Coen twee verliefde kinderen
strafte. Ned.2, 19.20-19.50u.

Spraakmakende Zaken. Paul Rosenmöller in gesprek met de dirigent Mariss Jansons.
Ned.2, 19.50-20.30u.

In Europa: 1948, Tsjechië. In 1948 werd het glasfabriekje van Jirzi Horaks vader
door de communisten onteigend. Na de val van de Muur krijgt hij de fabriek
terug. Maar de huizen die erbij hoorden zijn voor een habbekrats opgekocht door
partijkopstukken. Niemand wil nog aan de vernedering van veertig jaar communisme
herinnerd worden. Ned.2, 21.15-22.00u.

Zembla. Terugblik op de Zembla-uitzendingen in 2008.Ned.2, 22.10-22.50u.

amusement

Top 2000 à gogo. Derde van zes afleveringen van deze melange van videoclips,
reportages, lessen van 'popprofessor' Leo Blokhuis en verhalen uit de
popgeschiedenis. Ned.3, 19.30-20.30u.

Draadstaal.Nederland door de ogen van Jeroen van Koningsbrugge en Dennis van de
Ven, die gestalte geven aan Fred en Ria Onderbuik, De Boeren, het muzikale
schrijversduo Dolsma en Van Wanten, Joop en Leon uit de snackbar, de gewone man
op straat en de agressieve kabouters. Ned.3, 20.35-21.10u.

Nationale Nieuwsquiz. Mieke van der Weij en Harm Edens testen de nieuwskennis
van o.a. Viggo Waas, Hanneke Groenteman, Bram van der Vlugt, Wijnand Duyvendak
en Jeroen Dijsselbloem, Kamervoorzitter Gerdi Verbeet zit in de jury. Ned.1,
2020-21.40u.

Sport

NOS Studio Sport.Eredivisievoetbal: overzicht van de gespeelde wedstrijden.
Schaatsen: live verslag van het Aegon NK Allround in Heerenveen, de 1500 m.
dames en heren, 5 km. dames en 10 km. heren. Commentaar: Ria Visser, Frank
Snoeks, Herbert Dijkstra en Martin Hersman. Tafeltennis: reportage over de
Masters in Veenendaal. Basketbal: de Amsterdam Haarlem Basketball Week.
Volleybal: reportage 'Ari meets Avital Selinger'. Ned.1, 12.11-17.20u. en
18.11-18.53u.

NOS Studio Sport Voetbal. Samenvattingen van de vandaag gespeelde
eredivisiewedstrijden: AZ-NEC, Ajax-ADO Den Haag, FC Groningen-sc Heerenveen en
FC Utrecht-Roda JC. Ned.2. 19.00-19.54u.

De Week van het Jaar: NOS EK Voetbal 2008. Tom Egbers keerde terug naar
Zwitserland dat in juni letterlijk Oranje kleurde. Ned.1, 23.56-00.47u.

NOS Studio Voetbal. Jack van Gelder ontvangt Jan Mulder, Foppe de Haan en Hugo
Borst. Ned.1, 22.45-23.40u.

LOAD-DATE: December 26, 2008

LANGUAGE: DUTCH; NEDERLANDS

GRAPHIC: 2712Zvanzoundercover
2712Zvanzamies, Gesprek met Mies Bouwman, Een leven lang televisie, Ned.1,
21.40-22.40u
2712Zvanzomille, Duizend mijl racen voor klassieke auto's: de Mille Miglia,BBC
2, 22.00-23.00u.
2712Zvanzolusitania, Docudrama over ondergang van RMS Lusitania door een
duikboot, ARD, 21.40-23.10u

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                               3 of 147 DOCUMENTS



                                NRC Handelsblad

                               December 27, 2008

Mijn nieuwe helden lopen gewoon over straat

BYLINE: Geert Mak

SECTION: OPINIE & DEBAT; Blz. 1

LENGTH: 1062 woorden

SAMENVATTING:

Uit het theater gestapt van de laatste explosie van Romantiek, bekend als de
jaren zestig

VOLLEDIGE TEKST:

Ja, er is iets veranderd: ik heb geen helden meer. Of, beter, mijn helden zijn
van het toneel gesprongen, het theater uitgelopen, ze wandelen nu gewoon over
straat.

Mijn vrienden en ik studeerden tijdens die laatste explosie van Romantiek die we
tegenwoordig aanduiden als de jaren zestig, en onze helden pasten bij die
periode. Het waren Byron-achtige revolutionairen, intens betrokken bij al het
onrecht in de samenleving, en tegelijk trots op de status van 'nergens bij te
horen'. Ze leefden in een permanente opstand tegen wat zij beschouwden als 'de
machthebbers', 'het systeem' of 'de elite', gevestigde posities wezen ze af, en
vanuit die vrijheid leidden ze 'het volk' naar nieuwe tijden. Che Guevara hing
met zijn sigaartje overal aan de muur, de voortschrijdende arbeidershelden uit
een film als Novecento brachten golven van emotie teweeg - nergens viel een
vuilere fascist te bekennen dan Donald Sutherland - en toen de Noord-Vietnamese
leider Ho Chi Minh overleed was het op die septemberochtend in 1969 doodstil in
de koffiekamer van de Universiteitsbibliotheek. De Volkskrant, die ook toen met
z'n tijd meeging, had het portret van de bejaarde revolutionair op de volle
voorpagina afgedrukt. "Fijne kop, hé", zei een van de jongens, en daarna zwegen
we weer.

We hadden niets met de communistische geestverwanten van Ho Chi Minh, en ook
niet met de onderscheidingstekens en andere eerbewijzen van het militaire
heldendom. Sommigen van ons waren opgegroeid met dichtgeslagen moeders en met
vaders die tijdens hun nachtmerries nauwelijks tot bedaren waren te brengen.
Overdag werd er dan weer gezwegen, en ook onderling praatten we nauwelijks over
onze familie-ervaringen rond oorlog en verzet. Wie dat wel deed viel uit de
toon. Die keurige journalist die, als Engelandvaarder, met de Britse troepen
overal in Europa had gevochten, die moeder van een schoolvriend die als
koerierster alle risico's van de hel had gelopen, die deftige Amsterdamse
regentenburgemeester Gijs van Hall die, met zijn broer Walraven, het halve
verzet had gefinancierd---- Nee, wij kozen voor de romantische heroïek.

"Waar, in de ogen van gewone mensen, de situatie geen uitwegen meer lijkt te
bieden, wanneer het ernaar uitziet dat men zich bij de omstandigheden moet
neerleggen, dan bindt de held de strijd aan, tegen beter weten in", zo
definieert de Frans/Bulgaarse filosoof Tzvetan Todorov het verschijnsel. "De
held is het omgekeerde van de fatalist; hij is aan de kant van de revolutionair,
nooit aan de kant van de conservatief. Hij heeft immers geen bijzonder respect
voor de status quo en hij gelooft dat mensen ieder doel dat ze wensen kunnen
bereiken, vooropgesteld dat ze daartoe de wil hebben."

Todorov schrijft dit alles in de inleiding van Facing the Extreme, waarin hij op
basis van verslagen en interviews het heldendom tijdens de tragische en
vergeefse opstand van Warschau tijdens de zomer van 1944 analyseert. De leiders,
die de opdracht tot deze opstand gaven, handelden immers helemaal in deze geest.
Het was een typisch heroïsche opstand. De jongens en meisjes - want de meeste
opstandelingen waren hooguit begin twintig - waren inderdaad onvoorstelbaar
moedig, hun doeleinden waren goed en edel, maar in militair opzicht was het een
volstrekt onverantwoord waagstuk: met de Sovjets hadden de opstandelingen
nauwelijks contact, en de westelijke legermacht, waar ze alles van verwachtten,
vocht op dat moment ergens in Frankrijk en Italië. De paar opstandelingen die op
dit soort problemen wezen, werden weggezet als 'lafaards' - de heroïsche wereld
bestaat immers altijd ook uit tegenstellingen: ons en hen, vriend en vijand,
moed en lafheid, held en verrader.

Todorovs conclusie is, ondanks alle respect, uiterst pijnlijk: "De opstand wordt
een offer, in naam van een reeks begunstigden en toeschouwers, die steeds verder
weg zijn, en altijd onpersoonlijk - Warschau, Polen, het Westen, de Wereld.
Levens worden opgeofferd, niet voor andere mensen, maar voor ideeën.
Uiteindelijk kan niets dan het absolute deze heroïsche geesten bevredigen."

Wanneer begon bij mijzelf een zeker onbehagen post te vatten? Bij de Rote Armee
Fraktion in de jaren zeventig, waarvan de leden de romantische heldenmoed tot in
de perversie doorvoerden. Inderdaad, voor hen en hun sympathisanten gold 'niets
dan het absolute'. Bij het totaal derailleren van sommige, ooit zo heroïsch
begonnen, revolutionaire bewegingen in de derde wereld. Later bijvoorbeeld ook
rond het project Ayaan Hirsi Ali, inclusief haar tekstschrijvers en na-apers:
opnieuw heroïek, waarbij bovendien het risico van het 'offer' duidelijk aanwezig
was en voortdurend ook werd benadrukt. Maar, als we afdalen naar de menselijke
maat, waartoe? En voor wie?

Een van de kenmerken van de romantische heroïek is de permanente afstand tot de
dagelijkse werkelijkheid. De jurist en essayist Huib Drion sprak in verband met
onze jaren 60 helden over "de onwerkelijkheid van het theater": het gevoel dat
deze romantische helden uiteindelijk nooit echte opstandigen kunnen en willen
zijn, maar slechts heldendom en opstand kunnen spelen. Ik herinner mij nog zo'n
moment van onbehagen, in Bosnië, 1999, toen ik mijn andere romantische
heldensoort, die van de humanitaire hulp, opeens in de praktijk bezig zag:
patsend in hun nieuwe landcruisers, auto's waarvan je alleen al met de
aanschafprijs een dorpsschool weer overeind kon zetten.

"Zeg 's, wees 's eerlijk", vroeg een Bosnische collega-journalist mij in die
tijd, "wat voor types sturen jullie eigenlijk op ons af? De top is meestal
prima, maar voor de rest heb ik, een paar goede daargelaten, voornamelijk te
maken met mensen die vermoedelijk bij jullie niet aan de slag konden komen en nu
hier de held uithangen".

Zo leerde ik het heldentheater kennen. Fatalistisch ben ik niet geworden,
allerminst. Ik begon wel steeds meer oog te krijgen voor het alledaagse, ook
voor het alledaagse heldendom, het heldendom zonder praatjes en theorieën, voor
de nuchtere militaire en hulpverlenersmoed, de dwarse moed van een eenzame
demonstrant, journalist of politicus, de stille diplomatenmoed, de soms
terloopse moed van een straatagent, de gewone burgermoed.

En tegelijk werd ik allergisch. Allergisch voor opgeklopt schuim. Want schuim is
niet het laatste woord.

LOAD-DATE: December 26, 2008

LANGUAGE: DUTCH; NEDERLANDS

NOTES: Geschiedschrijver. Auteur van onder meer 'De eeuw van mijn vader' en 'In
Europa'.; De romantische helden zijn geen opstandelingen maar kunnen slechts
opstand spelen

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                               4 of 147 DOCUMENTS



                                NRC Handelsblad

                               December 23, 2008

SECTION: MEDIA; Blz. 19

LENGTH: 225 woorden


Europa en u. Het weblog Wereld signaleert twee artikelen, een óver en een ván de
EU.

1. "Afgelopen vrijdag heeft de EU weer twee kleine stapjes gezet in de
gesprekken met Turkije over een eventueel lidmaatschap. Veel betekent het niet,
schrijft de Brusselse correspondent van de Financial Times op zijn blog, want
een aantal lidstaten wil Turkije er helemaal niet bij. Landen op de Balkan zijn
ook aan het onderhandelen over toetreding: Kroatië, Servië, Macedonië,
Montenegro en Bosnië-Herzegovina. Om verschillende redenen is niet de verwachten
dat toetreding van deze landen in 2009 veel dichterbij zal komen, voorspelt
Barber. Zo remt buurland Slovenië de toetreding van Kroatië af en doet Nederland
hetzelfde met Servië zolang generaal Mladic niet is gearresteerd.'

2 "Onder de kop Europa en u in 2008 probeert de Europese Commissie in tien korte
hoofdstukjes antwoord te geven op de vraag wat de gewone burger afgelopen jaar
eigenlijk concreet heeft gehad aan de EU. Dat gaat van beter toezicht op het
gebruik van chemische stoffen en onderlinge hulp bij rampen naar het sturen van
waarnemers bij verkiezingen. Je kunt stemmen voor het beste resultaat, d.w.z.:
kiezen uit de tien opties die de commissie heeft aangedragen. Op 1, na een paar
honderd uitgebrachte stemmen, staan de maatregelen tegen de financiële crisis,
op 2 staat het milieubeleid."

LOAD-DATE: December 23, 2008

LANGUAGE: DUTCH; NEDERLANDS

NOTES: Links naar de artikelen zijn te vinden op nrc.nl/wereld

GRAPHIC: 2312VAN1euroblog

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                               5 of 147 DOCUMENTS



                                NRC Handelsblad

                               December 23, 2008

Nu of later zal ieder de pensioencrisis voelen Stelsel kwetsbaar voor financiële
schokken

BYLINE: Menno Tamminga

SECTION: BEURZEN; Blz. 17

LENGTH: 940 woorden

DATELINE: Amsterdam, 23 dec.

SAMENVATTING:

Nieuwsanalyse

De pensioenwereld trekt aan de noodrem. De crisis doet pijn. Talrijke grote
fondsen hebben besloten de pensioenen te bevriezen.

VOLLEDIGE TEKST:

Banken zijn gered, verzekeraars zijn gered, kleine spaarders bij Icesave zijn
gered. Komen nu de pensioenfondsen aan bod?

Pensioen is allemansbezit: vrijwel alle werknemers sparen er verplicht voor via
hun werkgever. Eind september zat er 623 miljard euro in het nationale
pensioenspaarvarken. Nu is het anybody's guess, zeggen ingewijden, maar het kan
wel 60 miljard minder zijn.

Het lukt de grote fondsen, zoals die voor ambtenaren en leraren, voor werknemers
in de zorg en welzijn en in de metaalsector dit jaar daarom niet om de
pensioenen te verhogen met de stijging van de lonen of de prijzen.

De fondsen hebben tot 1 april de tijd om met een uitgewerkt plan van maatregelen
te komen, maar ze willen dat toezichthouder De Nederlandsche Bank die deadline
uitstelt. Het is hun gebruikelijke onderhandelingstactiek: zoveel mogelijk
speelruimte houden, paniek voorkomen en positief blijven. Mét het slechte nieuws
meldt menig fonds: er is genoeg geld in kas om uw pensioen uit te betalen. "We
betalen als altijd normaal en op tijd uit", zegt Elco Brinkman,
bestuursvoorzitter van het ABP.

De positie van de pensioenwereld incasseerde de afgelopen maanden een genadeloze
dubbelslag. Alle beleggingen, behalve de staatsleningen, zijn in waarde
gekelderd. Maar de rente daalde óók. En de rentestand is maatgevend voor de
actuele waarde van de pensioenverplichtingen. Want hoe lager de rente, des te
hoger de verplichtingen: bij een lage rente duurt het langer voordat er genoeg
gespaard is om de toekomstige uitkeringen te betalen.

De 'schaarbeweging' laat beleggingen krimpen en verplichtingen groeien. De
verhouding tussen beleggingen en verplichtingen ligt bij vrijwel alle grote
fondsen nu onder de wettelijke norm van 105 procent. Het verplichte herstelplan
komt in praktijk neer op kiezen uit een of meer kwaden: geen prijscompensatie
(indexatie), premieverhoging of de pensioenregeling versoberen. Zo voelt
iedereen dus de consequenties van de pensioencrisis in zijn koopkracht. Nu of
later. De inkomens van talloze gepensioneerden houden geen gelijke tred met de
inflatie, al gaat de AOW wel wat extra omhoog.

Ook de pensioenopbouw van miljoenen werknemers wordt, in elk geval tijdelijk,
gestaakt. Dat betekent dat werknemers, als deze beperking de komende jaren niet
wordt gecompenseerd, straks een kariger pensioen krijgen.

De verhoging van de pensioenen met de indexatie is geen recht. Het is
afhankelijk van de financiële positie van elk fonds.

De tweede maatregel om uit de malaise te komen, na de bevroren indexatie, is een
premieverhoging. Dat stuit op grote bezwaren van de werkgevers, die grosso modo
tweederde van de pensioenpremies (van in totaal 24 miljard euro) betalen. In
economische crisistijd de kosten verhogen is geen fijne boodschap. Zij staan
sterk: de helft van de besturen van de fondsen bestaat uit werkgevers.

Permanente versobering van het pensioen is optie drie. Dat stuit op de
werknemers, die via vakbonden of ondernemingsraden de andere helft van de
bestuurszetels bemannen (vrouwen zijn schaars in de pensioenbolwerken).

Laatste optie: hopen op betere tijden?

Dat komt tegemoet aan het 'komt tijd, komt raad' credo dat aansluit bij de
langetermijnpensioenverplichtingen. Maar het is ook praktisch: expertise om snel
alle maatregelen bij zoveel fondsen door te rekenen is schaars.

Hoe kwetsbaar het pensioenstelsel is voor financiële schokken heeft Nederland al
eerder moeten ervaren. Het is onderdeel van de gemaakte keuzes: verplicht sparen
voor je pensioen, al dat vermogen gespreid beleggen en de pensioenverplichtingen
koppelen aan de actuele rentestanden.

In de vorige pensioencrisis, van eind 2001 tot begin 2003, heeft de
pensioenwereld ervaring opgedaan. Toen voltrok de beurskrach zich trager. Nu is
de financiële crisis ook intenser. Meer angst. De vertrouwenserosie gaat gepaard
met een rentedaling: de genadeloze schaarbeweging.

De eigen beleidsruimte voor de pensioenwereld is gering. Wie een werkgever heeft
met diepe financiële zakken kan daar nog aankloppen op basis van eerdere
afspraken voor een vermogensinjectie. Bedrijven als KPN, TNT, OPG en Shell
vallen in die categorie.

De rest van de pensioenwereld is afhankelijk van de beurzen en het kabinet.
Banken zijn gered om het spaargeld van Jan Modaal veilig te stellen. De steun
voor verzekeraars als Aegon was wel een stap in de richting van de
pensioenfondsen, maar zover is het nog niet.

Als het al zover komt. Zeven weken geleden prees premier Jan Peter Balkenende
(CDA) in de Eerste Kamer het "solide pensioenstelsel" nog.

De bedragen zijn te hoog: 50 à 60 miljard euro is zomaar nodig. De steun voor
banken en verzekeraars kostte ruim 30 miljard euro.

Steun druist ook in tegen de ideologie van het pensioen. Het is een
arbeidsvoorwaarde, net als loon, en dat is het domein van werkgevers en
werknemers. Daar staat het kabinet buiten. Daarom staan de gepensioneerden in
deze visie ook buiten de besturen van de grote pensioenfondsen. Zij zijn wel
'aandeelhouder' van de pensioenwereld, maar geen werkgevers of werknemers.

Toch lijkt de eerste stap naar een reddingsactie wel gezet. De toezichthoudende
De Nederlandsche Bank beraadt zich op de rentestand die pensioenfondsen
gebruiken om hun verplichtingen te becijferen. Door de crisis geeft de
gebruikelijke rentemaatstaf de laatste tijd nogal eens "vertekeningen", stelt de
centrale bank. Een wat hogere rente zou de pensioenwereld op korte termijn extra
lucht geven, maar maakt de bevriezing van de pensioenen nu niet ongedaan.

LOAD-DATE: December 23, 2008

LANGUAGE: DUTCH; NEDERLANDS

GRAPHIC: 231208ECO_Pensioenfondsen

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                               6 of 147 DOCUMENTS



                                NRC Handelsblad

                               December 20, 2008

'Ik beneigenlijk tien jaar te oud';
SP-voorzitter over politieke mores en de toekomst van links

BYLINE: Joost Oranje

SECTION: ZATERDAGS BIJVOEGSEL; Blz. 8-9

LENGTH: 4156 woorden

SAMENVATTING:

"Onze tijd komt nog wel." In het jaar dat hij om gezondheidsredenen opstapte als
fractievoorzitter, lucht Jan Marijnissen zijn hart. "Ik ga echt geen Orakel van
Oss worden."

VOLLEDIGE TEKST:

De voor- en achtertuin van het huis aan de Floraliastraat in Oss zien er keurig
gesnoeid uit. "Man, ik heb vrachten hout weggesleept", grijnst Jan Marijnissen,
voormalig fractievoorzitter, oppositieleider en nog steeds voorzitter van de
Socialistische Partij (SP).

Op 17 juni kondigde hij, volkomen onverwacht, zijn terugtreden aan. Ineens
verdween een van de markantste politici van het afgelopen decennium uit de
schijnwerpers.

Gezondheidsredenen. Hij somt het nog eens op, een bittere ondertoon is
onmiskenbaar: "Een paar keer hernia. Morfine slikken om je een beetje goed te
voelen. Hartproblemen. Gedotterd. En sinds kort, ja, ja: suikerziekte!"

Boze blik in de ogen. Hij vertelt over het cholesterol verlagende medicijn
Crestor, dat hij kreeg voorgeschreven vanwege zijn hartproblemen. Na korte tijd
bleek hij te lijden aan diabetes type-II, suikerziekte: "Komt dus waarschijnlijk
door dat Crestor. En het gaat niet meer over, ik heb dat nu gewoon. Tja, zeiden
ze, vervelend, meneer Marijnissen. Maar er is verder wel mee te leven, hoor. In
wat voor raar land leven we eigenlijk?"

Fractiegenoot en huisarts Henk van Gerven, heeft minister Klink van
Volksgezondheid inmiddels gevraagd na te denken over een schorsing van de
registratie van het medicijn. Marijnissen slikt zichtbaar zijn woede in. Hij wil
eigenlijk niet dat zijn privéproblemen nieuws worden: "Waarom wordt die rotzooi
niet meteen uit de handel genomen?"

Maar goed, niet te klagerig overkomen: "Weet je dat ik hele leuke maanden achter
de rug heb? De tuin dus opgeruimd. De hal. Het plaatsje. Rustig de tijd genomen
om in Zutphen de nieuwe bank te kopen. Heel donkerblauw, bijna zwart, met die
rechte leuningen. Maar het mooiste zijn die bordjes op de deuren."

Schaterend vertelt hij erover. Dat er nu op de deur van de wc en op de deur van
zijn studeerkamer twee bordjes in hetzelfde lettertype zitten geschroefd. De één
met 'toilet'. De ander met 'werkplaats'. "Haha, dat is toch geweldig?"

Terug naar afgelopen juni, enkele dagen na zijn aftreden. Jan Marijnissen zit
achter zijn bureau op het Binnenhof, in de werkkamer die ooit aan PvdA-leider
Joop den Uyl toebehoorde. Hij ziet er slecht uit. Een paar dagen eerder is Agnes
Kant als zijn opvolger gekozen, waarmee het tijdperk-Marijnissen tot het
verleden behoort. Rond zijn werkkamer, normaliter druk met heen en weer lopende
SP-fractiemedewerkers, Kamerleden en journalisten is het nu doodstil. "Tja, da's
even wennen, als ineens niemand je meer ziet staan", grapt hij.

Houden mensen die een stap terug doen niet vaak het best verleden en toekomst
tegen het licht? Is dit niet het moment om eens goed terug te kijken met het op
twee na langs zittende Tweede Kamerlid? Niet over onderwerpen waar hij al zo
vaak over geïnterviewd is, over Mao binnen de SP, of de harde hand van Jan. Maar
een stapje verder. Over de twaalf jaar waarin hij zijn partij van 2 naar 25
zetels bracht. Over de mores in het parlement, het politieke systeem, de
toekomst van links in Nederland.

Marijnissen wil er wel over praten, maar niet nu. Hij is moe. Wil uitrusten,
nadenken, en niet in interviews zijn opvolger voor de voeten lopen. We spreken
af elkaar het komende half jaar enkele keren te spreken en het resultaat eind
van het jaar te publiceren. Eerst is het tijd voor rust.

Eind augustus. Lunch op het Plein in Den Haag. Jan Marijnissen heeft zijn
ribfluwelen pet op en is goed geluimd na een ontspannen vakantie op de Po-vlakte
en in Verona. Hij heeft de iPod ontdekt voor tijdens het wandelen ("Geweldig, ik
wist dat dat ding was uitgevonden, maar had helemaal niet door hoe fijn het is
om te lopen met Beethoven of Mozart op je hoofd"). En hij heeft weer eens goed
kunnen bijpraten met zijn vrouw Mari-Anne. Hij grapt weer: "Dat is dan weer het
voordeel van de situatie, dat je echt weer eens aan het thuisfront toekomt."

Zegt uw vrouw: goed dat hij gestopt is?

"Nee. Dat zegt ze niet."

Hij is even stil. Dan: "Maar dat denkt ze waarschijnlijk wel."

Spijt ervan, achteraf?

"Dat niet. En Mari-Anne heeft me nooit een strobreed in de weg gelegd. Maar
veertig jaar in de frontlinie, dat trekt wel een zware wissel. Je bent geblokt
hè, je bent gefocust op je taak. En je komt er eigenlijk pas achter als je met
je neus op de feiten wordt gedrukt. Toen ik die hernia's kreeg en niets kon. En
aan de morfine moest om het draaglijk te houden. Maar toen brak er ineens een
mooie tijd aan met Mari-Anne. God, man, wat is die morfine geweldig, we hadden
het nog nooit zo leuk samen gehad!"

Dat is natuurlijk niet normaal.

"Nee, lijkt me niet, nee."

En het vertrek dus onvermijdelijk, als de toestand zó uit de hand loopt.

"Mwah, ja, zo zou je het kunnen zeggen."

Heeft ooit een arts gezegd: als u zo doorgaat, bent u er binnen een jaar niet
meer?

"Ehh..., nou ja. Ja. Nou, niet precies in die bewoordingen, maar ik ben wel
gewaarschuwd. Gelukkig gaat het nu een stuk beter. Maar ik voelde me beroerd,
hoor."

Het lijkt wel een verontschuldiging voor uw vertrek.

"Zo moet je het niet opvatten. Maar ik was toch bezig met een project: het groot
maken van de SP, uitmondend in regeringsdeelname, wat uiteindelijk ook gaat
lukken. Maar dus niet onder mijn leiding."

We komen te praten over een van de laatste grote Kamerdebatten die hij deed, in
mei dit jaar, over 'Verantwoordingsdag'. Hij sprak toen over "een fundamenteel
wantrouwen van mensen in de overheid". Over het "wegvallen van vertrouwen" in
het politieke systeem. Was dit niet eigenlijk een soort afscheidsspeech, zonder
dat iemand dat op dat moment door had?

Hij denkt lang na.

Zegt dan zachtjes: "Dat was misschien ook wel zo. Het was een hartekreet. Op het
moment dat vertrouwen van de bevolking weglekt, wordt het heel gevaarlijk. Ik
ben na al die jaren ook gaan nadenken. Wat hebben we daar eigenlijk echt gedaan,
niet alleen als SP, maar als parlement? En die debatten...ach...

U gaat toch niet vertellen dat u de debatten niet leuk vond?

"Nou ja, het was best wel leuk, maar eigenlijk zijn het geen echte debatten. Het
zijn merendeels trucjes. Wat je doet is zeggen: mijn opponent beweerde destijds
dit en dat, maar nu zus en zo. En dan een beetje ad rem en met wat humor. Maar
een wezenlijk debat gáát over iets en vervolgens wordt er ook wat in gang gezet.
Wanneer gebeurt dat nou na een Kamerdebat in Den Haag? Wanneer kijkt de Kamer
serieus in de spiegel van de samenleving?"

Klinkt wat cynisch.

"Het gaat even niet om het SP-standpunt, maar neem nou de marktwerking in de
zorg. Een meerderheid van de Kamer bleek daar voor. Inmiddels zie je de nadelige
gevolgen: in de thuiszorg of bij de ziekenhuizen waar er de eerste tekenen van
voorkruip-zorg zijn, zoals laatst in Haarlem waar linksom of rechtsom mensen
worden voorgetrokken als er meer geld op tafel komt. En dan staan ineens
partijen langs de zijlijn te janken. Terwijl ik dan denk: als je marktwerking
wil, dan moet je differentiatie in je prijzen hebben. Dan is dit dus het gevolg.
Daarvoor hebben we toch al die debatten gehad? Jullie waren er toch voor?"

Standpunten kunnen toch veranderen?

"Daar gaat het niet om. Het gaat erom dat we jaren discussiëren. Dat voor al
deze effecten is gewaarschuwd in het veld. Dat er stápels rapporten over zijn
verschenen. Dat we de Amerikanen kopiëren die de boel allang weer aan het
terugdraaien zijn. Dat Obama inmiddels de solidariteit in het
ziektekostenstelsel heruitvindt. Waarom blijft die Kamer dan ziende blind? Dat
fascineert me."

En frustreert u, zo te horen.

"Ook. Want dáárom lekt dat vertrouwen weg! Omdat die thuiszorgwerker merkt wat
er gebeurt in de praktijk en geen gehoor vindt in Den Haag. Ze zijn hier te
weinig volksvertegenwoordigers. Het woord Kamerlid zou verboden moeten worden.
Volksvertegenwoordigers zijn we!"

Hoe zou het beter kunnen?

"Erop uit! Het kinderwetje van Van Houten kwam er toen parlementariërs zelf in
de fabrieken op bezoek gingen en dachten: ik wil niet dat mijn kind straks ook
het klosje op het weefgetouw zet. Wanneer komt er iets in beweging, zo heeft de
recente historie geleerd? Als coalitiebelangen ondergeschikt worden gemaakt aan
het doel. Wat je er ook van vindt, maar de parlementaire onderzoekscommissies
naar de integratie, onderwijs, de opsporingsmethodes: die hebben in ieder geval
iets in gang gezet. En waarom? Omdat we van tevoren onder die coalitiedwang
wisten uit te komen. Vandaar mijn pleidooi voor meer parlementaire onderzoeken."

Daar zit wel een grens aan.

"Het is wel effectiever dan wat we in Den Haag dagelijks zitten te doen. Ik geef
je op een briefje: als we morgen besluiten om een commissie-armoede in te
stellen, dan zal je zien dat er over een paar jaar minder armen zullen zijn.
Simpelweg omdat zo'n commissie zich dan gaat focussen op cruciale
onderzoeksvragen als: wat is de oorzaak, hoe is het gekomen, hoe moet het beter.
Dan kan ik nog zoveel debatten voeren over armoede, maar pas na zo'n brede
commissie met gezamenlijke conclusies gebeurt er iets omdat die coalitiebelangen
op de achtergrond zijn gesteld."

Hij aarzelt even, maar brengt dan nóg een aspect aan de orde dat volgens hem
bijdraagt aan het gebrek aan vertrouwen tussen burgers en politiek: de politieke
pers. Hij moppert over "het old boys network" op het Binnenhof: "Journalisten
die er al jaren rondlopen en met elkaar een soort eigen wereld in stand houden.
Waar spindoctors en politici gewoon deel van uitmaken. Mij zie je zelden in
perscentrum Nieuwspoort, waar ze met elkaar bepalen wat er nieuws is. Ik heb het
meegemaakt hoor, in de beginjaren, dat het goed ging bij een debat en dat één
van die journalisten op de perstribune ineens zei: die Marijnissen, dat is de
eigenlijke oppositieleider. En dan nam een ander dat over en dan stond het
ineens in nóg een krant en plotseling is het dan een feit. Heel merkwaardig, die
dynamiek."

Gaat het verder dan dynamiek? Vind u ook dat de pers foutief bericht uit Den
Haag?

"Een belangrijk deel wel, ja. Of beter: Ze zijn te meegaand. Te gezagsgetrouw.
Kortebaanwerk. En vooral: zelden na eigen onderzoek. De goeden niet te na
gesproken, maar wanneer wordt er onderzocht wat de effecten zijn van beleid.
Kijk eens naar al die recente discussies, over integratie, de thuiszorg, de
marktwerking. Nemen Haagse journalisten wel eens de tijd om de Handelingen op te
slaan en te ontleden wie wat op welk moment zei en wat daarvan terecht is
gekomen? Kijk, dán draag je echt wat bij aan berichtgeving uit Den Haag in
plaats van weer de hype die wint. Je zou voor de lol eens de krantenkoppen
moeten inventariseren met nieuws dat een week later niets waard bleek te zijn.
Ik denk dat je zou schrikken."

Een regenachtige dag in oktober. In een Indonesisch restaurant wordt saté en
gado-gado geserveerd. We praten over een onderwerp, dat in de gesprekken een
paar keer zal terugkomen: de toekomst van de progressieve beweging. Nu is die
met de PvdA, SP, GroenLinks, delen van de Partij voor de Dieren en een flard
D66, hevig versplinterd. Het lijkt een onweersproken electorale wet: wil een
links kabinet ooit kans hebben, dan zal men zich moeten bundelen. Voor veel
SP'ers is dat vloeken in de kerk. Zij willen niet samenwerken met de PvdA, zij
willen zélf de PvdA worden. 'We vreten ze op, wij zijn de échte linkse
volkspartij', is het credo. Marijnissen begrijpt het sentiment: "Maar het is ook
dom en nooit de officiële SP-lijn geweest, hoewel anderen ons dat wel hebben
toegedicht. Ik ben ervan overtuigd dat je in een moeras terecht komt als je
zoiets als strategisch doel formuleert."

Toch zit bij de PvdA een belangrijk deel van de potentiële SP-stemmers.

"Maar er is meer dan dat. Ideologisch staan we dicht bij elkaar, of laat ik het
beter zeggen: zouden we dicht bij elkaar horen te staan. Onze gezamenlijke roots
zijn hetzelfde: alternatief bieden voor 'gewone' mensen in het kapitalistische
systeem. De PvdA was de partij voor de arbeider, wij hebben met horten en stoten
een brede beweging geprobeerd te maken die de verbinding vormt met de gewone
man, een partij voor lasser en leraar, voor advocaat en arbeider. Daarin zijn
wij wat naïef geweest, wat puberaal ook. Maar we hebben wel eigen waardes en
tradities opgebouwd die de SP maakt tot wat ze nu is, consistent aan de
kernwaarden waar ze uit ontstond. Terwijl de PvdA de afgelopen decennia dat
soort elementaire waarden juist heeft verkwanseld."

U noemt het verkwanselen, maar je kan het ook zien als noodzakelijk compromissen
sluiten om mee te doen aan de macht. Het is makkelijker idealen te koesteren als
je alleen blijft staan.

"Regeren doet altijd pijn omdat je compromissen moet sluiten. Maar daarom is het
niet fout gelopen bij de PvdA. Dat kwam niet omdat ze in de regering zaten of
vanwege een crisis tussen ministers en fractie, dat kwam omdat ze hun ideologie
verloochenden, te beginnen op lokaal niveau. Den Uyl heeft verzuimd zijn
opvolging goed te regelen, waardoor er door de beruchte 'kroonprinsenstrijd'
jarenlang een vacuüm ontstond en yupperige PvdA-bestuurders hun kans roken. Die
stonden in de steden niet meer voor de mensen waar ze voor zijn. Ze kozen in
Rotterdam voor de Kop van Zuid en niet voor Spangen, in Arnhem voor het
Rijnoeverproject en niet voor Sint Marten."

Wat niet per definitie hoeft te betekenen dat de ideologie weg zou zijn.

"Nee, maar dat was wel de praktijk. Het is interessant te zien hoe het kwam dat
de PvdA de grip op de achterban kwijt raakte. Toenmalig voorzitter Felix
Rottenberg zei: we moeten in het kabinet, we zijn te gratuit bezig, we worden
intellectueel lui in de oppositie. Ze wilden per se regeren en lieten zich
meeslepen met plannen waar ze ideologisch helemaal niet achter konden staan.
Over marktwerking, privatisering, de liberalisering van de kapitaalmarkt, geen
prioriteit meer geven aan de onderkant van de samenleving. Om er nu achter te
komen dat het de verkeerde weg was. En nu zijn ze hun mensen kwijt én hun
ideeën. En die hang naar het pluche maakt het alleen maar erger, ze blijven
wegdrijven van principes om maar te kunnen blijven regeren. De JSF: stoer doen,
maar ik voorspel je: dat ding komt er. Het Irak-onderzoek: een grote mond, maar
ze zijn gekneveld.

Wim Kok over de topinkomens? Waarom kiest hij voor commissariaten en keurde hij
miljoenenbonussen goed?

Hun geforceerd afstand nemen van de mensen in de wijken gecombineerd met die
machtsgeilheid heeft ze de das omgedaan."

Het kan ook juist moedig zijn om voor de macht te kiezen.

"Maar nooit zonder je grenzen uit het oog te verliezen. Om dat te voorkomen gaat
het om twee dingen. Eén: blijf in contact met je kiezers, doe onderzoek en zorg
dat je analyses up to date blijven. Wij waren de eersten die wezen op de nadelen
van de komst van te veel Oost-Europese arbeiders. Daarom waren wij volgens de
PvdA 'gevaarlijk nationalistisch'. Ook met betrekking tot ons Europa-standpunt
vond men dat. Ze zijn in allebei de kwesties in ónze richting opgeschoven.
Waarschijnlijk niet omdat ze het vinden, maar omdat het nu tactisch beter
uitkomt. Zonder onderzoek, analyse en ideologie ben je als de kikker in de put
die denkt dat het uitspansel net zo groot is als het stukje hemel dat ie ziet.
Het tweede wat cruciaal is: zorg ervoor dat de houding van je kader niet
verandert, dat bestuurders of gekozenen niet gaan marchanderen met hun status."

Wat als ooit Agnes Kant of, wie weet, Jan Marijnissen, de dienstauto met
chauffeur krijgt en een kamerbewaarder en voorlichters en speechwriters?

Dan zullen we het daar af en toe moeilijk mee hebben. Dat zien we nu lokaal aan
sommige van onze wethouders. Dat ze moeite hebben met het subjectieve
belevingsniveau van de mensen door wie ze gekozen zijn. Dat ze in kringen komen
die daar anders over denken, die ze meenemen naar de macht, waar soms besluiten
uit komen die men niet vindt passen bij de SP."

En zo zijn we weer terug bij het begin: macht corrumpeert en dat zal de SP, net
als de PvdA, óók pijn gaan doen.

"Zeker. Uiteindelijk kom je toch in een biotoop terecht waar je ook weer niet té
hard voor de mensen uit kan lopen die je vertegenwoordigt. En compromissen
moeten in Nederland nou eenmaal gesloten worden. Dat gaat gedonder geven, óók
bij ons. So what?"

Dan zal ook de SP geconfronteerd worden met de problemen die u over de PvdA
beschreef. Ook de SP zal zijn eigen JSF- of Irak-dossier kennen.

"Ja, maar wij kennen onze grenzen. Bij ons is het individu dienstbaar aan het
doel. Wij zijn geen uitzendbureau voor ambtsdragers. En ik ben er bijvoorbeeld
trots op dat wij ideologisch in staat zijn geweest om niet met Tony Blair mee te
doen in die modieuze discussie over de Derde Weg, waar niets van terecht is
gekomen. Wij moeten onze eigen dingen blijven doen. Als wij ooit geïsoleerd
raken van onze achterban, worden we ook een PvdA."

Hoe voorkom je dat je door die kritische grens van compromissen heen zakt?

"Eerlijk blijven uitleggen. En elkaar scherp houden. Met de SP in de regering
zullen we trouw zijn aan het regeerakkoord, men kan van ons op aan, check het
maar in de gemeenten waar we meebesturen. Maar het zal af en toe flink botsen
met de fractie. Nou, prima. We moeten nóóit, nóóit de ideologische strijd
schuwen. Ook niet als dat leidt tot electoraal verlies. Dat is dan maar zo.
Daarom moet de politiek leider van de SP ook nooit in het kabinet zitten. We
moeten, binnen die grenzen, consistent blijven. Dat is het geheim van de SP en
de makke van de PvdA."

Enkele weken later. De kredietcrisis is losgebarsten, Wouter Bos glorieert.
Marijnissen stuurt een e-mail, met het transcript van zijn bijdrage aan een
debat in de tijd van de Azië-crisis in 1997: "Voorzitter! De euforie over het
financiële marktmechanisme dat rozengeur en maneschijn beloofde verstomt."

Een paar dagen later, tijdens de volgende afspraak: "Ik wil geen victorie
kraaien hoor, maar dit is wel schokkend. Ook omdat het maar weer eens laat zien
hoe ziende blind en horende doof politici kunnen zijn."

De PvdA stijgt weer in de peilingen.

"Ik geloof dat de mensen als het erom gaat door dit soort dingen heen prikken.
Zo'n Wouter Bos die even makkelijk bij Shell werkt - stropdas aan -
oppositieleider wordt - stropdas af -, dan weer staatssecretaris - stropdas aan
- en dan weer op een zeepkistje de sociaal-democratisch leider uithangen -
stropdas af -, vervolgens vice-premier wordt, - stropdas weer aan - , onderwijl
wezenlijke verkiezingsbeloftes zoals het Irak-onderzoek brekend, het is toch
vreselijk allemaal? Hij zit nu op de goede plek hoor, op Financiën en die
kredietcrisis doet hij goed, maar dat had iedere minister van Financiën goed
gedaan. Allemaal heel bewonderenswaardig, die media optredens en z'n mooie
statements, maar enig ideologisch leiderschap heb ik niet gezien, laat staan
zelfreflectie van het beleid waar hij en zijn PvdA verantwoordelijk voor zijn
geweest. Obama, let wel: niet eens een socialist, is heel expliciet over de
tweedeling, over Wall Street en Main Street. Nou, dat heb ik Bos nog niet horen
zeggen, die redt banken. Prachtig. Maar wat vindt hij nou écht? Uiteindelijk
prikken de mensen door die leegheid."

Nou maakt u er toch weer een strijd met de PvdA van.

"Ik heb geen behoefte om tegen de PvdA aan te trappen. Ik heb bewondering voor
veel PvdA'ers vanwege hun denkkracht of bestuurlijk vermogen, mensen als Arie
van der Zwan, Jos de Beus of Job Cohen. En ik wil me niet opsluiten in m'n eigen
gelijk, ik leer er juist van hoe de PvdA in de problemen is gekomen. Ik vind
zelfs: voor verwezenlijking van die gezamenlijke roots is het het beste om te
blijven samenwerken, om gezamenlijk te blijven denken."

...Waarbij de SP water in de wijn moet doen.

"Dat ontken ik toch niet? We hebben trouwens contacten met de PvdA, meer dan
ooit. We zijn on speaking terms en dat is in historisch perspectief al een hele
vooruitgang, want Ad Melkert verbood het zijn fractieleden nog om SP-moties te
ondersteunen. Wij zijn heus bereid toe te geven, maar niet ongeclausuleerd. Qua
ideologie zullen we er altijd voor moeten zorgen dat we grond onder onze voeten
houden. Maar de kern blijft: zijn zij bereid te erkennen dat de resultaten van
hun beleid desastreus zijn geweest ten opzichte van datgene waar ze altijd voor
stonden?"

Waar moet het toe leiden?

"Ik ben nog steeds voor een gezamenlijk 25-puntenplan. Zodat je de kiezer kan
laten zien: dit willen we doen, hier staan we voor als linkse beweging. Dan
schep je duidelijkheid. Echt waar: dat wordt de voorbode voor een progressief
kabinet. En de enige mogelijkheid."

Eerder deze maand, zijn werkkamer in Den Haag. Hij haalt koffie uit de automaat
op de gang. Wachtend op de vollopende bekertjes loopt een middelbare schoolklas
langs, op excursie in de Tweede Kamer. Vier meisjes springen bewonderend op hem
af: "Meneer Marijnissen!" Een Marokkaans meisje met hoofddoek en haar arm in een
mitella zegt: "U bent mijn held."

Marijnissen lacht het meisje na: "Doe je wel voorzichtig met je arm?"

Sinds die eerste keer, vlak na zijn aftreden, is er veel gebeurd. De
kredietcrisis, de eerste Algemene Beschouwingen als toeschouwer ("Ik moest
mezelf af en toe vastzetten in mijn stoel om niet naar de interruptiemicrofoon
te lopen"), de verkiezing van Barack Obama als Amerikaans president. Afstand
nemen, concludeert Marijnissen, betekent automatisch ruimte scheppen voor
beschouwing:"Je wordt er zelf ook minder hyperig van."

Hij vertelt dat hij voor alle fractieleden van de SP het boek van de Aziatische
denker Mahbubani over de kantelende wereldverhoudingen kocht en in hun
postvakjes heeft gelegd. Ook in Den Haag, zo zegt hij, moeten we misschien wat
minder denken dat we het centrum van de wereld zijn, dat hier alles gebeurt,
"dat Rome forever-idee". En historisch besef, benadrukt hij: "Laten we daar toch
in godsnaam beter aan werken. Neem nou die verkiezing van Obama. Prachtig
natuurlijk, zo'n eerste zwarte president, maar ik erger me aan die overdreven
reacties in de politiek en de pers over het 'vrijvechten van Amerika'. Zijn we
vergeten dat de Franse Revolutie is geïnspireerd op de Amerikaanse Declaration
of Indepedence?"

Wat vond u van de acceptatiespeech van Obama?

"Geweldig. Jahaa, dan gaat het wel weer kriebelen."

De SP staat nu op verlies in de peilingen. Is het, terugkijkend op de Haagse
jaren, niet frustrerend dat u nooit het kabinet heeft gehaald?

"Op strategische momenten moet je rationeel zijn. Ik weet nog goed dat in 1978
de toenmalige CDA-fractievoorzitter in Oss Nol Auwens na een grote overwinning
van de SP tegen mij zei: Jan, je moet wethouder worden. Ik heb dat toen niet
gedaan en stuitte best wel op onbegrip in de eigen partij. Maar je kan wel alles
in de waagschaal stellen, het project van de SP duurt langer. Uiteindelijk
werden we in Oss de grootste, zitten we nu jaren in het college en hebben we
goede dingen bereikt."

Maar toch: bent u niet bang dat het momentum om mee te doen aan regeermacht
voorbij is voor de SP?

"Bij de laatste kabinetsformatie was er echt niets voor ons te halen. Het CDA
wilde ons niet, de PvdA ook niet. Toen het erop aankwam had Bos tegen het CDA
moeten zeggen: wij doen alleen mee als de SP meegaat. Dat deed-ie niet. Maar wij
zijn sterk. Ons soortelijk gewicht, onze ideologie, onze organisatie is prima.
De SP is altijd onderschat geweest, door de andere partijen, door de pers. Onze
tijd komt nog wel."

Met welke rol voor Jan Marijnissen?

"Dienstbaar. Ik vind dat de transitie heel goed is gegaan. Geen gedoe, geen
ruzie. Agnes Kant groeit in haar rol."

Bij de Algemene Beschouwingen gingen bijna alle partijen in debat met Wilders,
maar Kant niet. Terwijl u vorig jaar Wilders juist scherp aanviel.

"Agnes is in charge en verantwoordelijk voor haar eigen rol. Zij is niet wie ik
ben. Soms doet ze dingen die ik niet goed vind en dan praten we erover, heel
discreet. Maar maak je geen zorgen over haar toewijding aan de SP en haar
idealen. Die zijn enorm."

Uw leidende rol is definitief voorbij?

"Wat ik zei: ik ben dienstbaar. Maar zij leidt ons verder. Ik ga echt geen
Orakel van Oss worden."

Het heeft iets tragisch. De man die van nul af aan begon, haalt net niet de
eindstreep: de regering. Macht. Echte invloed.

Hij wacht lang met antwoorden. Zegt dan gedecideerd: "Ik had het ook graag
anders gezien."

Hoezo?

"Nou ja, ik had veel van de SP-ideeën graag willen omzetten in beleid.
Natuurlijk had ik in de regering willen zitten."

Ineens feller: "Ik hoefde natuurlijk ook helemaal niet weg! Waarom moest ik
eigenlijk weg? We hadden enorm gewonnen, ik had alle rankings van vertrouwen,
dit was hét moment!"

Hij zakt terug in zijn stoel: "Maar ja, als je morfine moest slikken om je goed
te voelen..."

Dan is dit maar het verstandigste.

"Natuurlijk. En ik ben er ook klaar mee, hoor. Maar ik had het zó graag gewild.
Ik zei laatst nog tegen Mari-Anne: ik ben eigenlijk tien jaar te oud."

Of het project van de SP duurt gewoon te lang.

"Dat zou ook kunnen."

Ineens staat hij op: "Kom, we gaan nog een kopje koffie uit de automaat halen.
We kappen ermee."

LOAD-DATE: December 19, 2008

LANGUAGE: DUTCH; NEDERLANDS

NOTES: 'We zijn on speaking terms met de PvdA en dat is in historisch
perspectief een vooruitgang'; 'Journalisten houden met elkaar een eigen soort
wereld in stand'; 'De SP is altijd onderschat geweest, door de andere partijen,
door de pers'; Jan Marijnissen (1952); Geboren in Oss; Aan het werk als
fabrieksarbeider in een ijsfabriek; later ook worstmaker en -ophanger bij
Zwanenberg te Oss; van 1974 tot 1985 lasser in de metaal-industrie; van 1976 tot
1993 lid van de gemeenteraad in Oss; van 28 april 1987 tot 1989 lid Provinciale
Staten van Noord-Brabant; sinds mei 1994 lid van de Tweede Kamer voor de
Socialistische Partij, tot 20 juni 2008 fractievoorzitter; was zes keer
lijsttrekker voor de SP; onder zijn leiding groeide de SP van 2 (1994) naar 25
zetels (2006); partijvoorzitter van de SP sinds 1988; schreef negen (politieke)
boeken; woont in Oss, getrouwd en één dochter

GRAPHIC: 2012Zmarijn, 'Ons soortelijk gewicht, onze ideologie, onze organisatie
is prima.', Foto Vincent Mentzel
2012Zmarij2, 'Ik heb geen behoefte om tegen de PvdA aan te trappen', Foto
Vincent Mentzel

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                               7 of 147 DOCUMENTS



                                NRC Handelsblad

                               December 20, 2008

Swaffelende loktiener;
Jaartaal - de nieuwe woorden van 2008

BYLINE: Tekst Ewoud Sanders; Illustraties Olivia Ettema

SECTION: ZATERDAGS BIJVOEGSEL; Blz. Z10

LENGTH: 3159 woorden

SAMENVATTING:

Rokend voor kroegen wordt er volop gesmirt. Het nahuwelijk kan goed of slecht
zijn. En kijk uit voor clickjacking. De taalaanwinsten van 2008.

VOLLEDIGE TEKST:

Aboutalisme

Je kunt als overheid de regie te veel of te weinig in handen nemen. Voor een
gebrek aan sturing uit Den Haag bestaat sinds begin 2008 een nieuw woord:
aboutalisme, naar Ahmed Aboutaleb, nu nog staatssecretaris van Sociale Zaken en
Werkgelegenheid, maar binnenkort burgemeester van Rotterdam. Critici van
Aboutaleb vinden dat hij te veel verantwoordelijkheden afschuift op de
gemeenten. Op 15 maart verklaarde Aboutaleb in Het Parool, als reactie op het
woord aboutalisme: "Dat kun je als een belediging ervaren, maar ook als een
geuzennaam. Als staatssecretaris slecht ik barrières waar ik als wethouder in
Amsterdam nog tegenaan liep. Ik ben voor de gemeenten een vooruitgeschoven post
in het kabinet." Ervaring leert dat woorden die teruggaan op de naam van een
politicus doorgaans een kort leven beschoren is.

Accidentisme

Schilder uit het hoofd een portret en zoek er vervolgens een persoon bij die
daar bij toeval op lijkt. In 2008 haalde de bekende Vlaamse cartoonist en
kunstenaar Kamagurka het nieuws met deze "nieuwe kunstvorm", door hem
accidentisme gedoopt. Een vorm van omgekeerd accidentisme (niet van kunst naar
'echt', maar van 'echt' naar kunst): je ziet iemand op de buis - een politicus,
een wetenschapper - en denkt, ha, een typetje van Van Kooten en De Bie.

Bankendomino

2008 was bovenal het jaar van de omvallende banken. Waarom spreken wij van
omvallende banken? Omdat het té schokkend is om te zeggen dat een bank failliet
is gegaan, want dat past niet in ons wereldbeeld. Omvallen is hier dus als
eufemisme gebruikt. De ene bank na de andere leek om te vallen in 2008,
inclusief giganten als Fortis, vandaar dat men op een gegeven moment schertsend
sprak van een bankendomino (vanzelfsprekend naar reeksen omvallende
dominosteentjes). De kredietcrisis was in 2008 een grote leverancier van nieuwe
woorden en uitdrukkingen: recessievrees, recessieverzekering, risicobank,
bankendans, beurzenbloedbad, inktzwarte maandag (als overtreffende trap van
zwarte maandag) enzovoorts. In Engeland werd credit crunch uitgeroepen tot woord
van het jaar 2008. Dat mag toch wel representatiever heten dan swaffelen (zie
aldaar).

Brulshirt

Het was een gouden greep van winkelketen Blokker: een oranje T-shirt met de kop
van een Hollandse leeuw (het rood-wit-blauw op de wangen), die was gedrukt op
een losse voorflap. Tilde je die flap op, dan keek je in de wijd opengesperde
brulbek van de leeuw: tong wijd uitgestoken bij blinkend gepoetste tanden. De
shirts verschenen ter gelegenheid van het Europees kampioenschap voetbal, samen
met de Trom-Pet (een pet waar je op kon trommelen). Symbolische betekenis van
het brulshirt: Nederlandse voetballers, en hun fans, laten zo nodig hun tanden
zien. Fijn ook voor in een wave: allemaal tegelijk de flap omhoog. Toch lag
Nederland er eerder uit dan menigeen - inclusief Blokker - had verwacht.

Clickjacking

"Beveiligers laten weinig los over de werking van clickjacking", meldde de
Automatisering Gids in oktober, "waarbij hackers gebruik kunnen maken van een
fundamenteel probleem dat in vrijwel alle browsers is te vinden". Bij
clickjacking wordt een kwaadaardige webpagina onder een legitieme webpagina
geschoven. Als de gebruiker, die dit niet kan zien, op bepaalde plekken klikt,
klikt hij meteen op knoppen van de malicieuze webpagina, die allerhande
criminele acties tot gevolg kunnen hebben. Gevormd naar het voorbeeld van
hijacking, een woord dat aan het eind van de 19de eeuw in het Engels ontstond,
voor 'overvallen' ("Hold 'm up high, Jack").

Cloud computing

"Cloud computing", schreef InfoWorld in mei 2008, "is de nieuwe trend op
internetgebied". Het idee is dat je niet langer software op je eigen pc hoeft te
installeren, maar gebruikmaakt van centraal aangeboden en onderhouden
programma's op internet. Een Engelse bijnaam voor internet is The Cloud,
vandaar.

Dreig-dvd

België stond in november even op z'n achterste benen, want bij de Vlaamse
omroepen VRT en VTM was een dreig-dvd binnengekomen. De dvd was dagenlang bij de
post blijven liggen, maar uiteindelijk toch door iemand bekeken en op waarde
geschat. De drie gemaskerde en gewapende mannen zongen niet zomaar een vrolijk
deuntje in een wonderlijke outfit, nee, ze rapten en zongen over terroristische
aanslagen die België zouden treffen. Vroeger had je de dreigbrief, maar ook
terroristen gaan met hun tijd mee, vandaar de dreig-dvd. Een serieuze dreigbrief
werd onderzocht door de politie; de dreig-dvd werd onmiddellijk doorgestuurd aan
het Belgische Crisiscentrum en aan de Nationaal Coördinator
Terrorismebestrijding.

Drugsplukker

De Grote Van Dale kent al zestien samenstellingen met -plukker, van
aardbeienplukker tot werkplukker ('iemand die touwwerk uitpluist'). Nieuw is
drugsplukker, een woord dat in juni 2008 debuteerde, in Het Parool: "De
Amsterdamse politie sluit niet uit dat de dode duiker die gistermorgen in het
water in het Westelijk Havengebied werd gevonden, een zogeheten drugsplukker
was." Een drugsplukker is een duiker die drugs ophaalt die aan de buitenkant van
een schip het land zijn binnengesmokkeld. Volgens de Amsterdamse krant is
drugsplukken een bekend fenomeen. Dat mag zo zijn, het woord drugsplukker was
niet eerder aangetroffen.

Ecotainment

We zullen het steeds vaker op de buis gaan zien, voorspellen deskundigen:
ecotainment, ecologisch verantwoord entertainment. Zoals: kookprogramma's waarin
alleen maaltijden worden bereid met biologische en ecovriendelijke ingrediënten.
En programma's waarbij de kijker wordt uitgelegd hoe je zo milieuvriendelijk
mogelijk kunt wonen en werken. In de Verenigde Staten bestaat al een zender -
Planet Green - die zich geheel heeft toegelegd op ecotainment, en sommige grote
Amerikaanse zenders hadden dit jaar een Green Week - een themaweek over het
milieu. Na-apen heeft een lange traditie in televisieland, dus het wachten is nu
op een Groene Week op de Nederlandse zenders.

Gastroseksueel

"Het aantal mannen dat via hun kookkunsten vrouwen probeert te verleiden", wist
De Telegraaf in juli te melden, "is in opkomst. De nieuwe generatie wordt
gastroseksueel genoemd. Deze mannen beschouwen koken niet als een hobby of als
verplichting, maar als prestigemiddel om indruk te maken op vrouwen, vrienden en
familie." Gastroseksueel kwam in de toptien van nieuwe woorden van 2008 terecht,
maar is in feite een flauwekulwoord. Liefde gaat al eeuwen door de maag, mannen
proberen al eeuwen met van alles en nog wat, ook met lekkere maaltijden, indruk
te maken op vrouwen, en uit niks blijkt dat het hier om een nieuwe trend gaat,
laat staan om een 'nieuwe generatie'. Snel vergeten, dit woord.

Hufterindex

De politie Brabant-Noord, zo lazen we in mei in de krant, gaat de grootste
verkeershufters uit de regio stalken. Verkeershufters, zo lichtte een krant toe,
zijn automobilisten die over busbanen rijden, rood licht negeren, trottoirs
meepakken, over woonerven scheuren, bumperkleven, veel te hard rijden, afsnijden
of een auto besturen tijdens rijontzegging. Je zou zeggen: zet dergelijke
hufters in het gevang of geef ze torenhoge boetes, maar in plaats daarvan
besloot de politie - bij wijze van proef - de tien asociaalste
verkeersovertreders maandenlang hinderlijk te volgen (een tamelijk nieuwe
woordcombinatie, hinderlijk volgen; zie ook verstoren). Deze tien
verkeersovertreders waren geselecteerd op basis van een zogenoemde hufterindex,
een lijst waarop te zien was wie in een jaar tijd de meeste boetes had gekregen.
Gemiddeld hadden zij 25 boetes op hun naam staan, de meeste onbetaald.

In deze tijd van verruwing is hufter een productief woord geworden. Maakte je
vroeger een onderscheid tussen een hufter en een boerenhufter, nu spreekt men
van scooterhufters, brommerhufters, de verhuftering van de maatschappij en - van
de weeromstuit - de onthuftering van Nederland. De hufterindex is een hulpmiddel
voor deze onthuftering.

Jan de loodgieter

De man in de straat, ook wel de Gewone Man genoemd, staat van oudsher bekend
onder vele namen. Te denken valt aan Jan Modaal, Jan-met-de-pet, Jan Splinter,
Jan Boezeroen, Jan Rap en Jan Lul (de tweelingbroer van
Jan-met-de-korte-achternaam). In 2008 kwam er een nieuwe Jan bij, met dank aan
de Amerikaanse presidentsverkiezingen. Tijdens een debat voerde de Republikeinse
presidentskandidaat McCain een loodgieter uit Ohio, die kort daarvoor kandidaat
Obama tijdens diens campagne een vraag had gesteld, op als het toonbeeld van de
Gewone Amerikaan, die zonder twijfel zou gaan lijden onder Obama's
belastingherzieningen. In totaal noemde McCain 'Joe the Plumber' 26 keer,
waarmee deze loodgieter, die in werkelijkheid Samuel Joseph Wurzelbacher heet,
op slag beroemd werd. Joe werd wereldnieuws en Joe the Plumber, Jan de
Loodgieter, een nieuwe soortnaam.

Loktiener

Het is waarschijnlijk begonnen met de lokeend, een woord dat al in 1864 te
vinden is in de eerste editie van wat nu de Grote Van Dale heet. In de tweede
helft van de 20ste eeuw volgden samenstellingen als lokfiets, lokauto en
lokvrachtwagen, hulpmiddelen om dieven te betrappen of te kunnen opsporen
(dankzij verstopte zendapparatuur). De loktiener, nieuwste loot aan deze stam,
verscheen in april van dit jaar op het toneel. De PvdA stelde voor om loktieners
in te zetten om slijters en supermarkten te kunnen betrappen op de verkoop van
alcohol aan minderjarigen. Enkele krantenkoppen: 'Loktiener test slijter'
(Telegraaf), 'Loktiener is een goed idee om alcoholmisbruik aan te pakken' (De
Gelderlander) en 'Loktiener is slecht idee' (de Volkskrant). Ook het kabinet
vond het een slecht idee en keurde het voorstel af. Eerdere menselijke
lokeenden: de lokoma (uit 1993) en de lokhomo (2007). Eveneens nieuw in 2008: de
lokpatiënt, ingezet om misbruik bij de verkoop van medicijnen via internet op te
sporen, en de lokloverboy, die goedgelovige tienermeisjes moet waarschuwen.

Nahuwelijk

"Het nahuwelijk. Ik hoorde het begrip voor het eerst uit de mond van de vorig
jaar overleden schrijver Boeli van Leeuwen." Zo begint de interviewbundel Het
nahuwelijk uit 2008 van journaliste en programmamaakster Djoeke Veeninga. Met
het nahuwelijk wordt de relatie bedoeld tussen twee mensen die gescheiden zijn.
Net als het huwelijk kan het nahuwelijk goed en slecht zijn. In het boek wordt
dit nieuwe woord, dat kennelijk Antilliaanse wortels heeft (althans: Boeli van
Leeuwen kwam van Curaçao,), ook bijvoeglijk gebruikt. We lezen onder meer over
"het nahuwelijkse contact", "het nahuwelijkse leven" en de "nahuwelijkse staat".
Een lange thema-uitzending van de VPRO getiteld 'Het nahuwelijk' zorgde voor een
grotere bekendheid van dit bruikbare woord.

Obamania

Hij noemde zichzelf "a skinny kid with a funny name". En ja, zo op het eerste
gezicht was hij inderdaad een onwaarschijnlijke kandidaat voor het Witte Huis.
Maar de Verenigde Staten raakten in de ban van Barack Hussein Obama II, en
Europa volgde al spoedig. Sterker nog: in Berlijn en Parijs gingen
honderdduizenden mensen de straat op om Obama te horen spreken, terwijl de race
naar het Witte Huis toen nog lang niet gelopen was (Bush zou misschien wel
zoveel tegenstanders op de been kunnen krijgen, maar zeker geen fans). "Sinds
Iowa begint de Obamania ook ons land in z'n greep te krijgen", meldde het
Algemeen Dagblad al in januari 2008, en toen moest de echte Obamagekte nog
uitbreken. Met ruim een half miljoen vindplaatsen op internet behoort Obamania
tot de succesvolste nieuwe woorden van 2008.

Ondertutteling

Vlaamse televisieseries worden in Nederland ondertiteld. En Nederlandse series
worden in Vlaanderen geregeld ondertiteld. Terwijl in Vlaanderen en Nederland
toch dezelfde taal wordt gesproken, namelijk het Nederlands. Iemand die zich
hier kwaad over maakt is Dorian van der Brempt, directeur van het
Vlaams-Nederlands Huis de Buren in Brussel. Hij spreekt in dit verband niet van
ondertitelen maar van ondertuttelen en ondertutteling. Taalbetutteling dus. Het
komt allemaal, vindt Van der Brempt, doordat we geen moeite meer willen doen om
elkaar te begrijpen. Waarvan akte.

Opvoedpoli

Primeur voor Amsterdam: de eerste particuliere Opvoedpoli. Steeds meer mensen
hebben problemen met de opvoeding van hun kinderen, en daar wil deze poli iets
aan doen. De poli is 24 uur per dag, zeven dagen per week bereikbaar -
opvoedproblemen kunnen zich ook 's nachts voordoen - en kinderen kunnen er ook
zelf aankloppen. Aan de Opvoedpoli zijn maatschappelijk werkers, pedagogen,
orthopedagogen, psychologen en medisch specialisten verbonden.

Smirten

De eerste keer dat we over smirten lazen was in 2005. In Ierland was het
rookverbod in werking getreden en dit leidde tot nieuw sociaal gedrag, zo meldde
de Volkskrant indertijd: "Het rookverbod in pubs heeft in Ierland zelfs een
nieuw woord opgeleverd: smirten - een combinatie van smoken en flirten." Daarna
bleef het jaren stil rond dit woord, maar nadat het rookverbod eindelijk ook in
Nederland van kracht werd - als laatste land in West-Europa - was er aanleiding
om het ook hier te gaan gebruiken. De kroeg is altijd al een plaats geweest om
te flirten, maar afdakje en rookzuil zorgden voor een nieuwe romantische
ambiance, nieuwe ontmoetingen en een heel arsenaal nieuwe openingszinnen ("Hi.
Fijne asbaktegels hebben ze hier, vind je ook niet?").

Swaffelen

Door zestienduizend Nederlanders via internet verkozen tot woord van het jaar
2008. Swaffelen betekent 'met het mannelijk lid tegen iets of iemand aantikken'.
Jongeren gebruiken het vooral voor 'met een pik tegen het gezicht van een meisje
aantikken'. Dat kan alleen in Nederland, dat juist dít curieuze begrip (is dat
een wijdverbreid gebruik, met je pik tegen iemands gezicht aantikken?) tot woord
van het jaar wordt gekozen. De verkiezing van swaffelen haalde het Journaal,
maar over de seksuele betekenis deed de presentator een beetje vaag. Wel werd
een fragment van een filmpje vertoond, in z'n geheel te zien op YouTube, waar we
een Nederlandse scholier zien die met zijn lid tegen de Taj Mahal tikt, een
delicaat gedecoreerd praalgraf in India dat tot de mooiste gebouwen ter wereld
behoort. De jongeman, die met een schoolreis mee was, werd ervoor van school
gestuurd. Het woord swaffelen is duidelijk gehypet door bepaalde internetsites
en televisieprogramma's, en maakt weinig kans op een lang leven. In het Vlaams
is een historische voorganger aangetroffen, zwaffelen, dat 'heen en weer
bewegen' betekent, en de Limburgers gebruikten swaffelen voor een bepaalde
heupdans, maar dat dansje zal nu wel een nieuwe naam krijgen.

Verstoren

Kop in Het Parool in november: 'Cohen mag pedo na straf verstoren'. Wat betekent
verstoren hier? Iets anders dan gewoonlijk. We hebben het hier over een
dwangmiddel dat tot voor kort alleen op aspirant-verdachten van terreuraanslagen
werd toegepast. Bij verstoren - voluit persoongericht verstoren genoemd - post
de politie bij een woning van de verstoorde: de bewoner wordt regelmatig
aangesproken en opgebeld. Instanties, buren en werkrelaties worden gewaarschuwd.
De buurt krijgt voorlichting over het doen van aangifte. Kortom, iemand wordt
het leven onmogelijk gemaakt - je mag hier spreken van een ernstige vorm van
verstoring. Over de vraag of je persoongericht verstoren inderdaad mag toepassen
op een vrijgelaten zedendelinquent, zoals nu is gebeurd, wordt nog
gediscussieerd.

Voluntoerisme

Vooral onder bemidddelde hoogopgeleiden begint het steeds populairder te worden:
voluntoerisme. Je vliegt als vrijwilliger (volunteer) naar een ver buitenland,
waar je bijvoorbeeld twee weken lang hard werkt aan een school of weeshuis. Je
betaalt alles zelf: de reis, het verblijf aldaar, plus een bijdrage in de
bouwkosten. Niet langer geld overmaken naar een goed doel, nee, ter plekke de
handen uit de mouwen steken. Wie het helemaal goed wil doen vliegt groen - die
laat dus een paar bomen planten om de CO2-uitstoot van de vlucht te compenseren.

Vrijdenkersruimte

Initiatief van de VVD: een vrijdenkersruimte waar kunstenaars, columnisten en
cartoonisten die met censuur te maken hebben gekregen, hun werk alsnog tentoon
kunnen stellen. Vrijdenkersruimte klinkt indrukwekkender dan het is: het gaat om
een deel van de ruimte die de liberalen in de Tweede Kamer tot hun beschikking
hebben. De VVD wilde eigenlijk dat de Tweede Kamer een ruimte ter beschikking
zou stellen, maar toen de volksvertegenwoordiging het liet afweten, maakten zij
zelf een stuk van een kamer vrij. "Het is zeer bedenkelijk hoe het kabinet de
laatste maanden knabbelt aan de vrijheid van meningsuiting", verklaarde
fractieleider Mark Rutte bij de opening van de vrijdenkersruimte. Directe
aanleiding was de arrestatie van cartoonist Gregorius Nekschot, die in mei 2008
door tien agenten van huis werd gehaald vanwege een cartoon die hij in 2005 -
drie jaar eerder dus - had gemaakt.

Waardencatalogus

Het kabinet maakte het in november 2008 bekend, bij monde van minister Guusje
ter Horst. "Wij werken aan een waardencatalogus waarin staat wat goed
burgerschap is. Veel mensen zijn zich zeer bewust van hun rechten, maar veel
minder van hun plichten. Die balans gaan we herstellen als kabinet", aldus Ter
Horst. De waardencatalogus (ook waardenregister genoemd) gaat deel uitmaken van
het Handvest Verantwoordelijk Burgerschap (HWV) - begrippen die we volgend jaar
vaker zullen tegenkomen. Echt nieuw is het idee overigens niet. In 1951 schonk
de Vereniging van Nederlandse Gemeenten aan alle Nederlandse onderdanen die
mochten stemmen het boekje Burgerschap en burgerzin. Inhoud: de rechten en
plichten van burgers.

Wiiën

De Wii is een populaire spelcomputer van Nintendo. Hoe noem je het als je op dit
ding gaat spelen? Wiiën, aldus het Genootschap Onze Taal, dat een advies wijdde
aan de vervoeging van dit nieuwe werkwoord: ik wii, ik wiide, jij hebt gewiid,
de wiiënde kinderen. Liefhebbers van dictees opgelet, u kunt een zin als deze
verwachten: naast de begroeiing en de walbeschoeiing stond, ter verstrooiing en
zelfontplooiing, de Wii, zodat de twee-eiigen erop konden wiiën.

Wildroker

Een van de mooiere neologismen van het afgelopen jaar, gevormd naar het
voorbeeld van wildplasser. Eeuwenlang hebben mensen straffeloos in het wild
geplast, tot men dit niet meer beschaafd vond. Eeuwenlang hebben rokers overal
gerookt waar zij wilden, tot men het zogenaamde meeroken - een woord dat we
sinds 1987 kennen - niet meer verantwoord vond. Zoals bekend is het sinds 1 juli
2008 in Nederland verboden te roken in de horeca. Gidsland Nederland, dat
opmerkelijk veel rokende ministers telt, was het laatste land in West-Europa dat
dit verbod invoerde. Wie nu rookt op plaatsen waar dit officieel verboden is,
wordt een wildroker genoemd. Den Bosch telde eventjes veel wildrokers in
horecagelegenheden die opeens rookcafé of rookkroeg werden genoemd, maar zodra
er boetes moesten worden betaald was het voorbij met deze rookovertredingen
tijdens de Eerste Nederlandse Nicotineopstand.

LOAD-DATE: December 22, 2008

LANGUAGE: DUTCH; NEDERLANDS

NOTES: Met dank aan Jaap Engelsman en Roland Witte.

GRAPHIC: 2012Zjaartaal2008-1
2012Zjaartaal2

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                               8 of 147 DOCUMENTS



                                NRC Handelsblad

                               December 18, 2008

Opgeruimd staat netjes;
Dezer dagen;
Dezer dagen J. L. Heldring

BYLINE: J. L. Heldring

SECTION: OPINIE; Blz. 9

LENGTH: 976 woorden


Voor dit artikel - het laatste van dit jaar in deze rubriek - heb ik enkele
uitspraken bijeengeveegd die ik over het afgelopen jaar verzameld had, maar om
de een of andere reden niet in mijn wekelijkse artikelen had kunnen verwerken.
Onder het motto 'opgeruimd staat netjes' citeer ik ze vandaag alsnog, zonder
enig verband. De eerste is van Helmut Schmidt, bondskanselier van 1974 tot 1982,
thans Duitslands meest geraadpleegde elder statesman. Uit een interview in de
Frankfurter Allgemeine van 8 december:

"De Duitse uitvoerquote ligt rond de 46 à 47 procent, de Amerikaanse onder de 10
procent. Dat betekent dat een keynesiaans recept vandaag in Amerika veel meer
uitzicht op succes biedt dan in Duitsland. Wanneer wij in Duitsland van
staatswege vraag scheppen, dan profiteren daar voor de helft buitenlanders van,
die daarvan hun invoer betalen. De Duitse staat kan dus geen conjunctuurpolitiek
in z'n eentje met uitzicht op succes voeren." (Ter vergelijking:Nederlands
uitvoerquote bedroeg in 2007 59,1 procent.)

Schmidt brengt in het interview zijdelings ook Nederland ter sprake. De
interviewers vragen hem: "U bepleit een radicale zelfbeperking van de Duitse
buitenlandse politiek op Europa. Hebben de Duitsers dan geen roeping voor
wereldpolitiek?" Schmidt: "Waarom zouden zij die moeten hebben?" "Bijvoorbeeld
omdat wij handelsbelangen over de hele wereld hebben." Schmidt: "Die heeft
Holland ook." "Maar Holland is een beetje kleiner dan Duitsland." Schmidt: "Dat
is zo, maar het is net zo present in de hele wereld."

Hieruit kan worden gelezen dat, als Duitsland volgens Schmidt al geen pretenties
op het gebied van de wereldpolitiek moet hebben, dan het kleinere Nederland
helemaal niet. Of Balkenende, Verhagen en Koenders het daarmee eens zijn? Een
gevolg zou zijn dat er aanzienlijk op de begroting van Buitenlandse Zaken
bezuinigd zou kunnen worden.

Overigens zou Schmidt zelf, zegt hij, het woord 'zelfbeperking' niet hebben
gebruikt, maar "ik heb er weinig begrip voor wanneer Duitse politici zich uiten
over problemen binnen andere staten ver weg van hier. Ik heb grote sympathie
voor de mensenrechten, maar ben zeer bezorgd wanneer in naam daarvan in
werkelijkheid politieke, laat staan strategische, doelen nagestreefd worden."
Daar kunnen Nederlandse politici natuurlijk nooit van verdacht worden!

Enigszins teleurstellend is Schmidts uitspraak, die ook als kop boven het
interview staat: "Es fehlt an persönlicher Führungskraft." Dit is de klacht die
sinds mensenheugenis aan elke borreltafel gehoord wordt. Als het waar is dat
persoonlijk leiderschap tegenwoordig ontbreekt, waar ligt dat dan aan? Daarover
laat Schmidt zich helaas niet uit.

Het antwoord op die vraag is misschien te vinden in een boekje van Alfred van
Staden, Leids hoogleraar Internationale Betrekkingen, dat net verschenen is: De
roep om leiderschap in de internationale politiek. Zijn de grote staatslieden
verdwenen? (Van Gorcum, Assen). Het is geschreven uit verbazing "over het gemak
en de stelligheid" waarmee "het voortbestaan van hardnekkige problemen"
doorgaans "toegeschreven (wordt) aan een gebrek aan leiderschap". Alsof het
vroeger allemaal zo veel beter ging!

Een andere elder statesman, in dit geval Henry Kissinger (interview in Der
Spiegel van 18 februari): "De grote gebeurtenissen in de Europese geschiedenis
voltrokken zich onder het dak van sterke nationale staten. Voor de Europese
volken was het nooit een vraag of de natie ook offers van hen verlangen mocht.
Nu zijn die oude nationale staten in de Europese Unie opgegaan. De kracht van de
nationale regeringen om enig offer van hun burgers te verlangen is daardoor
enorm afgenomen. De EU roept immers niet dezelfde loyaliteiten op als de
nationale staten vroeger deden. Er is een vacuüm ontstaan tussen Europa's
verleden en Europa's toekomst."

In dezelfde zin de politicoloog Jos de Beus in de Internationale Spectator
(januari 2008): "De doorsnee burger is een plaatselijke patriot, die Europese
eenwording en inmenging ervaart als een heerschappij door vreemden. De gewone
burgers in de natiestaten vertrouwen slechts op de vaardigheid en
toezichthoudende instanties in een nationale zichtbaarheid, nabijheid en
beheersbaarheid".

Een "scenario van verval en krimp van de EU, met in Nederland een
neutraliteitsreflex, is aannemelijk, maar ook schadelijk, bezien vanuit het
algemeen belang. De Nederlander is bezig de prudente progressiviteit uit het
laatste kwart van de twintigste eeuw in de huidige moeizame start van de nieuwe
eeuw te ruilen voor een behoedzame behoudzucht." (Blijkbaar heeft de
samenstelling van de kabinetten daar weinig mee te maken, want tussen 1975 en
2000 maakte de PvdA veertien jaar deel van het kabinet uit en tussen 2000 en
2008 vier jaar.)

Ten slotte een uitspraak van Philip Stephens in The Financial Times van 28
november: "Er is iets wezenlijks aan de gang. Wat begon als een reeks
pragmatische, ad-hocacties van regeringen en centrale banken is bezig de grens
tussen staat en markt te verschuiven. Overheid is niet langer een vies woord.

"De Amerikaanse en Britse regeringen hebben in feite hun bancaire stelsels
genationaliseerd. De banken doen alsof ze hun aandeelhouders nog verantwoording
verschuldigd zijn, maar dat is een charade. Ze kunnen alleen overleven met de
uitgesproken financiële garantie van de staat." (Of het arrest van het Brusselse
hof van beroep dat wil dat de verkoop van Fortis aan de Nederlandse staat en aan
BNP Paribas alsnog ter goedkeuring aan de aandeelhouders voorgelegd wordt, dit
ongedaan kan maken?)

"De markt heeft haar magische uitstraling verloren, maar wij weten niet of Obama
het gezag van de staat echt zal kunnen herstellen. De contouren van een nieuwe
ordening zijn dus verre van helder. Wat zeker is, is dat de zaken niet zullen
kunnen zijn als ze waren." Met deze boodschap gaan we het nieuwe jaar in. Tot
over drie weken.

LOAD-DATE: December 18, 2008

LANGUAGE: DUTCH; NEDERLANDS

NOTES: Wilt u reageren? Mail de auteur via dezerdagen@nrc.nl of discussieer mee
op nrc.nl/heldring

GRAPHIC: WE-Heldring-ZW

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                               9 of 147 DOCUMENTS



                                NRC Handelsblad

                               December 17, 2008

De kostbare krant;
Column H.J.A. Hofland

BYLINE: H.J.A. Hofland

SECTION: OPINIE; Blz. 7

LENGTH: 889 woorden


Goed beschouwd is het een mirakel dat u vanavond weer in deze journalistiek
onafhankelijke, financieel gezonde krant zit te lezen. Na het wanbeheer van een
vorige directie van PCM Uitgevers en de daarmee verbonden verliezen, ondanks de
crisis en afnemende inkomsten uit reclame, niettegenstaande de gratis kranten en
de toenemende concurrentie van de digitale media, blijft de krant zesmaal per
week verschijnen. Waaraan is dat te danken?

Ongeveer een halve eeuw geleden heeft mr. Sem Davids in De Groene Amsterdammer
een artikel geschreven 'Over het nut van de grote liberale dagbladpers'. Zijn
redenering was dat de Nederlandse kooplieden, reders, academici er een vitaal
belang bij hadden dagelijks goed op de hoogte te worden gesteld van wat er in
stad, land en wereld gebeurde. Dat deden de verslaggevers, de correspondenten en
de commentators van die kranten. Ervaren journalisten die naar beste weten,
zonder vooroordelen of partijdigheid de berichtgeving verzorgden. Het ging
weleens verkeerd, maar dit was in ieder geval de norm. En niet alleen de
kooplieden en de reders bleken dat op prijs te stellen.

Intussen groeide de televisie tot het nieuwe massamedium. De profeten van toen
voorspelden de 'teloorgang' van de papieren krant. Het viel mee. Als een van de
laatste naties van het Westen kreeg Nederland commerciële televisie. De
dagbladen vreesden derving van inkomsten en richtten een pressiegroep op.
Vergeefs. Ze kregen geen cent van de STER, maar ze bleven het niet slecht doen.
Kranten fuseerden, werden verhandeld alsof het bakkerijen waren. Maar de nieuwe
eigenaren vergrepen zich niet aan de journalistieke onafhankelijkheid en deze
krant, ook voortgekomen uit een fusie, groeide tegen de verdrukking in. De
lezers bleven de betrouwbaarheid waarderen.

Een jaar of tien geleden is de digitale revolutie begonnen. Ik herinner me een
experiment van een journalist van The New York Times. Hij wilde weten of hij ook
digitaal goed op de hoogte kon blijven en raadpleegde alleen websites. Het
lukte, min of meer, maar hij voelde zich pas weer een gelukkig man toen hij een
papieren krant in handen had. Dat zegt natuurlijk niets over de toestand van
vandaag. De revolutie dendert voort. Iedere zichzelf respecterende burger heeft
een computer. Surft de wereld over, raadpleegt Wikipedia, heeft zelf een site,
blogt, is tot burgerjournalist en burgerpoliticus geworden. Een mens die zich
niets meer laat wijsmaken en aan wie je niets hoeft te vertellen. Dat is de
theorie waarin hij zelf gelooft. Een geloof dat hij dagelijks zelf in de
praktijk brengt. De dagen van de papieren krant zijn geteld. Eindelijk.

Ik ben verslaafd aan nieuws. Dus raadpleeg ik ook veel wat digitaal verkrijgbaar
is. Nu.nl, GeenStijl, de websites van de Volkskrant en mijn eigen krant, CNN op
het web, Salon.com, de Huffington Post en wat me verder door toeval onder ogen
komt. Al deze publicaties hebben voor de lezers een mogelijkheid om te reageren.
Ik lees ook graag wat het digitale publiek ervan vindt. De beredeneerde reacties
laat ik buiten beschouwing. Het gaat nu om de geweldige hoeveelheid
uitbarstingen van miskenning, achterdocht, regelrechte haat tegen bestuurders,
politici en journalisten. Te oordelen naar deze websites is er een ongeteld
aantal bloggers of burgerjournalisten dat zich permanent bedrogen voelt door wat
we vroeger 'de gevestigde orde' noemden. Al Gore is een volgevreten leugenaar.
Wouter Bos uitgeroepen tot politicus van het jaar? Door de linkse bende! Speelt
handjeklap met de zakkenvullers van de failliete banken. Job Cohen, de beste
vriend van het Marokkaanse tuig. Ik noem maar een paar voorbeelden. Veel
bloggers zijn het geschreven Nederlands niet helemaal machtig, ze eindigen hun
boodschap met een reeks uitroeptekens en ze tekenen met een schuilnaam.

Pim Fortuyn heeft de 'verweesde samenleving' ontdekt. Politiek en pers moeten
zich meer verdiepen in het leven van de gewone burger, was de boodschap. Een
jaar of zes geleden was de digitale revolutie nog niet zo ver gevorderd. Toen
werd er nog gesproken van 'de zwijgende meerderheid'. Met dit zwijgen is het
voorgoed afgelopen. Nu ontdekken we via het web dat zich een nieuw, welvarend
lompenproletariaat heeft ontwikkeld, een massa die zich permanent en tot in de
ziel miskend en bedrogen voelt en dit zo luid mogelijk laat weten.

Door de digitale cultuur heeft deze massa een stem gekregen, maar het tragische
is dat dit niet helpt. Er zijn wel politici die een instant genezing voor alles
beloven, de files, de metrobouw, de Marokkanen, het rookverbod, de crisis, wat
heb je verder. Maar als ze tot de politieke praktijk werden geroepen, bleek dat
ze er weinig tot niets van terechtbrachten.

Ik zal de laatste zijn om te beweren dat Nederland en de rest van de wereld
volmaakte bestuurders hebben. Er moet voortdurend goed en onafgebroken op het
doen en laten van de dames en heren worden gelet. Daarvoor is nog steeds de
gedrukte krant het beste medium. Televisie, de digitale revolutie, blogs en
internet, ze hebben allemaal hun verdiensten. Alleen de onafhankelijke dag- en
weekbladen hebben de ambitie, de continuïteit, de kennis van zaken en een trouw
publiek waardoor ze de andere machten in de maatschappij hinderlijk kunnen
blijven volgen. Dat mag elitair klinken, maar zo is het nu eenmaal. Zonder een
zelfbewuste elite wordt het een chaos.

LOAD-DATE: December 17, 2008

LANGUAGE: DUTCH; NEDERLANDS

NOTES: Reageren kan via nrc.nl/hofland

GRAPHIC: WE-Hofland-ZW

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              10 of 147 DOCUMENTS



                                NRC Handelsblad

                               December 13, 2008

Een kinderachtig land;
In Albanië heeft niemand recht op de macht

BYLINE: Tijn Sadée & Jaap Scholten

SECTION: ZATERDAGS BIJVOEGSEL; Blz. Z10

LENGTH: 2053 woorden

SAMENVATTING:

In Albanië belandden na de val van de communistische dictatuur tienduizenden
politieke gevangenen op straat. Niemand kijkt nog naar ze om. "Dit is een
getraumatiseerde samenleving."

VOLLEDIGE TEKST:

Op zekere dag heeft Myftar Kupi besloten om om alles te lachen. Ook vandaag
straalt zijn gezicht, maakt hij kwinkslagen en klopt hij iedereen op de
schouder. Op het terrein van de steengroeve van Krujë, in midden-Albanië, loopt
Kupi door een zandverstuiving. Even is hij onzichtbaar. Maar als de wind weer is
gaan liggen staat hij daar, in het macabere decor van geel-rode rotswanden. Een
broze man, 87 jaar, met een vrolijke strooien hoed op. Verderop klinken doffe
knallen die de grond doen schudden. Met dynamiet worden nieuwe kraters in de
groeve geslagen. Kupi blijft onbewogen.

"Hier heb ik zeventien jaar van mijn leven gesleten", zegt hij. "Elke dag, van
zonsop- tot zonsondergang, hieuwen we stenen. Ze moesten vierkant zijn, want ze
waren bedoeld voor de bouw van een stadion in Tirana." Zes grote stenen per dag
was de norm. Met een hamer van 12 kilo. "Als je de norm niet haalde, moest je 's
nachts doorwerken."

Het is de eerste keer dat Kupi hier terug is sinds de val in 1991 van de
stalinistische dictatuur in Albanië. De groeve is nog altijd open. Nu doen
machines het zware werk. Kupi wijst op de rotswand waar in zijn tijd de ovens
stonden om stenen te bakken. "Eén van mijn medegevangenen was een katholieke
priester. Hij schepte kolen in de ovens. Toen hij na een paar jaar tot op het
bot was versleten, gooiden de bewakers hem achter de kolen aan het vuur in."

De ultieme overlever, wordt Kupi genoemd door de medewerkers van het Albanese
rehabilitatiecentrum ARCT voor slachtoffers van de terreur van wijlen dictator
Enver Hoxha. "Zoals Kupi leefden ruim 200.000 mensen in het Albanië onder Hoxha,
in werkkampen verspreid over het land," zegt ARCT-directeur Adrian Kati. "Geen
enkele dictatuur, in Europa, Azië of Afrika, was zo doeltreffend in zijn
wreedheid als de Albanese."

In een klein kantoor in het centrum van de Albanese hoofdstad Tirana runt Kati
met een handvol psychotherapeuten ARCT. "Kupi heeft het lachen uitgevonden als
zelftherapie", zegt Kati. "De meeste slachtoffers lijden aan psychische
aandoeningen waarmee ze nergens terecht kunnen. Wij zijn de enigen die zich om
hen bekommeren. Hulp van de regering is er niet."

Zeventien jaar na de omwentelingen in het kleine Balkanland, heeft Albanië de
ambitie om toe te treden tot de Europese Unie. Een land van ruige bergen,
gelegen in een vergeten uithoek van Europa, waarover maar sporadisch vanuit
Brussel wordt gerapporteerd. De EU had de afgelopen jaren haar handen vol aan de
moeizame toetreding van Roemenië en Bulgarije, landen die voortdurend worden
bekritiseerd vanwege de aanhoudende corruptie en het zwakke optreden tegen de
georganiseerde misdaad. Het zal, zeggen waarnemers in Tirana, de
uitbreidingsmoeheid in Europa extra versterken, met mogelijke gevolgen voor
Albanië, dat nog moet beginnen met onderhandelen over toetreding.

'Welcome to Saligrad', met een rode ster erbij, hebben actievoerders op gevels
in Tirana gespoten. Het is een verwijzing naar premier Sali Berisha, een
oudgediende van Hoxha.

"Na 1991 hebben wij geen verandering van elites meegemaakt", zegt de Albanese
schrijver Fatos Lubonja. "Hier vond nooit een revolutie plaats. Sali Berisha, de
man die een week voor de zogeheten 'Wende' nog secretaris van de communistische
partij was, trok de macht naar zich toe als de nieuwe democratische leider."

Lubonja was 23, net afgestudeerd in de theoretische fysica, toen hij in 1974
werd opgepakt op verdenking van agitatie en propaganda tegen het Hoxha-regime.
"Toen jullie in 1989 in het Westen uitbundig de val van de Berlijnse Muur
vierden, was ik nog dwangarbeider in een mijn." Na zijn vrijlating, in 1991,
ontpopte Lubonja zich tot kritisch publicist en schrijver van romans waarin hij
zijn ervaringen in de werkkampen beschreef. In eigen land vindt hij niet veel
gehoor. "De Albanezen worden opnieuw gemanipuleerd, nu met de mythe van snel
rijk worden. Dit is een kinderachtige samenleving. Tijd voor het verwerken van
de trauma's is er niet. Iedereen probeert te overleven in de economische chaos.
Albanië is een land zonder geheugen, zonder leiders met moreel gezag."

In het gezagsvacuüm is wellicht ruimte voor iemand met natuurlijk overwicht,
hoopt Leka Zog de Tweede. Op een bergtop in de Albanese regio Mat zit de
kroonprins die ochtend met smetteloos wit overhemd in kleermakerszit onder een
boom. Dorpsoudsten uit de buurt zitten om hem heen. Mannen met helblauwe ogen,
verweerde koppen en donkere wenkbrauwen.

De kroonprins kan maar moeilijk wennen aan de flora in het hooggebergte. Niesend
en proestend, gekweld door aanvallen van hooikoorts, maakt hij die dag een tour
door Mat. "Om te leren wat er onder de mensen leeft", zegt hij. Zijn bodyguards
reiken hem om beurten schone tissues aan.

Leka II is de kleinzoon van Albanië's laatste koning Ahmet Zogu, die in 1939
werd verdreven door de Italiaanse fascisten die Albanië bezetten. De fascisten
maakten plaats voor de nazi's en vervolgens, na 1945, kwam stalinist Hoxha aan
de macht. Ahmet Zogu en zijn gezin waren op tijd naar het buitenland gevlucht.
Zogu's aanhang die achterbleef - de hofhouding, leden van de koninklijke
gendarmerie en hun families - werden door Hoxha's communisten vervolgd en
vermoord (zie inzet 'De Zog-dynastie').

Leka II, een bleke en boomlange man van 26, kent de gruwelen alleen van horen
zeggen. Hij groeide op in luxueuze ballingschap in Zuid-Afrika en Engeland.
Sinds kort heeft hij zich gevestigd in Tirana, in de buurt van zijn vader Leka I
die sinds 2002 hof houdt in een stadspaleis in het centrum. 'The Royal Court of
the Albanians', staat op een glanzend bord bij de oprit naar het paleis. Oudere
Albanezen kennen nog de verhalen over koning Zogu, maar de jongeren lachen
meewarig als ze langs de Royal Court lopen. De Zogs? Nooit van gehoord. "Eisen
ze de troon op? Daar hebben wel meer Albanezen last van", schampert studente
Borana. "In dit land barst het van de would be kings. Bouwkoningen,
asfaltkoningen, mediakoningen, drugskoningen. Allemaal vechten ze om de macht."

Terwijl zijn zoon in de bergen het koningshuis aan de man brengt, verblijft
koning Leka I (69) meestal in zijn paleis. Gehuld in kakipak zit hij
onderuitgezakt in een leren fauteuil, met aan zijn voeten vijf boxers die
voortdurend hijgen en ongegeneerd scheten laten. Sinds de dood van zijn vrouw
gaat zijn gezondheid achteruit. Overal staan asbakken; Leka I rookt vijf pakjes
Dunhill per dag. In de wapenkamer hangen Afrikaanse zwaarden aan grof in de muur
geramde spijkers. Het interieur van iemand die gewend is om uit koffers te
leven.

Na de val van de communisten probeerde hij verschillende malen zich in Albanië
te vestigen. In 1997 organiseerde hij een referendum over het herstel van het
koningshuis. De bevolking koos voor een republiek. Leka I betwijfelde de
eerlijkheid van de procedure en voerde, met wapens in de hand en granaten aan
zijn koppelriem, een tot mislukken gedoemde opstand aan. Opnieuw verliet hij het
land. Maar in maart 2002 verzochten 72 parlementsleden de koninklijke familie
terug te keren naar Albanië.

"We hebben geen echte macht, maar onze invloed is groot", zegt Leka I, trekkend
aan een zoveelste sigaret. "We onderhouden contact met de regering-Berisha." Als
de tijd rijp is, zegt hij, "dan organiseren we een nieuw referendum om de steun
van het volk terug te krijgen."

De ironie van zijn situatie ontgaat hem niet. "Berisha komt voort uit een
systeem van terreur dat alle royalisten, de aanhangers van mijn familie, heeft
uitgemoord. Berisha heeft in 1997 mijn referendum vervalst. Maar de situatie is
nu anders. De belangen zijn verschoven. Zo gaat dat in de Albanese politiek."

De Europese Unie kijkt al jaren zorgelijk toe hoe de Democratische Partij van
Berisha en zijn aartsvijanden, de socialisten, verwikkeld zijn in een
destructieve machtsstrijd die doet denken aan middeleeuwse clantwisten in de
Albanese bergen. Westerse investeerders, om wie het land zit te springen, lopen
met een grote boog om Albanië heen. Te riskant. Zelfs McDonald's opende er nog
geen vestiging.

In 2005, bij zijn herverkiezing, besloot premier Berisha het over een andere
boeg te gooien en de Zog-familie in te zetten als marketinginstrument.
Kroonprins Leka II werd aangetrokken als adviseur van de regering.

"De koninklijke familie kan een grote rol spelen in de promotie van Albanië,"
zegt Suzanne Guxholli, directe adviseur van Berisha, in een restaurant in
Tirana. "De Zogs trekken investeerders en toeristen aan. Leka II is er bedreven
in." Er moet een markteconomie worden opgebouwd, zegt Guxholli. "En er moeten
wegen worden aangelegd. In 1991 erfden we een land zonder infrastructuur, want
dictator Hoxha wilde zijn volk geïsoleerd houden. Nu investeren we het
staatsbudget grotendeels in asfalt. Onderwijs en gezondheidszorg hebben, helaas,
geen prioriteit."

Adrian Kati, directeur van het rehabilitatiecentrum, heeft weinig vertrouwen in
de nieuwe aanpak. "Een samenleving die niet bereid is om met zijn verleden af te
rekenen heeft geen toekomst." Op de bank in Kati's kantoor zit Myftar Kupi. "Het
lot van opaatje Kupi is exemplarisch voor het leed dat de gemiddelde Albanees
nog moet verwerken", zegt Kati. "Kupi's vader was luitenant in de gendarmerie
van koning Zog en werd daarom door de communisten vermoord. Myftar was nog een
jongen, volkomen onschuldig. Maar Hoxha hanteerde het systeem waarbij de hele
familie werd gestraft."

Werd een familieoudste verdacht van sabotage, dan werden zelfs neven tot in de
tweede lijn gestraft, ofwel: gedeporteerd naar een onherbergzaam oord, gedoemd
tot levenslang werken in de mijn, uitgesloten van enige vorm van onderwijs.
Kati: "Bij hun terugkeer in de maatschappij zijn die ex-gevangenen kansloos."

Opa Kupi, die zich vanaf de bank nu in het gesprek mengt, heeft voor niemand in
Albanië nog ontzag. "Behalve voor Leka I en zijn zoon", zegt hij met gebroken
stem. "Voor de Zogs is mijn vader gestorven en heb ik mijn hele leven als
dwangarbeider geleefd. Nu ik een vrij man ben, zoek ik Leka I regelmatig op. Ik
hou van hem. Hij houdt van mij."

Onder de boom, op de bergtop in Mat, snuit Leka II in de namiddag voor de
zoveelste maal zijn neus. Eén van de dorpsoudsten, die in een kring rond de
hoogheid zitten, neemt op plechtige toon het woord. "We mogen trots zijn dat we
uw grootvader, de koning, in onze herinnering mogen dragen. Wij geloven erin dat
u, als jonge kroonprins, nu iets kunt veranderen in Albanië."

Leka II spreekt zijn dank uit, maakt zich los uit de kring en schiet met een
pistool dat hem is aangereikt drie keer in de lucht. Bodyguard Titi volgt met
een Russische 7.62 mm het voorbeeld van zijn baas. En ook de koninklijke
perschef ritst gehaast zijn leren handtasje open, haalt zijn glimmende Zastava
tevoorschijn en knalt mee. "Niet schrikken", zegt Leka II. "Dit is een eeuwenoud
afscheidsritueel." In donkergroene Mitsubishu's Pajero-terreinauto's, met
zwaailichten en geblindeerde ramen, rijden de kroonprins en zijn gevolg weer het
dal in, in de richting van Tirana.

De vader van schrijver Fatos Lubonja was onder de communisten lange tijd hoofd
van de nationale radio en televisie, tot hij plotseling in ongenade viel tijdens
een campagne tegen 'liberale elementen'. Zijn vader verdween achter de tralies.
Ook Fatos moest er aan geloven. De politie vond kritische dagboeken die de jonge
Fatos Lubonja bijhield. "Zeventien jaar bracht ik door in werkkampen en
isoleercellen", zegt hij.

Net als opa Kupi is Fatos Lubonja blijven lachen. En net als Kupi draagt hij een
vrolijke strooien hoed. "Een psychiater zei me vlak na mijn vrijlating dat het
normaal is dat een trauma zich pas vijftien jaar na de verschrikkingen
openbaart. Dat moment is voor mij nu aangebroken."

In het huidige Albanië zijn de ex-communisten de nieuwe koningen, zegt Lubonja.
"Ze hebben onderling de politieke, financiële en mediamacht verdeeld. Het is een
nieuwe nomenklatura, maar ditmaal zonder de gevangenissen."

In het herstel van de Zog-monarchie gelooft Lubonja niet. "Er wordt door de
oligarchen nu met hen gespeeld, zolang het hun uitkomt. Maar Leka I is ziek, en
zijn zoon is te zwak. Op den duur gaan ook de Zogs kopje onder in deze jungle."

LOAD-DATE: December 15, 2008

LANGUAGE: DUTCH; NEDERLANDS

NOTES: Over de machtsverhoudingen in Albanië maken Sadée en Scholten thans de
documentaire-film 'Kings of Albania'; 'Albanië is een land zonder geheugen,
zonder leiders met moreel gezag'; 'Een trauma openbaart zich 15 jaar na de
verschrikkingen. Dat is nu'; Albanië op weg naar de EU; Na 1945 bouwde dictator
Enver Hoxha een staatseconomie op die volledig afhankelijk was van experts uit
de Sovjet-Unie en China. Nadat Hoxha met beide grootmachten had gebroken - in
1961 met Moskou, in 1978 met Peking - was er niemand meer die de machines kon
bedienen of repareren.; In 1991, na de val van de communistische dictatuur, was
Albanië bankroet. Sali Berisha, een voormalige communistische partijbons, trok
de macht naar zich toe. Na een paar optimistische jaren gleed het land in 1997
af naar een staat van anarchie, na de ineenstorting van het piramideschema
waarmee Albanezen hun spaargeld verloren. De Berisha-clan moest plaatsmaken voor
de socialistische partij van Fatos Nano. Onder hem raakte het openbaar bestuur
in Albanië volledig gecorrumpeerd. In 2005 kreeg Berisha van de kiezers daarom
een nieuwe kans.; De laatste jaren maakte een grote trek naar Tirana een
wervelende metropool van de hoofdstad die de groei amper aan kan. Van de 3,2
miljoen Albanezen woont inmiddels één miljoen in Tirana. In een land waar tot
1991 hooguit vijfhonderd mensen het privilege van een auto genoten, krioelen nu
tienduizenden tweedehands Mercedessen door de smalle straatjes. Infrastructuur
en energievoorziening kunnen de wildgroei niet aan. Vooral in de winter valt de
electriciteit dagelijks voor een paar uur uit.; Albanië tekende in 2006 met de
Europese Unie een stabilisatie- en associatieverdrag, een eerste stap op weg
naar toetreding tot de EU. Tijdens de NAVO-top, afgelopen voorjaar in Boekarest,
kreeg Albanië de officiële uitnodiging om toe te treden tot het
bondgenootschap.; Albanië kampt met een imago als doorvoerland voor drugs-,
wapen- en mensensmokkelaars. Maar VN-veiligheidsexperts, werkzaam in Albanië,
prijzen de recente harde aanpak van de georganiseerde misdaad door de
regering-Berisha.; De Zog-dynastie; De grondlegger van het Albanese koningshuis
Ahmet Zogu (1895-1961) overleefde 54 moordaanslagen. Bij een aanslag in 1931, op
de trappen van de Weense Opera, beantwoordde Zogu het vijandelijke vuur met een
uit de binnenzak van zijn rok getrokken pistool. Zogu (oorspronkelijke naam:
Ahmet Muhtar Zogolli) stamde uit een familie van Bey's, de feodale heersers over
het gebied Mat ten noordoosten van Tirana. Op zijn zestiende volgde hij zijn
vader op als gouverneur van Mat. In 1925 werd hij gekozen tot president van
Albanië en in 1928 kroonde hij zichzelf tot Koning der Albanezen. Als eerste en
enige Europese monarch legde hij de eed af op zowel de koran als de bijbel.; In
1938 trouwde hij met de Hongaarse gravin Geraldine Apponyi de Nagy Appony, maar
ondanks dit huwelijk in de Europese hoogadel vond Zogu geen aansluiting bij
Europese koningshuizen.; De voornaamste wetten die de koning doorvoerde waren
het verbod op het in het openbaar dragen van sluiers en het mishandelen van
dieren. Om de verschillende stammen in Albanië koest te houden, gaf hij
stamleiders voorname functies. Om de vrede te waarborgen moest Zogu grote
bedragen van de Italianen lenen en werd hij meer en meer afhankelijk van Rome.;
Op Goede Vrijdag 7 april 1939 viel Italië met 40.000 man Albanië binnen. De
koning, zijn twee dagen eerder bevallen vrouw, de kersverse kroonprins Leka I en
duizenden getrouwen vluchtten naar Griekenland. Het gezin Zogu leefde de daarop
volgende decennia in ballingschap, in Engeland, Spanje, Egypte en Zuid-Afrika.
In 1961 overleed koning Zogu, waarna zijn zoon Leka I zich bij gelegenheid, te
Parijs, tot koning uitriep. Leka I werd zakenman en bouwde een invloedrijk
netwerk op.; Na de val van de communisten kwam Leka I in 1993 voor het eerst
naar Albanië waar hij aanvankelijk niet welkom was. Pas sinds 2002 heeft hij
zich, samen met zijn ongetrouwde zoon Leka II, permanent gevestigd in Albanië.
Vader en zoon leven er als gewone burgers, maar mogen de titels van koning en
kroonprins hanteren.

GRAPHIC: 1312Zalb5, Een vestiging van Kolonat, een Albanese, op McDonald's
lijkende fastfoodketen, in Tirana, Foto Joyce van Belkom
1312Zalb, Koning Leka I van Albanië, Foto Marc Heeman
1312Zalb2, Kroonprins Leka, foto Marc Heeman
1312Zalb4, Passagier in een bus in Elbasani, Albanië, Foto Joyce van Belkom
131208Z_Albanie

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              11 of 147 DOCUMENTS



                                NRC Handelsblad

                               December 12, 2008

De vuile strijd van de wereldregering

BYLINE: Menno Steketee

SECTION: ACHTERPAGINA; Blz. 20

LENGTH: 628 woorden

SAMENVATTING:

Websites ontmaskeren vele kwade complotten. Wees niet naïef, de hardwerkende
burger is massaal slachtoffer van elektronische wapens.

VOLLEDIGE TEKST:

Waarschijnlijk ziet u ook wel eens vliegtuigen aan de hemel die van die strepen
trekken. U denkt: dat zijn gewoon condensstrepen. Dat is naïef gedacht. Het gaat
hier namelijk soms om hoog vliegende sproeivliegtuigen van de wereldregering die
achter de schermen aan de touwtjes trekt. Met deze chemtrails bedwelmen ze de
eerzame, hardwerkende burger, opdat die maar een willoos instrument blijft van
een kongsi van vrijmetselaars, wapenhandelaren en andere machtige plutocraten.
Zo kunnen deze duistere krachten zich zedeloos te buiten gaan aan alles wat voor
ons onbereikbaar blijft.

Internet biedt een onvoorstelbaar vruchtbare bodem voor de complotdenkers onder
ons - met deze constatering ben ik natuurlijk ontmaskerd als verspreider van
desinformatie namens de wereldregering. De chemtrails zijn hier maar één
voorbeeld van, maar je hebt ook de 'echte daders van 9/11', de aanwezigheid van
buitenaardse wezens onder ons - en dat salmiak is gemaakt van paardenpoep en
fietsbanden.

Een nieuwe, fraaie complottheorie is sterk in opkomst: elektronische wapens
zaaien van grote afstand dood en verderf onder gewone mensen. Kijk maar eens op
www.stopeg.nl. Het zou onheus zijn hier scepsis te laten doorklinken, dus is het
eerlijker de webmaster zelf te citeren: "Via elektronische wapens en
groepstalking worden jaarlijks wereldwijd veelal in westerse landen niet alleen
klokkenluiders of regeringsongezinden maar ook duizenden gewone argeloze mensen
als beesten afgemaakt door geheime diensten. Men wordt knettergek gemaakt, tot
wanhoop gedreven en vlucht in zelfmoord, crimineel gedrag, belandt in een
geconstrueerd auto-ongeluk, of komt in de psychiatrie terecht. De redenen zijn
meestal volslagen onduidelijk." Juist.

En groepstalking dat is, zo leert ons www.groepstalking.nl: "Een fenomeen dat
waarschijnlijk oorspronkelijk in de VS is ontwikkeld door de Ku Klux Klan en
gebruikt wordt om ongewenste elementen uit hun omgeving te verdrijven." Voor wie
nu nog niet overtuigd is, ook www.mensenkoker.nl en www.mensenbrander.nl
bevatten opbeurende informatie over allerhande wapenspul dat de argeloze
medemens zou terroriseren.

Elke goede complottheorie is gesponnen rondom een kern van waarheid.
Sproeivliegtuigen bestonden ook echt: in Vietnam ontbladerden ze het oerwoud en
nog in de jaren negentig probeerde de Amerikaanse luchtmacht vanuit de lucht het
weer te beïnvloeden.

En zo is het ook met die elektronische wapens. Het Pentagon - dat in veel
complottheorieën een glansrol speelt - heeft een soort rijdende magnetron in
ontwikkeling die demonstranten de sensatie geeft dat hun huid in brand staat.
Een versie van het apparaat moet binnenkort aan boord van marineschepen
Somalische piraten op vreedzamer gedachten brengen. En het Nederlandse TNO heeft
een radar ontwikkeld waarmee men door muren heen kan kijken. Je zou als leek
zeggen: voer het vermogen nog wat op en voor het geestesoog loopt de content van
www.darmenbrader.nl vanzelf vol.

Deze zomer kregen de aanhangers van deze complottheorie nieuwe munitie voor hun
akelige blik op de wereld en het elektronische wapentuig dat overal loert. Een
oplettende journalist dook een document op waarin de Amerikaanse geheime dienst
die de president beveiligt, 'directed energy technology' aanvraagt - jargon voor
de techniek die ook die mobiele huidschroeier mogelijk maakt. De apparatuur was
zo geheim dat de informatie hierover nimmer mocht worden gemaild, maar alleen in
neutraal ogende koffertjes van eigenaar mocht verwisselen.

Ligt het nu aan mij, of hebben sommige van die condensstrepen niet toch net een
iets andere kleur dan andere?

Menno Steketee

LOAD-DATE: December 12, 2008

LANGUAGE: DUTCH; NEDERLANDS

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              12 of 147 DOCUMENTS



                                NRC Handelsblad

                                December 8, 2008

Eer en Afghanistan

SECTION: OPINIE; Blz. 7

LENGTH: 499 woorden


Ter gelegenheid van het Offerfeest, een der belangrijkste islamitische
hoogtijdagen, heeft Talibaanleider Mullah Omar een verhoogde staat van oorlog
aangekondigd. Het aantal confrontaties zal komend jaar niet meer in de
tientallen lopen maar in de honderden, het aantal slachtoffers niet meer in de
honderden maar in de duizenden. Aldus Mullah Omar, die vermoedelijk langs de
grens in Pakistan schuilt, waar afgelopen twee dagen tot twee keer toe een
militair wagenpark van de NAVO succesvol werd aangevallen.

Bluf? Volgens de International Council on Security and Development (voorheen
Senlis) zijn de Talibaan momenteel in 72 procent van Afghanistan permanent
aanwezig, tegen 54 procent vorig jaar. De NAVO heeft deze rekensom meteen van de
hand gewezen. Volgens het bondgenootschap zijn de Talibaan in minder dan 50
procent van het land present.

Alleen al de overdreven exactheid van beide beweringen doet vermoeden dat Mullah
Omar weleens gelijk kan krijgen. De guerrillabeweging, die voor het gemak vaak
wordt voorzien van de naam Talibaan, is erin geslaagd om Afghanistan weer tot
hét brandpunt te promoveren. Mullah Omar is zo de personificatie van een niet
geslaagd project. Het antwoord daarop is nu: 'Afghanisering'. Dat doet denken
aan de 'Vietnamisering' waarop president Nixon gokte, en aan de
'Tsjetsjenisering' waarmee de Russische president Poetin de openbare orde in
deze deelrepubliek overdroeg aan een plaatselijk geweldssyndicaat.

Afghanisering komt neer op een strategie waarbij de buitenlandse troepen, het
nationale leger en de lokale milities gedrieën gewapenderhand strijden tegen
rebellen. De risico's zijn groot. De irreguliere milities zijn niet meer
verbonden aan stammen, zoals de Duitse expert Ruttig vorige week in deze krant
uitlegde, maar opereren als uitzendsoldaten. Hun loyaliteit is ongewis. En hun
onbeheerste geweld drijft gewone burgers eerder in handen van de Talibaan dan in
die van Karzai.

Daar komt bij dat de pacificatie van Afghanistan een steeds groter regionaal
probleem wordt. De sleutel voor welke oplossing dan ook ligt meer en meer in
Pakistan. Dat buurland van Afghanistan begint steeds meer kenmerken te vertonen
van een desintegrerende staat. Hoewel nog door veel raadsels omgeven, is de
terreuraanval op Mumbai van anderhalve week geleden daarvan het recentste
voorbeeld. Volgens de Pakistaanse regering zijn afgelopen weekeinde kopstukken
gearresteerd van de groepering Lashkar-e-Toiba, die mogelijk de hand heeft gehad
in de aanslagen van Mumbai. Met deze operatie laat Islamabad zich van zijn
coöperatieve kant zien. Maar het is een illusie te denken dat de Pakistaanse
regering haar macht veel verder kan effectueren.

Onderhandelingen met de Talibaan zijn dan ook onvermijdelijk aan het worden.
Zeker met die krachten die in Afghanistan vooral lokaal actief zijn. Dat lijkt
beschamend. Maar een onbeheersbare grensoverschrijdende oorlog is een veel
groter risico's voor de regio dan een weinig eervolle gang naar een
onderhandelingstafel.

LOAD-DATE: December 8, 2008

LANGUAGE: DUTCH; NEDERLANDS

NOTES: Onderhandelen met Talibaan is onvermijdelijk aan het worden

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              13 of 147 DOCUMENTS



                                NRC Handelsblad

                                December 8, 2008

Marokko melkt emigrant uit;
Adviesraad Marokko Raad symboliseert angst voor democratie

BYLINE: Mohammed Benzakour

SECTION: OPINIE; Blz. 07

LENGTH: 1003 woorden

SAMENVATTING:

Omdat de geldstroom van Marokkaanse emigranten afneemt, richt Marokko een
Adviesraad op. Een nieuw instrument om de diaspora te beïnvloeden, meent
Mohammed Benzakour.

VOLLEDIGE TEKST:

Tussen de inmiddels vertrouwde stroom berichten over Marokkaanse raddraaiers
regent het incidenten. Laatste oogst: de commotie rondom de oprichting van de
Adviesraad voor de Marokkaanse Gemeenschap in het Buitenland.

Wat is er eigenlijk mis met advisering? Nederland adviseert zichzelf kapot, een
beetje ingeburgerde Marokkaan doet volop mee. Gekheid natuurlijk.

De jaarlijkse stroom miljarden euro's die de circa drie miljoen emigranten
overmaken is de vetste melkkoe van Marokko, zij het een die flink aan het
sonjabakkeren is. Rapporten alarmeren dat de tweede en derde generatie de
spaarcenten niet automatisch op de Banque Populaire storten en de
vakantiedukaten liever verbrassen aan de Spaanse kust - het hele
investeringsklimaat in het Noorden komt in gevaar nu deze melkkoe afslankt. Niet
toevallig dat plotseling her en der huizenbeurzen van Marokkaanse
vastgoedbedrijven (Promo-Rocco, Casa Moro, Dior Luxe) de kop opsteken. Met even
gladde folders als praatjes worden jongeren gelokt richting het koninkrijk. Want
een Marokkaanse hypotheek is als een Marokkaans paspoort: je komt er nooit meer
vanaf.

In dit licht moet de oprichting van de Adviesraad worden gezien. Laten we ons
trouwens over dat dubbele paspoort geen illusies maken. Als zelfs zijne
excellentie Maxime Verhagen (Buitenlandse Zaken, CDA) ondubbelzinnig te horen
krijgt dat de kwestie onbespreekbaar is, wat kan een migrantenclubje dan
bolwerken?

Vanzelfsprekend mag je hopen dat de Adviesraad zijn tanden zet in het
nomenclatuurdossier - waarom zou een Berber zijn kind niet-officiële Marokkaanse
Berbernamen als Wazna of Azri mogen geven zónder erfrechtverlies? Ook op het
punt van vrouwenrechten (versoepeling van echtscheidingformaliteiten) en
continuering van pensioen- en zorgrechten (in geval van repatriëring) mogen
resultaten worden verwacht.

Overigens, keuzevrijheid is iets wederkerigs. Wie vrijheid opeist omtrent
paspoort en nomenclatuur, zou die vrijheid zelf moeten verschaffen op een ander
fundamenteel terrein: partnerkeuze. Echter, voor de verliefde Marokkaan zijn
door het kabinet forse (discriminerende) vrijheidobstakels opgeworpen. En: hoe
geloofwaardig zijn Wilders' dubbele-loyaliteit-aanvallen als meneer zelf een
kwart van zijn werktijd in en rondom de Knesset bivakkeert?

Nee, het echec van de Adviesraad zit ergens anders.

Khadija Arib, Kamerlid voor de PvdA en wegbereider van deze Adviesraad, stelt in
een artikel (de Volkskrant, 5 december) dat "de angst voor import van extremisme
en geweld" er bij Marokko goed in zit; Nederland en Marokko moeten elkaar
terzijde staan.

Dit noem ik Rabatretoriek. Marokko is zeker bang, maar niet voor terroristen.
Democratie en internet; scheiding van machten, onkreukbare ambtenaren,
transparant bestuur, onafhankelijke rechtspraak, de vrije toegang tot onderwijs
en informatie - dát zijn de demonen die Marokko doen sidderen. Demonen die
weleens geïmporteerd zouden kunnen worden door Europese Marokkanen - handige
YouTube'ers bezorgden al een legertje corrupte ambtenaren slechte nachten.

En de angsten van de gewone burgerman? Die gaan nóg minder over die jihadist met
zijn eventuele bomgordel, nee, die vloeien rechtstreeks voort uit het monster
dat hem dag en nacht wurgt: de dictatuur van het onderdrukkende
politiek-justitieel systeem. Lees de rapporten van Amnesty International en
Human Right Watch en u zult snappen dat de lijken in de Middelandse Zee daar
niet voor hun lol drijven.

Hiermee geraken we bij de achilleshiel van de Adviesraad. Bij Pauw en Witteman
(3 december) vertelde raadslid Nadia Bouras dat dit initiatief ontstaan is
"vanuit de behoefte van de Nederlandse Marokkanen". Dit is nieuw. Marokkaanse
Nederlanders hebben hun handen vol aan zich fatsoenlijk handhaven in dit
zinderend landje. Als er al behoefte is aan overheidsbemoeienis, dan liever wat
staatsgeld gepompt in de verwaarloosde herkomstgebieden zodat de achtergebleven
familieleden voortaan hopelijk wat minder soebatten om geldzendingen.

Nog mooier wordt het als de raadsleden stellen dat ze "de democratische
ontwikkelingen in Marokko willen steunen". Tjonge. Waarom dan niet zelf het
goede democratische voorbeeld gegeven? Met alle respect, maar de vier leden (een
preventiemedewerker, een historica, een imam, een oud-activist) zijn binnen de
Marokkaanse bevolkingsgroep volstrekte onbekenden zonder staat van dienst. Enkel
de oud-activist Abdou Menebhi geniet enige naam bij (een deel van) de eerste
generatie vanwege zijn protesten in de jaren zeventig tegen het regime van
Hassan II, de vorige koning. Menebhi's lidmaatschap past overigens uitstekend in
de strategie van Marokko om (ex-)dissidenten uit te schakelen (verbanning,
liquidatie, marteling, opsluiting in een gekkenhuis) danwel te neutraliseren met
sappige worsten.

Wat was wel geloofwaardig en democratisch geweest? Nu, Nederland kent een
ambassade plus vier consulaten (Utrecht, Den Bosch, Amsterdam, Rotterdam) die
over personalia beschikken van alle hier wonende Marokkanen. Waarom dan niet in
samenspraak met de Unie van Marokkaanse Moskeeën en andere landelijke platforms
een long list met te kiezen kandidaten geformeerd? Waarom geen brainstormsessies
door het land, ter uitwisseling en inventarisatie van standpunten? Dit alles was
prima te organiseren. Waarschijnlijk was er dan ook een betere afspiegeling
geweest en waren, in plaats van eentje, drie van de vier leden van
Berber-origine geweest.

Hamvraag kortom: waarom geen inspanning gepleegd voor brede steun, draagvlak én
legitimatie? Antwoord: dat zou naar democratie smaken en dat was nu juist niet
de bedoeling. In plaats daarvan is gekozen voor een klassieke topdownbenadering
volgens goed Marokkaanse gebruik.

Hiermee is het echec van de Adviesraad aangestipt: hij is geen platform voor de
Europese migranten, maar een nieuw instrument in de tentakels van Marokko.

LOAD-DATE: December 10, 2008

LANGUAGE: DUTCH; NEDERLANDS

NOTES: Mohammed Benzakour is schrijver en columnist.; Ongewenst beïnvloeding of
emigratiepolitiek?; De Adviesraad voor de Marokkaanse gemeenschap in het
Buitenland werd vorig jaar opgericht na een decreet van koning Mohammed VI en
moet hem adviseren over een 'nieuwe emigratiepolitiek' van Marokko. De
oprichting van de raad leidde tot forse onenigheid tussen Marokkaanse
Nederlanders over hun betrekkingen met de Marokkaanse overheid.; Volgens critici
is de raad een voortzetting van de ongewenste beïnvloeding van de Marokkaanse
regering van migranten in Europa. Voorstanders zijn woedend dat de "legitieme
banden" met het moederland verdacht worden gemaakt.; Vorige week presenteerde de
raad zich voor het eerst in Nederland. Sommige aanwezigen trokken daarbij het
nut van de raad in twijfel. Voorzitter El-Yazami benadrukte dat de raad is
opgericht om in te spelen op de behoeften van Marokkaanse migranten. Alleen in
Nederland is er volgens hem zoveel kritiek.

GRAPHIC: 0912OPIkoeien2, Illustratie Ruben L. Oppenheimer

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              14 of 147 DOCUMENTS



                                NRC Handelsblad

                               November 29, 2008

'Ik wil mijn land opnieuw niet verliezen';
Letse oud-president Vike-Freiberga over Europees opportunisme en het Russische
gevaar

BYLINE: Laura Starink

SECTION: ZATERDAGS BIJVOEGSEL; Blz. 6-7

LENGTH: 2944 woorden

SAMENVATTING:

Als kind vluchtte ze met haar familie voor de Russen. Na 55 jaar keerde Vaira
Vike-Freiberga terug naar Letland om president te worden. Ze loodste haar land
de EU en de NAVO binnen. "Europa kent maar één soort totalitarisme. Wij zijn
niet zo fortuinlijk."

VOLLEDIGE TEKST:

Helden hebben, zegt Vaira Vike-Freiberga, is iets voor pubers. Op een grijze dag
spreken we in een saaie Amsterdamse hotelkamer over de aantrekkingskracht van
Obama en de saaiheid van Europa. "We blijven maar willen dat leiders onze
problemen oplossen. Maar leiderschap is als liefde, het moet van twee kanten
komen. Het grootste gevaar is dat mensen hun wensen en dromen op een ander
projecteren. Dat is het infantiele deel van de menselijke natuur. Je kunt beter
verliefd zijn op een idee, zolang het niet totalitair is."

Freiberga spreekt uit ervaring. Als psycholoog, maar ook als ex-president van
het kleine Letland, dat ze de veilige haven van de Europese Unie en de NAVO
binnenloodste. Een spannende carrière: na 55 jaar in de diaspora geleefd te
hebben, keerde ze in 1998 terug naar Riga, om een jaar later onverwachts tot
president te worden gekozen. Ze maakte twee termijnen vol en wordt er nog steeds
op handen gedragen. "Sommigen zien me als een bedreiging voor hun politieke
positie", zegt ze glimlachend. Inmiddels oefent ze haar invloed uit via een
goedbekeken maandelijkse talkshow op tv. "Het kan over alles gaan. Over
democratie en onafhankelijkheid, over politiek, over vrouwenzaken, over het
Songfestival maar ook over Kerstmis. Ik heb totale redactionele vrijheid."

Vier jaar geleden sprak ik Freiberga toen ze nog in functie was, in het sobere
veertiende-eeuwse kasteel van Riga aan de rivier de Daugava. Ik had een afgepast
uur voor de twintigste-eeuwse geschiedenis van Letland (nazibezetting,
collaboratie, jodenvervolging, communistische overheersing), de moeizame
verhouding met de grote Russische minderheid in haar land en het wenkend
perspectief van het lidmaatschap van de Europese Unie. Dat ging maar net goed.
Na enige irritatie over en weer zong ze tot slot een daina, een Lets
volksliedje, een onderwerp waarin ze zich in haar ballingenleven had verdiept.
Nu ze geen president meer is, spreekt ze vrijer. Over Georgië en de NAVO, over
de teleurstellingen en kansen van Europa, over haar jeugd. Ze werkt aan haar
memoires.

Haar zevende verjaardag vierde Freiberga (1937) nog net in Letland. "Mijn ouders
hadden een huis buiten Riga gehuurd om de beschietingen te ontlopen, maar ook
daar vielen de bommen. Het Duitse leger trok zich terug en de Russen rukten op.
De stad stond in brand en we zagen tanks en vliegtuigen op elkaar schieten. Het
front was maar een paar kilometer verderop." Van de Duitse bezetting herinnert
ze zich losse scènes. Zoals de joodse vrouwen uit het getto van Riga die, op weg
naar hun werk, een keer aan de deur om eten kwamen bedelen. "Alles was op de
bon. Voedsel werd door de Duitsers in beslag genomen en naar het front gebracht.
Mijn moeder gaf wat ze had, want de vrouwen zagen er zo hongerig uit."

Haar vader was zeeman en stierf op zee. Haar stiefvader werkte als mecanicien in
een fabriek. Toen de Russen kwamen, vluchtte het gezin met de Duitsers mee naar
Duitsland. Waarom? "Mijn ouders herinnerden zich de Russische inval van 1940 nog
levendig. Nadat de Duitsers Polen waren binnengevallen, bezetten de Russen de
Baltische landen. Ze wierpen de regering omver en arresteerden iedereen die ook
maar enige verantwoordelijkheid had. Om de bevolking te intimideren werden
massadeportaties uitgevoerd. In één nacht deporteerden ze uit Letland 15.500
mensen. Die kregen vijftien minuten om spullen te pakken en werden wekenlang in
veewagens naar Siberië vervoerd. Gezinnen werden uit elkaar gehaald. De mannen
gingen naar de mijnen, de vrouwen moesten hout hakken in de toendra. De Duitsers
aasden op speciale groepen, op zigeuners, op joden, geesteszieken. Maar de
communisten deporteerden iedereen. Het was willekeurige terreur tegen de hele
bevolking." Dat verklaart, wil ze zeggen, waarom de Balten de Duitsers met
bloemen begroetten.

Het gezin Freiberga vluchtte in 1944 naar Duitsland in de verwachting dat de
oude grenzen na de wapenstilstand in ere zouden worden hersteld. Maar dat
gebeurde niet. "Het Westen had ons al uitverkocht. Churchill en Roosevelt hebben
ons niet om onze mening gevraagd. Ze hadden Stalin nodig als bondgenoot tegen
Hitler. Maar dat ze Stalin hebben gebruikt om de oorlog te winnen, wast de
misdaden van de communisten nog niet schoon, zoals sommige mensen tot op de dag
van vandaag denken." En dus werd Letland een van de vijftien Unierepublieken van
de USSR.

Het is het lot van de Baltische landen: hun hele geschiedenis door hebben ze
klemgezeten tussen Duitsland en Rusland. Collaboreerden ze niet met de een, dan
wel met de ander. Vooral Letten en Litouwers namen actief deel aan de
jodenvervolging. Maar na de Tweede Wereldoorlog vermaalde de communistische
terreur niet alleen nazicollaborateurs. Duizenden gewone burgers kwamen om. Ook
dat is een steen des aanstoots tussen Oost en West: de EU eist van nieuwe
lidstaten dat ze zich verantwoorden voor hun collaboratie tijdens de Tweede
Wereldoorlog, maar Oost-Europa snapt niet waarom het Westen zo weinig
belangstelling heeft voor de rode terreur die op de bruine volgde. Hun oorlog is
de onze niet.

"Oordelen is makkelijk", zegt Freiberga. "Frankrijk heeft zijn collaborateurs
opgehangen. Maar wat doe je als je twee keer bezet bent? De eerste bezetting
duurde vier jaar en de tweede vijftig jaar. Mensen moeten leven en passen zich
aan. Toen wij in 1991 eindelijk onafhankelijk werden, hebben we geen
Neurenbergprocessen gehad. Er zijn een paar processen tegen oorlogsmisdadigers
geweest, zoals tegen de Russische partizaan Kononov, die in een dorp vrouwen en
kinderen levend had verbrand in een huis. Zijn proces leidde in Moskou tot grote
woede. Hij had immers tegen Hitler gevochten. Maar dat geeft hem nog niet het
recht mensen te vermoorden."

West-Europeanen beschouwen de Russen nog steeds als de bevrijders, voor
Oost-Europeanen zijn de herinneringen aan de communistische overheersing veel
verser dan die aan de nazitijd. "Jullie kennen maar één soort totalitarisme.
Toen jullie dat overwonnen hadden, konden jullie de democratie opnieuw opbouwen.
Wij waren niet zo fortuinlijk. Na het extreem-rechtse kwam het extreem-linkse
totalitarisme, maar terreur is terreur. De ideologie werd alleen verpakt in
andere woorden. Iedereen kon slachtoffer worden, zelfs de hoogste bolsjewiek.
Duizenden Letse bolsjewieken die nog hadden deelgenomen aan de revolutie van
1917 kregen in 1937 in Moskou een kogel in de nek, hun handen met prikkeldraad
op de rug gebonden. Stalin duldde geen bolsjewieken in de buurt die zo hun eigen
ideeën hadden over de revolutie. De communistische partij was een werktuig van
oppressie en terreur."

Na een paar jaar in een vluchtelingenkamp in Lübeck te hebben gebivakkeerd,
emigreerde het gezin naar Marokko. Toen Vike-Freiberga 17 was, trokken ze door
naar Canada, waar ze uiteindelijk hoogleraar psychologie werd. Ze was actief in
de Letse diaspora. Na haar pensionering, in 1998, keerde ze terug naar Riga om
een cultureel instituut te gaan leiden. Een jaar later koos het Letse parlement,
de Saeima, haar onverwachts tot president om uit een politieke impasse te komen.
Als buitenstaander was zij een verademing, na de onervaren, twistzieke Letse
politici. Met haar buitenlandse contacten, accentloze Engels en kennis van de
democratie was zij een gouden troef voor het aspirant-lid van de Europese Unie.

Ze trof een puinhoop aan. 1998 was het jaar van de grote Russische bankencrisis,
die gepaard ging met faillissementen, grote werkloosheid en de verdamping van
spaartegoeden. Rusland was nog steeds de belangrijkste afzetmarkt voor Letland,
dat voornamelijk hout exporteert. "Na de crisis van '98 heeft onze markt zich op
het Westen gericht. Langzaam bloeide de economie op. Sinds de bankencrisis van
deze zomer zwakken de hoge groeicijfers weer sterk af, opnieuw gaan bedrijven
failliet. De huizenmarkt en de houtexport krijgen zware klappen."

Hardship, zegt Freiberga, dat is iets wat West-Europa van het Oosten kan leren.
"Wij weten allang dat de wereld niet stabiel is. Voor energie zijn wij goeddeels
van Rusland afhankelijk. Van Gazprom kregen wij eerst goedkoop gas, maar nu
stijgen de prijzen. Vóór de zomer met 30 procent, en nu opnieuw met 30 procent.
Ik stook mijn buitenhuis inmiddels met hout."

Freiberga heeft al haar diplomatieke talenten benut om haar Europese bondgenoten
ervan te overtuigen dat de drie Baltische landen moesten toetreden tot de
Europese Unie en de NAVO. De inval van de Russen in Georgië, zegt ze, heeft ons
gelijk gegeven. "We moesten onze bondgenoten ervan zien te overtuigen dat het
aan hen was om over ons NAVO-lidmaatschap een beslissing te nemen. Hoe boos de
Russen ook waren, er is geen enkele reden waarom zij zich zouden mogen bemoeien
met wat er in Letland gebeurt. Ze hebben ons tegen onze wil bezet en nu dat
voorbij is, hoeven we hen nooit meer ergens toestemming voor te vragen."

En dus zou Freiberga, als ze nog president was geweest, tijdens de vijfdaagse
oorlog van augustus met haar Baltische, Poolse en Oekraïense collega's naar
Tbilisi zijn afgereisd om solidariteit te betuigen met de belaagde Saakasjvili.
Ze had niet verwacht dat de Russen zo ver zouden gaan. "Nog onlangs schreef ik
in een bundel over macht en Europa dat de dagen dat we Russische tanks over de
grens zagen rollen definitief voorbij waren. Ik had ongelijk. We hebben de NAVO
nog steeds nodig."

Officieel mag de NAVO dan als één man achter Saakasjvili staan, anoniem zeggen
NAVO-functionarissen dat hij Tschinvali nooit had mogen aanvallen. Freiberga
beschikt niet over alle feiten, maar ze waarschuwt dat de Russen een uitstekend
propaganda-apparaat hebben. "Ik weet niet wie er het eerst heeft geschoten. Maar
het staat inmiddels vast dat de Russen er klaar voor waren. Als dit niet was
gebeurd, hadden ze een ander excuus gevonden."

Voor Freiberga is er een duidelijk verschil tussen de twee strijdende partijen.
De Georgiërs hebben geprobeerd een einde te maken aan gewelddadig gedrag van de
Abchazen en Zuid-Osseten op Georgisch grondgebied. "Niet Georgië, maar Rusland
is een vrij land binnengevallen. Ik snap dat veel mensen zaken willen doen met
Rusland. Zeker nu we te kampen hebben met een economische meltdown heeft de
wereld dat gas hard nodig. Maar billijken kan ik het niet. Het is een
principeloos, immoreel en kortzichtig beleid. Als Russische tanks over de
buurgrenzen kunnen rollen, kunnen hun raketten ook Londen, Parijs of Amsterdam
bereiken."

Dat de Russen kwaad zijn over het opdringen van de NAVO naar hun grenzen, boeit
Freiberga niet. "Hebben NAVO-landen Rusland ooit bedreigd? Nee. Dus waar zijn ze
bang voor? Wij hebben een grensverdrag met de Russen gesloten waarin we 5
procent van ons grondgebied afstaan. Ik heb in Letland nog nooit iemand horen
zeggen dat we dat stuk grond dat Stalin van ons heeft afgepakt moeten
terugveroveren. Letland heeft 20 procent gemengde huwelijken, als er iemand
belang heeft bij goede betrekkingen zijn wij het. Het is grotesk om op de
Russische tv te horen dat Rusland bedreigd wordt door Estland. Een landje van
1,5 miljoen inwoners! Het is totale nonsens. Ze hebben gewoon een buitenlandse
vijand nodig."

Het is de oude truc van Stalin, zegt Freiberga. Als er geen probleem is, dan
creëer je het gewoon. "Nu zie je opeens de spanningen in de (Armeense) enclave
Nagorny Karabach in Azerbajdzjan weer opflakkeren. Het zou mij niet verbazen als
de tanks daar op zeker moment ook binnenrollen."

Bang is Freiberga niet voor de Russen, zeker niet nu haar land stevig verankerd
zit in de EU en de NAVO. Ze is in Moskou niet geliefd. In maart 2005 werd haar
een visum geweigerd toen ze door de Universiteit van Moskou was uitgenodigd om
de driehonderdste verjaardag van de universiteit te vieren. Maar in mei van dat
jaar, bij de viering van de zestigste verjaardag van het einde van de Tweede
wereldoorlog, kon men haar als president van Letland niet weigeren. Haar twee
Baltische collega's bleven weg, omdat voor hen de oorlog pas in 1991 definitief
was afgelopen. Maar Freiberga vond de nederlaag van het fascisme de moeite van
het vieren waard. "Toen heb ik van de gelegenheid gebruik gemaakt om te zeggen
dat Europa in 1945 maar voor de helft was bevrijd. Dat de USSR het fascisme had
overwonnen, betekende niet dat ze het totalitarisme had verslagen. Oost-Europa
en Rusland hebben daar nog tot 1991 onder geleden. Het was een mooi podium om de
wereld eraan te herinneren dat het communisme veel onheil heeft aangericht."

Omdat Freiberga Oost en West van binnenuit kent, ziet ze het als haar taak de
vele misverstanden binnen de EU te helpen oplossen. Maar haar hart ligt in het
Oosten. "Laten we openhartig zijn: het Westen is egoïstischer. Wij vrezen voor
onze overleving. Ik ben mijn land een halve eeuw kwijt geweest, ik wil het niet
opnieuw verliezen. Buren zijn onvoorspelbaar. Het ene moment zijn ze aardig, het
volgende dringen ze binnen en schoppen je eruit. Je moet een verstandig
verdedigingssysteem hebben om ze op afstand te houden. Als jullie denken dat
jullie je problemen in 1945 voor eens en voor altijd hebben opgelost, dan zijn
jullie naïef."

Anders dan in het Westen is de Europese Unie in de Baltische landen nog steeds
populair. De Balten willen actief meedenken over Europa en niet aan de zijlijn
blijven staan, zoals Zwitserland, Noorwegen en IJsland. "Soms lijkt het wel of
jullie, die de afgelopen decennia de vruchten ervan hebben geplukt, vergeten
zijn dat Europa het waard is om verdedigd te worden. Europa is meer dan geld
verdienen en banen scheppen. Dat geldt eens te meer nu zelfs de banken niet meer
veilig zijn."

Het stoort Freiberga dat het Westen zo pragmatisch is. "De moslimextremisten
hebben misschien wel een punt als ze zeggen dat de westerse wereld moreel
bankroet is. Mensen zijn goed doorvoed en vergeten de waarden van het Europese
humanisme. Aan het begin van de vorige eeuw schreef een Letse auteur een verhaal
over een land, waar vette varkens geroosterd en wel door de lucht vlogen. Je
hoefde je vork maar in de lucht te steken om er een aan te rijgen. En om dat nog
makkelijker te maken was de hemel er zó laag dat er geen ruimte was voor
verheven gedachten."

Maar idealen zijn inmiddels toch in diskrediet gebracht? Zelfs het kapitalisme
laat ons nu in de steek. "Kapitalisme is geen ideologie, het is slechts een
middel, een mechanisme om welvaart te creëren. Verder heeft het niks te bieden.
Het zegt niets over de verdeling van de macht en van de natuurlijke rijkdommen.
Onze ideologie is het westerse humanisme en de democratie, die hier is
opgebloeid. Wie gelóóft in het kapitalisme, leeft in het land van de vette
varkens."

Freiberga pakt een glossy van de salontafel en zegt: "Als ik dit blad opsla en
ik zie dat men zich zorgen maakt over de vraag welke handtas de tas van dit
seizoen is, dan vind ik dat triest. Wil je je voordeel doen met alle
bibliotheken of alle kennis van de wereld of ben je een dier dat wil vreten en
slapen? Over die wereld van plat mercantilisme zijn veel Oost-Europeanen
teleurgesteld."

In het vliegtuig naar Amsterdam raakte ze verdiept in een boek van een Franse
archeoloog over de ondergang van Mesopotamië. Dat deed haar aan Europa denken.
"Waarom laat een succesvolle samenleving zich veroveren? Omdat de mensen
zelfingenomen worden. Ze dommelen in slaap en dan trekken de stammen binnen die
ambitieuzer en energieker zijn."

Zelfs als nu het tijdperk van Azië zou zijn aangebroken, betekent dat nog niet
dat we de dingen op hun beloop moeten laten. "Het is juist een uitdaging om
opnieuw geboren te worden. Misschien zijn we straks de nummer twee in de wereld.
Wat geeft het? We moeten waakzaam zijn en onze beschaving beschermen."

West-Europeanen weten niet meer wat beproeving is. Mensen zijn gebouwd als
biologische wezens, die stress en gevaar kunnen doorstaan. "Ik heb het akelige
gevoel dat het leven ons binnenkort weer aan die beproeving gaat blootstellen.
Of het nu het milieu is, oorlog, of een financiële crisis. Ik wil niet
fatalistisch klinken, maar als er geen spanning en uitdaging meer zijn,
degenereert de mensensoort."

Hoe kun je Europa weer uitdagend maken? Freiberga zit in een door president
Sarkozy in het leven geroepen denktank over de toekomst van Europa. De groep
gaat in januari van start, dus ze wil er alleen op persoonlijke titel over
spreken. "Europa heeft een periode van grote bloei gekend, maar dreigt nu plat
op haar gezicht te vallen. Nu we voor het eerst in lange tijd weer herenigd
zijn, wordt het tijd voor een nieuwe ontwikkelingsfase. Maar het idee van de
founding fathers dat we sterker zijn als we de grenzen overstijgen, staat nog
steeds overeind. Europa moet vrede en stabiliteit bieden, haar krachten
verzamelen en opkomen voor haar gemeenschappelijke waarden. Er is ruimte om te
groeien."

Misschien zou West-Europa ook in politieke zin iets van het Oosten kunnen leren.
"De retoriek in de publieke sfeer is passé, die grijpt nog steeds terug op de
oude links-rechts-schema's. Ik zou willen dat de politiek een andere indeling
hanteerde. Democratie hoeft niet per se een politiek spectrum van marxistisch
links tot fascistisch rechts te herbergen. Wij hebben vijftig jaar geen partijen
gehad en moeten nu alles opnieuw uitvinden. Wij zijn op zoek naar een soort
centristische vorm van democratie die de nadruk ergens anders legt. Zolang we
een tekort aan frisse ideeën hebben, wenden mensen zich tot extreemrechtse
partijen. Het simpele ouderwetse humanisme is hen kennelijk niet sexy genoeg."

LOAD-DATE: November 28, 2008

LANGUAGE: DUTCH; NEDERLANDS

NOTES: De moslimextremisten hebben een punt als ze zeggen dat het Westen moreel
bankroet is; Als er geen spanning en uitdaging meer zijn, degenereert de
mensensoort; Vaira Vike-Freiberga; Geboren in 1937 in Riga. Met haar familie
vluchtte ze in 1944 voor de Russische troepen, die de Duitsers uit Letland
verdreven. Na een paar jaar trok de familie naar Marokko. Toen Vaira 16 jaar was
verhuisde het gezin naar Canada. Studie psychologie aan universiteit Toronto.
Van 1965 tot 1998 hoogleraar psychologie universiteit Montreal. Actief in de
Letse diaspora. In 1998 terug naar Riga om cultureel instituut te leiden. In
1999 tot veler verrassing als compromisfiguur tot president van Letland gekozen.
Vier jaar later met grote meerderheid herkozen. Onder haar bewind trad Letland
toe tot de NAVO en de Europese Unie.

GRAPHIC: 2211ZBfreiberga, 'Het is grotesk om op de Russische tv te horen dat
Rusland bedreigd wordt door Estland', Foto Roger Cremers

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              15 of 147 DOCUMENTS



                                NRC Handelsblad

                               November 28, 2008

Zich vergapen aan Gooise kakkertjes;
Beeldenstorm Marjoleine de Vos

BYLINE: Marjoleine de Vos

SECTION: MEDIA; Blz. 17

LENGTH: 675 woorden


'En dan zie je die grieten, die hebben auto's, man en dan praten ze met zo'n
kakstem." Zou dit over Echte Gooische Meisjes gaan? Ik spits mijn oren om het
gesprek tussen een paar studenten in de overvolle trein op te vangen. "En dat
commentaar is ook heel gaaf dat erbij zit, zo'n stem, net een beetje als van die
oude man die dat deed, eh--" "Gert Jan Dröge", helpt een ander. "Ja, onwijs
grappig."

Ik giechel een beetje. Dat nu net zo'n programma het tot treingesprekken brengt.
Er is geen plot, geen ontwikkeling, geen duidelijke hoofdpersoon (hoewel Paulien
duidelijk het favoriete personage van de makers is), er wordt nooit iets in
gezegd wat de moeite waard is, de meisjes zijn, op beeldige Bo na, niet eens
echt mooi, meer gewoon gaaf en jong en goed gekleed.

Bent u daar nog? Het gaat over Echte Gooische Meisjes (met ch! nu ja!), de
onbetwiste opvolger van Glamourland. Donderdagavond op RTL5. Het duurt maar
kort, een half uurtje, inclusief reclame. We volgen zes meisjes, drie van
plusminus 18 en twee van ongeveer 22. De oudsten zien we het meest, de
achttienjarigen zijn wel erg jong, en zo interessant is het niet om een lief
blondje zenuwachtig haar best te zien doen om stewardess te worden, waar ze haar
hele leven al van gedroomd heeft, of om een aanstaande 18-jarige heel opgewonden
te zien over de flyers voor haar feest. Want een feest gaat niet met
uitnodigingen maar met flyers, die ontworpen moeten worden en die dan 'heel
gaaf' zijn en dat moet iedereen die er eentje krijgt ook zeggen, want zo'n
meisje staat daarop te wachten. Als de ontvanger niets zegt, helpt ze hem op
weg: "Gaaf hè?".

Nee, zo interessant is dat niet, en het is evenmin erg interessant om vier van
zulke meisjes met dure leren rijlaarzen en echte wedstrijdpoloshirts aan, te
zien smelten voor een of ander polobink met zeventig paarden en om ze gillend op
een paard te zien zitten. "Ik schijt drie kleuren stront", roept Paulien
unladylike.

Waar gaat dit allemaal over? Over vakantie in Cannes, in een huis dat de
steenrijke ouders van Bo hebben gehuurd en waar de meisjes heerlijk gaan zeilen
- "Ik zelf kan niet zeilen maar ik vind 't leuk om op de punt te poseren" zegt
Paulien - of gaan eten in 'de Baoli', waar iemand voortdurend een vlammenspel op
de bar creëert ("echt gaaf"), en daarna dansen. "Wat zijn mannen simpel hè, als
je één keer met je kont draait dan bieden ze je al een drankje aan" zegt
Paulien.

Paulien heeft een groot hoofd en daarom draagt ze een grote zonnebril, vertelt
ze. En het is daarom jammer dat ze niet zulke grote borsten heeft, want die
hadden toch eigenlijk ook wel goed bij dat grote hoofd gepast, vindt ze
onbekommerd. Heel mooie, kwaliteits-kunstborsten, die zou ze wel willen. "Echt
niet hoor, ik vind ze zó lelijk", griezelt beeldige Bo wier ouders ze haar
natuurlijk al wel hebben aangeboden: "Ze willen gewoon dat je gelukkig bent,
hè."

Om haar nog gelukkiger te maken hebben haar ouders nu een Audi TT cabrio voor
haar gekocht. "Een lekker spontaan cadeau", vindt de commentaarstem van Beau van
Erven Dorens die inderdaad geknipt is voor dit werk. De moeder van Bo zegt een
beetje expres poenig op de vraag naar het waarom van deze nieuwe auto: "Zoals je
ook een schoon bloesje aan doet, het was gewoon tijd voor een nieuwe auto".

Ja, waar gaat dit allemaal over? Waarom heeft dit aantrekkingskracht, want dat
heeft het onmiskenbaar. De commentaarstem - 'Zelfs onze heupwiegende verwende
krengetjes uit het Gooi zijn onder de indruk' - helpt daarbij, die maakt
duidelijk dat wij anders zijn en anders willen zijn en dat zij een beetje
belachelijk zijn en dat we ons daarom aan hen mogen vergapen. Want daarvoor is
zo'n programma toch, opdat de gewone man en vrouw zich vergapen aan rijke
meisjes met mooi haar en Gooise kakstemmen waarmee ze onbenullige dingen zeggen.
Kunnen wij daar lekker neerbuigend over doen. Dat is gezond voor ons. Het helpt
om ons tevreden te stellen met ons eigen leven en ons eigen geweldige
geestelijke niveau, want nooit zouden we natuurlijk, nóóit, willen ruilen met
díe grieten. Nooit.

LOAD-DATE: November 28, 2008

LANGUAGE: DUTCH; NEDERLANDS

NOTES: Een nieuwe Audi TT cabrio, een 'lekker spontaan cadeau'

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              16 of 147 DOCUMENTS



                                NRC Handelsblad

                               November 28, 2008

Altijd krijgen de buren de schuld Nog niet veel hard bewijs tegen Pakistan

BYLINE: Floris van Straaten

SECTION: VOORPAGINA; Blz. 1

LENGTH: 867 woorden

DATELINE: Londen, 28 nov.

SAMENVATTING:

Nieuwsanalyse

Wantrouwen is op het subcontinent sinds de traumatische deling van het Britse
koloniale rijk in 1947 diep geworteld.

VOLLEDIGE TEKST:

Het is zowel in India als Pakistan een vast ritueel geworden: na elke grote
terroristische aanslag wijzen veel politici prompt beschuldigend naar de
buurstaat.

Zo ook gisteren. Het bloedbad in Mumbai was nog niet eens voorbij. Maar de
Indiase premier Manmohan Singh noemde in een toespraak voor de televisie
Pakistan weliswaar niet bij naam, maar hij waarschuwde al wel "onze buurlanden"
dat het gebruik van hun grondgebied voor het lanceren van aanvallen op India
niet getolereerd zal worden en dat ze een prijs zullen betalen als door hen geen
passende maatregelen worden genomen.

De goede verstaander had niet meer nodig.

Narendra Modi, een havik van de nationalistische hindoepartij BJP en premier van
de aan Pakistan grenzende deelstaat Gujarat, was explicieter. "Het is voor het
eerst dat Pakistan het gebruik van zeeroutes heeft toegestaan ten behoeve van
terrorisme tegen India", zei hij bij een bezoek aan een van de door de
terroristen aangevallen hotels in Mumbai.

Het is juist op het Indiase subcontinent een beproefd recept: sluit de rijen in
tijden van nood door je buurland als zondebok aan te wijzen, ook al ontbreken
meestal de bewijzen. Veel Indiase en Pakistaanse leiders hebben zich langs deze
weg in benarde situaties enige lucht proberen te verschaffen.

Zulke beschuldigingen kunnen altijd op veel weerklank bij de gewone man rekenen,
want het wederzijdse wantrouwen is sinds de traumatische deling van het Britse
koloniale rijk in 1947 diep geworteld.

Alleen al de voortdurende spanningen tussen beide landen om het overwegend
islamitische Kashmir, dat beide landen voor zich opeisen, staan er garant voor
dat dit wantrouwen geen kans krijgt weg te ebben.

Bovendien zijn er door de jaren heen wel degelijk talrijke aanwijzingen - vooral
in het geval van Pakistan - opgedoken dat de overheid terroristen niet alleen de
hand boven het hoofd hield maar in sommige gevallen ook actief hielp.

Algemeen wordt aangenomen dat de machtige Pakistaanse militaire
inlichtingendienst ISI de door India gezochte Dawood Ibrahim asiel heeft
verleend. Ibrahim, die in Mumbai een groot crimineel netwerk opbouwde, wordt
gezien als de organisator achter een aantal grote aanslagen in Mumbai in 1993.
De Pakistanen stonden in de jaren '90 eveneens op zijn minst oogluikend toe dat
veel militante groepen vanaf hun grondgebied acties uitvoerden in het Indiase
deel van Kashmir en soms ook elders in India.

Hoeveel aanwijzingen zijn er nu dat Pakistan werkelijk de jongste bloedige
aanslagen in Mumbai heeft helpen orkestreren? Tot dusverre niet veel. Een van de
terroristen zou hebben gesproken met een accent uit Punjab, een grote
Pakistaanse provincie. Een ander, die betrokken was bij de gijzeling van enkele
joden in het centrum van de stad, zou in het Urdu hebben gesproken (de officiële
voertaal in Pakistan), met een accent uit Kashmir. "Weet u wel hoeveel mensen in
Kashmir zijn gedood", vroeg hij een Indiaas televisiestation via de telefoon.
"Weet u wel hoeveel moslims uw leger heeft gedood? Weet u wel hoeveel er deze
week in Kashmir zijn gedood?"

Maar dat zijn nog geen bewijzen. Er leven ook moslims in het Indiase deel van de
Punjab en in theorie kunnen beiden zich op eigen houtje hebben aangesloten bij
andere islamitische groepen van Indiase bodem. De afgelopen maanden is India bij
herhaling opgeschrikt door aanslagen, die door de Indiase Mujahedeen zouden zijn
beraamd. In hoeverre die organisatie hulp ontvangt uit het buitenland is
onbekend. Evenmin is bekend hoe de Indiase Mujahedeen zich verhouden tot de
Deccan Mujahedeen, die de verantwoordelijkheid voor de jongste aanslagen op zich
hebben genomen.

De nieuwe Pakistaanse president Asif Ali Zardari sprak gisteren al zijn afschuw
uit over de aanslagen in Mumbai. Vanmorgen had hij telefonisch contact met
premier Singh. Hij opperde dat de daders moesten worden gezocht bij lieden die
buiten de overheid om opereerden. Daarbij lieten de Pakistanen het niet. Het
hoofd van de ISI zal in eigen persoon naar Mumbai vertrekken om mee te helpen
bij het onderzoek.

Hiermee probeert Zardari aan te tonen dat het hem ernst is om de betrekkingen
met India te verbeteren. Juist vorige week had hij daartoe al een eerste
belangrijke aanzet gegeven. Zardari toonde zich bereid te verklaren dat zijn
land niet als eerste een nucleaire aanval op India zou uitvoeren. Ook hervormde
hij de ISI, die al sinds de jaren '80 dikwijls een eigen agenda volgde.
Zardari's vorig jaar vermoorde echtgenote Benazir Bhutto kwam door toedoen van
de ISI dikwijls voor onaangename verrassingen te staan.

De vraag rijst intussen hoeveel greep Zardari heeft op de ISI en de
gebeurtenissen in het algemeen. Zijn gezag in eigen land is vooralsnog beduidend
minder krachtig dan dat van zijn voorganger, generaal Pervez Musharraf.
Waarnemers hadden de afgelopen weken al geconstateerd dat veel radicale
islamitische groepen sinds het vertrek van Musharraf deze zomer juist weer
actiever waren geworden. Of dat met hulp van de ISI gebeurde is, zoals zoveel in
de schimmige wereld van spionnen en aanslagen, niet helder.

LOAD-DATE: November 28, 2008

LANGUAGE: DUTCH; NEDERLANDS

NOTES: Floris van Straaten is oud-correspondent in India

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              17 of 147 DOCUMENTS



                                NRC Handelsblad

                               November 25, 2008

Sovjetschaarste terug in Rusland;
Kredietcrisis Hoe in de Russische provincie de recessie toeslaat;
werktijdverkorting niet bedoeld om zwakke bedrijven te redden

BYLINE: Michel Krielaars

SECTION: ECONOMIE; Blz. 12

LENGTH: 1385 woorden

DATELINE: Kolomna, 25 nov.

SAMENVATTING:

Het feest van de hoge gas- en olieprijzen is voorbij. Rusland verkeert in
crisis. In het stadje Kolomna doet de gemeente haar best de werkelijkheid te
verbergen.

VOLLEDIGE TEKST:

In Kolomna verschuilt de economische crisis zich onder een dikke sneeuwvacht.
Het stadje niet ver van Moskou, met zijn gerestaureerde vesting, houten huizen
en stalinistische zuilen en frontons, vertoont de welvaart die zich de afgelopen
jaren over grote delen van Rusland heeft uitgestrekt. Op het Sovjetplein staan
rondom een drive-in van McDonald's drie moderne winkelcentra met alles erop en
eraan. De schappen van supermarkt Perekrjestok liggen vol westerse
levensmiddelen.

Crisis? "Bij ons is niets aan de hand", zegt Dmitri Redkin in zijn met een
portret van president Medvedev versierde werkkamer op het gemeentehuis. Hij is
plaatsvervangend hoofd van de economische afdeling van het stadsbestuur. "Al
weet ik natuurlijk niet wat de dag van morgen zal brengen", zegt hij.

In Redkins Kolomna wordt de idylle van Poetins bloeiperiode stug volgehouden.
Ook al heeft president Medvedev toegegeven dat door de ineenstorting van de
olieprijzen nu ook Rusland in een economische crisis verkeert. Niet in Kolomna.
"De salarissen worden uitbetaald, er hoeft niemand te worden ontslagen, de
twaalf banken die we hebben zitten niet in de problemen en verstrekken gewoon
leningen aan de bevolking", zegt de ambtenaar. "En er is niemand bankroet
gegaan."

In het stadhuis van het 148.000 inwoners tellende stadje flakkert hoop. Maar wat
gaat het gemeentebestuur doen als die hoop wegebt? Redkin: "Op eigen houtje
kunnen we niets doen. We zijn voor ons budget geheel afhankelijk van het bestuur
van de regio Moskou. Als het misgaat, kunnen we hooguit reageren op wat er
gebeurt. Van preventieve voorzorgsmaatregelen is geen sprake. We moeten eerst
wachten op instructies van boven."

Van een stadje als Kolomna zou je verwachten dat een belangrijk deel van de
50.000 werkende inwoners een baan in Moskou heeft en dagelijks heen en weer
reist. Maar volgens Redkin is het tegendeel het geval: "Iedereen werkt hier in
de stad."

En dan is er nog de fabriek ZTS, voormalig pronkjuweel van Kolomna, die in het
Sovjetverleden onderdelen voor locomotieven, zware machines en raketten maakte
en een groot deel van de werkende stadsbevolking van een baan voorzag. "De
fabriek is nog altijd de grootste in Kolomna en functioneert volop", zegt
Redkin.

Zoals wel vaker in Rusland is de werkelijkheid buiten de officiële een andere.
Dat blijkt in het uitgestorven filiaal van supermarktketen Samogval. Anders dan
bij de Perekrjestok, waar de producten goedkoper zijn, is hier een behoorlijk
deel van de schappen leeg. Gevolg van slecht management, dat zich tijdens de
crisis dubbel wreekt. In de anders volgestouwde wodka-afdeling staan de laatste
twintig flessen uitgespreid op de plank om de schaarste te verhullen. Diezelfde
treurnis is te zien op de chocolade- en koekjesafdeling. Het beeld doet denken
aan de Sovjet-Unie.

Bij de halflege koelvakken op de zuivelafdeling is de houdbaarheidsdatum van de
resterende producten al tien dagen overschreden. De schappen met bier,
vruchtensap, Coca-Cola en dierenvoer zijn leeg. In de diepvrieskisten zit
vrijwel niets meer. Luiers en shampoo zijn bijna op. "Sinds een paar weken
verkopen we geen groenten meer", zegt een winkelmeisje. "We hebben alleen nog
fruit."

Een vertegenwoordigster van de leiding van het filiaal zegt dat er nog wel
klanten komen. De schaarste in haar winkel zou tijdelijk van aard zijn. "Maar
het is crisis, hè", zegt zij.

Ook in de andere winkels waart het spook van de crisis rond. De mode- en
schoenwinkels op de eerste verdieping van het winkelcentrum zijn vrijwel
uitgestorven. "Sinds twee maanden hebben we bijna geen klanten meer", zegt
verkoopster Jelena in haar dameskledingwinkel. "Tot voor kort was dit een
goedlopende zaak. Doordat we gespecialiseerd zijn in grote maten hebben we
doorgaans een stabiele klandizie. We verkopen kwaliteitskleding uit fabrieken in
Moskou en Sint-Petersburg tegen gemiddelde prijzen."

Is ze bang voor haar eigen toekomst nu de crisis zich uitbreidt? "Zelf vind ik
wel weer ander werk. Maar voor mijn man is het anders. Hij werkt bij een grote
bouwmaatschappij en krijgt geen salaris meer uitbetaald."

Bij het verlaten van het winkelcentrum valt ineens op dat de werkzaamheden bij
de naast het gemeentehuis liggende nieuwbouw zijn gestaakt. In dat opzicht
verschilt Kolomna weinig van de rest van het land, waar inmiddels 87 procent van
de bouwactiviteiten is gestaakt en vele duizenden arbeiders op straat zijn komen
te staan, zonder uitkering.

Voorbij de brug over de rivier de Oka ligt een bouwmarkt. Op het met hekken af
te grendelen terrein zijn tientallen kleine zaakjes gevestigd waar sanitair,
wand- en vloertegels, verf, behang, hout, klein gereedschap, losse
machineonderdelen, huishoudelijke apparatuur worden verkocht. Zigeunerinnen
bedelen om wat kopeken voor brood.

Anatoli Goldberg, een voormalig ingenieur van de ZTS-fabriek, is een van de
kleine ondernemers op het marktterrein. Toen de ZTS in het roebelcrisisjaar 1998
failliet ging en hij na dertig jaar trouwe dienst zijn baan verloor, zette hij
een handeltje in gereedschappen op. De eerste vier jaar ventte hij zijn waren op
straat. Maar sinds zes jaar huurt hij een vergrote kast op de markt. Daar brengt
hij tegen een bescheiden winst zijn gereedschappen aan de man, die hij in Moskou
bij een metaalgroothandel met korting inslaat. "Die groothandel koopt in de hele
wereld gereedschap op en voorziet dat vervolgens van het label van een Duits
topmerk als Stayer", vertelt hij in zijn met een elektrisch kacheltje verwarmde
hok van anderhalf bij twee meter.

Aan zijn teruglopende omzet merkt Goldberg wel degelijk dat het crisis is. "Maar
gelukkig is mijn handel vrij stabiel, omdat ik gereedschap verkoop dat je elders
in de stad bijna niet vindt. De handelaren in bouwmaterialen hebben meer
onderlinge concurrentie en staan er slechter voor. Maar vooralsnog helpen we
elkaar."

Buiten, in de wit besneeuwde 'koopgoot', rijden de klanten af en aan. Hier lijkt
de economie nog te bloeien. Ze laden hun auto's vol met planken, latten, baden,
wc-potten, cement, verf. "De mensen zijn onrustig", zegt Goldberg. "Ze kopen
zelfs meer dan voor het begin van de crisis, omdat ze van hun roebels afwillen.
Als ze straks zijn uitgekocht, beginnen de problemen voor ons pas echt."

Zelf is Goldberg als kleine ondernemer vrij onafhankelijk. Zoals het merendeel
van de Russen heeft hij geen bankrekening. Van zijn winst koopt hij meteen nieuw
gereedschap of levensmiddelen voor hem en zijn vrouw. Grote uitgaven kan hij
zich niet permitteren. "Bovendien is het op dit moment onmogelijk om bij de bank
een lening af te sluiten voor bedragen boven de 100.000 roebel (2.800 euro)",
zegt hij. "Maar ondanks alles ben ik blij dat ik zelfstandig ben."

Over de ZTS-fabriek weet hij ook nog iets interessants te vertellen. "Zeggen ze
op het gemeentehuis dat die weer volop werkt?" lacht hij. "Nou, maar dan wel met
een vijftigste van het vroegere personeel. Totdat de fabriek over de kop ging
werkten er 10.000 mensen en nu zijn het er 200, die alleen nog maar wat
reparatiewerkzaamheden uitvoeren. Geproduceerd wordt er niets. En als ze beweren
dat een meerderheid van de werkende bevolking een baan in Kolomna heeft, is dat
ook niet waar. Want bijna iedereen hier forenst naar Moskou."

Bij de uitgang van de markt probeert Natasja bij haar fluitketel- en
pannenwinkeltje klanten te werven. "Ik verkoop helemaal niets meer sinds het
crisis is", zegt ze blauwbekkend.

Voor een bijgebouw van de veertiende-eeuwse Johannes-de-Doperkerk in het oude
centrum staan zo'n twintig mensen met een plastic bordje borsch en een homp
brood in hun handen bij het luikje van een gaarkeuken. Dronkenlappen, daklozen
en gepensioneerden krijgen hier dagelijks te eten. Sneeuw slaat hen in het
gezicht.

"Crisis?" roept de 56-jarige gepensioneerde betonarbeidster Galina, terwijl ze
de soep in haar tandeloze mond lepelt. "Waar? Wanneer? Ik weet van niets. Ik kom
hier alleen om de dag eten, want van mijn pensioen van 4.000 roebel kan ik niet
rondkomen. Maar vertel me of het waar is dat ons land wordt geregeerd door een
maffia die al het geld van de verkoop van olie en gas inpikt, terwijl het gewone
volk crepeert?"

LOAD-DATE: November 25, 2008

LANGUAGE: DUTCH; NEDERLANDS

NOTES: 'Men is onrustig, wil van zijn roebels af'; Anatoli Goldberg, ondernemer

GRAPHIC: 2511eco2kolom, Links: in de 'koopgoot' van het stadje Kolomna rijden
klanten af en aan. Hier lijkt de economie nog te bloeien. Rechts: de Chinese
rederij Cosco Pacific investeert meer dan 1 miljard euro in de bouw van twee
containerterminals in de Griekse haven Piraeus., Foto's Oleg Klimov, Bloomberg
2511eco2cosc

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              18 of 147 DOCUMENTS



                                NRC Handelsblad

                               November 22, 2008

De stelling van Werner Brouwer: van gelijkheid in de zorg wordt niemand beter

SECTION: OPINIE & DEBAT; Blz. 10-11

LENGTH: 1597 woorden

SAMENVATTING:

Het Kennemer Gasthuis helpt patiënten die extra betalen eerder dan mensen die
niet betalen. Een interessant experiment, zegt econoom Werner Brouwer tegen
Ingmar Vriesema. "Als dit slaagt, gaat iedereen er op vooruit."

VOLLEDIGE TEKST:

Vorige week werd bekend dat het Kennemer Gasthuis in Haarlem een afspraak heeft
gemaakt met een bemiddelingsbureau dat zieke werknemers aanlevert, zodat die
snel weer aan de slag kunnen. Een Kamermeerderheid spreekt schande van deze
'voorrangszorg' en wil dat minister Klink (Volksgezondheid, CDA) ingrijpt.

"Ik vind dat politici die dit zeggen heel kortzichtig omgaan met dit thema. Deze
politici wekken de suggestie dat ze met hun verontwaardiging de beschermer zijn
van 'de gewone man'."

Dat is niet zo?

"Dat is zeer de vraag. De term 'voorrang' suggereert dat terwijl de één
voorgaat, de ander moet remmen. Dat zou betekenen dat degene die 900 euro
betaalt, sneller wordt geholpen, en de rest daardoor langzamer. Natuurlijk, dat
kan zo zijn - die optie moeten we bij het Kennemer Gasthuis nog even openhouden.

Maar het hóéft niet zo te zijn. Het is namelijk mogelijk om met het extra geld
dat werknemers betalen, additionele capaciteit te creëren. Operatiekamers kun je
bijvoorbeeld 's avonds langer openhouden, of een keer in het weekeinde. Daardoor
kunnen ook de mensen die niet extra betalen sneller worden geholpen, omdat die
werknemers niet meer op de reguliere wachtlijst staan. Iedereen wint. Zoals de
Amerikaanse filosoof John Rawls zegt: als je de positie van de minst bedeelde
weet te verbeteren door een verandering, dan kun je - ongeacht wat er gebeurt
met de andere mensen - die verandering rechtvaardig noemen."

Maar als die additionele capaciteit er niet is, dan bent u tegen voorrangszorg?

"Als er geen additionele capaciteit is, worden de extra betalende werknemers
sneller geholpen ten koste van de patiënten die op de wachtlijst blijven staan.
Dat is verdringing en daar ben ik tegen. Die additionele capaciteit is dus
cruciaal."

De vraag is of ziekenhuizen die extra capaciteit kunnen leveren. Er is een
tekort aan verpleegkundig personeel en aan artsen van sommige specialismen. Het
Kennemer Gasthuis zelf kan nota bene minder opereren door een personeelstekort.

"Het Kennemer Gasthuis beweert dat het in staat is de boel draaiende te houden
met additionele middelen. Zij zullen dus het bestaande personeel vragen extra
inzet te leveren. Met die 900 euro per sneller geholpen werknemer willen ze dat
betalen. Maar het is een proef van een half jaar. Zij moeten hun bewering dus
nog waarmaken. Als dat meetbaar lukt en zij kunnen bijvoorbeeld in plaats van
honderd operaties honderdtien operaties uitvoeren, dan heb je die tien mooi
gewonnen.

"En inderdaad, degenen die er het meest voor zullen betalen, worden het snelst
geholpen. Dat zijn werknemers. Het voordeel is dat zij vervolgens ook weer
eerder aan het werk kunnen. Dat bespaart de werkgever verzuimkosten. En die
besparing is vaak groter dan die extra kosten om sneller te worden geholpen. Je
beperkt dus de maatschappelijke kosten. En andere patiënten worden er nog mee
geholpen ook. Welk belang dient de politiek dan door te zeggen: dit mag niet?"

Het belang van de gelijkheid.

"Tja. Wat je dan dus zegt, is: ik offer de gezondheid van mensen op voor mijn
idee van gelijkheid. Prima, de politiek mag die keuze maken. Maar laat politici
daar dan helder over zijn. Je kunt niet alleen maar zeggen: kijk eens, wij komen
op voor het gelijkheidsbeginsel, en dat is alleen maar mooi. Nee, daar zitten in
dit geval heel duidelijke nadelen aan. Er staan grote belangen op het spel.
Werkgevers moeten sinds de privatisering van de ziektewet in 1996 zelf
gedeeltelijk de verzuimkosten betalen voor werknemers die op de wachtlijst
staan. Het gaat hier om grote bedragen.

Het is dan ook naïef om te denken dat de werknemer via de werkgever niet linksom
of rechtsom zijn weg vindt naar de zorg. Luister maar naar de spotjes van de
zorgverzekeraars. Ze zeggen: uw werknemers worden binnen twee weken geholpen.
Kan dat zonder dat zij afspraken maken met een ziekenhuis over snelle hulp?
Waarschijnlijk niet. Werknemers worden dus al eerder geholpen. Alleen verdringen
zij nu de niet-werknemers. Is dat wat de politiek wil?"

Er zijn dus twee opties: of de patiënt betaalt niet extra en blijft op de
wachtlijst staan waar hij staat, of hij betaalt wel en dan wordt hij sneller
geholpen. Alleen die optie heeft niet iedereen. De niet-werknemers op de
wachtlijst hebben niet de optie de rij te verlaten. Dat is discriminatoir.

"Dat klopt. Er komt een onderscheid tussen twee groepen. De vraag is: is het
onderscheid te billijken? Met Rawls zeg ik: als de groep die je negatief
discrimineert, er uiteindelijk wel op vooruit gaat, dan heb je een
rechtvaardigingsgrond om dat onderscheid te maken."

Laten we het vergelijken met een rij in de supermarkt. Je staat in de rij en
naast je gaat een nieuwe kassa open voor mensen met duurdere boodschappen.
Mensen die achter je stonden, gaan ineens naar die nieuwe kassa en worden eerder
geholpen. Dat voelt toch heel vervelend.

"Als zo'n nieuwe kassa opent, gebeuren er twee dingen. Er gaan wat mensen achter
je weg. Dat vind jij heel irritant. Maar er gaan ook wat mensen vóór jou weg, en
daardoor wordt jouw wachttijd ook korter. De vraag is: wat heb je liever? Altijd
met iedereen tien minuten wachten? Of zelf vijf minuten wachten, terwijl sommige
anderen in één minuut worden geholpen? Meestal benaderen mensen dit soort
dilemma's relatief, bijvoorbeeld als het gaat om ons inkomen. Maar juist bij
onze gezondheid denken veel mensen vaker in absolute termen. Je hebt pijn, je
wilt graag geholpen worden. Veel mensen zeggen dan: ik vind die absolute
vooruitgang zwaarder wegen dan die relatieve achteruitgang."

En toch. Twee mensen hebben dezelfde kwaal en een van hen wordt sneller
geholpen, alléén omdat hij daarvoor de middelen heeft. Dat is een aantasting van
het basisrecht op gelijke toegang tot zorg.

"Natuurlijk is het vervelend dat die andere persoon sneller wordt geholpen. Maar
het feit dat jij nu sneller gaat, heb je alleen maar te danken - hoe vervelend
dat ook is - aan het feit dat die andere persoon de zorgverlener dat extra geld
heeft betaald."

Stel nu dat de proef van het Kennemer Gasthuis werkt. De werknemer wordt sneller
geholpen, de werkgever bespaart verzuimkosten en het ziekenhuis ontvangt extra
inkomsten en kan dus extra zorg bieden. Maar de wachttijd voor de niet-werknemer
wordt maar marginaal korter. Is het opofferen van het gelijkheidsstreven dan
toch gerechtvaardigd?

"In theorie is elke verkorting van de wachttijd meegenomen, ja. In de praktijk
is het uiteraard zo dat naarmate dit experiment succesvoller werkt - dus
naarmate meer werknemers versneld worden geholpen via extra capaciteit - de
winst voor de andere wachtenden ook toeneemt. Er verdwijnen dan dus steeds meer
mensen van de gewone wachtlijst. Het succes van het experiment betekent ook het
succes voor de andere wachtenden. En daarbij stroomt er dan ook nog extra geld
naar de zorg. Dat geeft de zorg dan weer meer financiële mogelijkheden. Het kan
meer artsen aantrekken, bijvoorbeeld uit het buitenland. Het kan mensen naar het
buitenland toesturen om hen daar te laten helpen. Allemaal dankzij die
additionele inkomsten."

Maar de één gaat er wel meer op vooruit dan de ander. En dat terwijl
laagopgeleiden gemiddeld zes à zeven jaar korter leven dan hoogopgeleiden, zoals
het Centraal Bureau voor de Statistiek (CBS) deze week meldde.

"Ook als het gaat om levensverwachting redeneren mensen in absolute termen, zo
blijkt uit ons onderzoek. Stel persoon A heeft een levensverwachting van 72 jaar
en persoon B van 79. We nemen een maatregel waardoor A 73 wordt en B 82. Allebei
worden ze ouder, maar de winst is ongelijk verdeeld. De meeste mensen zeggen dan
toch: ongeacht de vooruitgang van de ander word ik liever 73 dan 72."

Het CBS meldt dat de levensverwachting van laagopgeleide mannen nu 72 is, die
van hoogopgeleide mannen 79. Stel nu dat het experiment van het Kennemer
Gasthuis landelijk wordt ingevoerd. Dan zal de ongelijkheid in levensverwachting
tussen laag- en hoogopgeleiden alleen maar stijgen. Immers, er zijn meer
werklozen onder ongeschoolden dan onder geschoolden. Stel: in het jaar 2100
worden hoogopgeleiden naar verwachting 100, en laagopgeleiden 80. Dat vindt u
een aanlokkelijk vergezicht?

"Dat is een theoretische vraag. Experimenten als die van het Kennemer Gasthuis
gaan over planbare, niet spoedeisende zorg. Orthopedische hulp bijvoorbeeld. Dat
soort hulp heeft effect op de levenskwaliteit van mensen, niet op hun
levensverwachting. Maar goed, theoretisch heb ook ik liever het vergezicht dat
iederéén 100 wordt. Maar die optie is er niet. Dus als ik moet kiezen voor '72
en 79 jaar oud' of '80 en 100 jaar oud' dan kies ik liever voor het laatste.
Juist de winst voor de laagopgeleiden, die hier acht jaar winnen, is
doorslaggevend."

Zijn er eigenlijk voorbeelden van eerdere experimenten à la het Kennemer
Gasthuis, die hebben gewerkt? Dat iedereen erop vooruit gaat, ook al is die
vooruitgang ongelijk?

"Ik ken geen voorbeelden van experimenten die helemaal geëvalueerd zijn. Wel is
er onderzoek dat aantoont dat zodra je meer geld naar de zorg laat toevloeien
waarmee de productie van een ziekenhuis stijgt, dat dit leidt tot een kortere
wachttijd. Dus ja, wachttijdreductie is te koop."

Nu maar hopen dat de proef van het Kennemer Gasthuis gaat werken.

"Jazeker. Als het experiment inderdaad aan de voorwaarden voldoet waar het aan
moet voldoen, dan heeft iedereen er voordeel van. Wie kan daar op tegen zijn?"

LOAD-DATE: November 21, 2008

LANGUAGE: DUTCH; NEDERLANDS

NOTES: Brouwer en de zorg; Werner Brouwer (1972) is hoogleraar
gezondheidseconomie aan het instituut Beleid & Management Gezondheidszorg (iBMG)
en het Institute for Medical Technology Assessment van het Erasmus Medisch
Centrum te Rotterdam.; Momenteel houdt hij zich vooral bezig met onderzoek naar
de afbakening van het basispakket. Wat hoort erin thuis, wat niet? Viagra? Een
afvalcursus voor mensen met overgewicht? Cholesterolverlagers?; Vooral de
methodologie en de criteria die bij deze besluiten een rol dienen te spelen,
staan centraal in zijn onderzoek. Hierbij maak hij gebruik van de 'economische
evaluatie', die uitgaat van doelmatigheid: levert zorg voldoende gezondheid en
andere winsten op om de kosten ervan te rechtvaardigen of levert het elders
ingezet meer gezondheid op? Over voorrangszorg verschenen eerder artikelen in
bladen alsHealth Economics, Health Policy en het Nederlands Juristenblad.

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              19 of 147 DOCUMENTS



                                NRC Handelsblad

                               November 18, 2008

Allfinanz: wonderkind of total loss;
Schinkels forum

BYLINE: Maarten Schinkel

SECTION: ECONOMIE; Blz. 15

LENGTH: 987 woorden

SAMENVATTING:

Moet banken, zakenbanken en verzekeraars weer los van elkaar komen te staan?
Financiële conglomeraten blijken hun voor- en tegenstanders te hebben.

VOLLEDIGE TEKST:

Moet de financiële sector uit elkaar worden getrokken? Dat was vorige week de
vraag. Banken, zakenbanken en verzekeraars die de afgelopen decennia zijn
samengeklonterd tot grote conglomeraten, zouden elkaar minder besmetten als ze
juist apart opereren. Hoog tijd voor een wereldwijde Glass-Steagall Act, naar de
Amerikaanse wet die in de jaren dertig van de vorige eeuw gewone banken en
zakenbanken van elkaar losmaakte.

Het voorstel kan rekenen op uitgesproken voor- en tegenstanders. Harry
Garretsen, hoogleraar aan de RU Groningen, vindt het een interessant idee.
"Zonder direct te willen pleiten voor een terugkeer naar de dagen van de
Glass-Steagall Act, lijkt het mij alleszins de moeite waard na te denken over
aanpassingen in het financiële systeem waarbij meer traditionele banken
depositogelden aantrekken en (illiquide) leningen verstrekken door de overheid
in zekere mate worden beschermd. Onder dit systeem van narrow banking zijn de
zakenbanken het terrein voor de professionele gelukszoekers die begrijpen dat
bij een hoger rendement ook een hoger (eigen) risico hoort." Zelfs als dit een
wat minder efficiënt financieel systeem oplevert, denkt Garretsen, is dit een
redelijke prijs voor een structurele verbetering van de financiële stabiliteit.
"Was een dergelijk voorstel maar bij de G20-top in Washington ter sprake
gekomen, dan hadden we tenminste een concreet voorstel op tafel gehad. Wat nu
rest na het G20-samenzijn lijkt op het eerste gezicht niet veel meer dan de
belofte om eind april 2009 verder te praten."

Harry van Dalen, hoogleraar aan de Universiteit van Tilburg, is het daar
gedeeltelijk mee eens. "De stilzwijgende gedachte is dat conglomeraten de grote
aanstichters zijn van de kredietcrisis en dat zij te veel risico hebben genomen
in hun beslissingen. Daar valt wat voor te zeggen, maar het is wel een open
vraag en vooral een empirische vraag: hoe gedraagt een conglomeraat zich of zijn
er andere zaken in de praktijk die een grotere rol spelen? In theorie valt er
niet uit te komen of de stelling klopt dat conglomeraten meer dan wel minder
risico op zich nemen vergeleken met een eenpitsbank."

In beginsel, vindt Van Dalen, kunnen conglomeraten juist schaalvoordelen creëren
en stabiliserend werken. "Dan vormen zij een staat binnen de staat. De keerzijde
is dat ze ook zich te riskant kunnen gaan opstellen en destabiliserend werken
doordat overheidsgaranties moreel riskant gedrag oproepen of omdat er een
beloningscultuur ontstaat die risicozoekend gedrag mogelijk maakt."

De slotconclusie zou volgens Van Dalen moeten zijn "dat bestuurders en
toezichthouders de voorwaarden waaronder een conglomeraat goed kan functioneren
uit het oog hebben verloren. Men is in de loop der tijd te groot geworden en
wanneer je te groot wordt denk je dat je onverslaanbaar bent. En wanneer een
instelling te groot wordt kan het een systeemrisico gaan vormen. En dan kan de
conclusie luiden die de Amerikaanse senator Bernie Sanders in september van dit
jaar uitsprak: 'If it is too big to fail, it is too big to exist'."

Marcel Canoy, chief economist van onderzoeksinstituut Ecorys en hoogleraar
zorgeconomie te Tilburg, hekelt al te snelle en eenvoudige conclusies. "Achteraf
is altijd makkelijk praten. Nu moeten we maar weer massaal gaan ontvlechten. In
de financiële dienstverlening is het steeds moeilijker onderscheid te maken
tussen beleggen, sparen en verzekeren. Dat maakt dat er natuurlijke synergie
ontstaat tussen banken en verzekeraars."

Dat heeft volgens Canoy weinig te maken met een 'grootheidswaanzinnige
fusiegolf'. "Een aantal van de recente financiële innovaties is wel degelijk
welvaartsverhogend geweest waardoor grote groepen mensen kredieten konden
krijgen die ze eerst niet konden krijgen. En inderdaad, in een aantal gevallen
met onaanvaardbare risico's. Dam die risico's dan in, maar gooi niet de baby met
het badwater weg."

Canoy wordt bijgestaan door zijn collega-hoogleraar Henriette Prast, die en
passant schetst hoe het samenklonteren van bankieren en verzekeren in Nederland
is ontstaan. "De oplossing zit hem niet in het uit elkaar halen van bank-,
verzekerings- en overige activiteiten," zegt zij. "Als er iets welvaart heeft
gecreëerd en het potentieel heeft om nog meer welvaart te creëren, en dat vooral
voor de gewone man, is het wel de financiële technologie die verschillende typen
titels met elkaar weet te combineren. De combinatie van functies is vooruitgang.
Conglomeraten afschaffen omdat we nu besmetting zien is zoiets als hypotheken
afschaffen omdat we een hypotheekcrisis hebben."

Wat moet er dan wel gebeuren? "Ervoor zorgen dat het systeem niet van één
instelling afhankelijk is, is een mogelijke oplossing", vindt zij. "Dat betekent
kleine banken, verzekeraars, bank-verzekeraars. Dat is de oplossing die Casper
de Vries uit Rotterdam [hoogleraar monetaire economie aan de Ersamus
Universiteit, red.] al jaren aandraagt. Efficiencyverlies? Zou kunnen, maar dat
grote schaal niet automatisch leidt tot efficiency leert de geschiedenis van,
alweer, onze eigen ABN Amro. Nadeel van schaalverkleining is dat een kleine
instelling de wereldzee niet kan bezeilen en daarvoor is weinig draagvlak. Een
veel productievere denkrichting is het loskoppelen van de link tussen
rekeninghouders en beleggers. Bij Fortis roken beleggers onraad en liepen ze
weg. Rekeninghouders zagen dat en volgden, wat weer leidde tot meer beleggers
die de handdoek in de ring gooiden. Kuddegedrag en paniek kunnen we niet
voorkomen, maar als een bank een coöperatie is en dus geen aandeelhouders heeft
is er in elk geval een minder groot besmettingsgevaar tussen beurs en
rekeninghouders. Willen we komen met institutionele wijzigingen, dan is dit de
eerst aangewezen weg om te onderzoeken."

Maarten Schinkel

LOAD-DATE: November 18, 2008

LANGUAGE: DUTCH; NEDERLANDS

NOTES: NRC Handelsblad werkt voor deze rubriek samen met de website MeJudice,
www.mejudice.nl; Lezers kunnen reageren op de bijdragen van Maarten Schinkel op
nrc.nl/schinkel.

GRAPHIC: 1609ECOschinkel

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              20 of 147 DOCUMENTS



                                NRC Handelsblad

                               November 15, 2008

2 x korten + financiële crisis = middelmatige kunst;
Directeur Toneelgroep Amsterdam en Kamerlid PvdA twisten over sponsoring,
cultureel ondernemen en een buslading bezoekers

SECTION: OPINIE & DEBAT; Blz. 4-5

LENGTH: 1648 woorden

SAMENVATTING:

Subsidies voor podiumkunsten zijn in september gekort. Dat moet makers
'verleiden' meer geld uit de markt te halen, meent John Leerdam (PvdA).

Directeur en regisseur Ivo van Hove vindt dat Leerdam cultureel ondernemerschap
niet op waarde schat. "Het is meer dan sponsoring."

Door Huib Modderkolk en Frank Vermeulen.

VOLLEDIGE TEKST:

Van Hove: "Ik maak toneel. Ik bepaal dat wij dit jaar Rocco en zijn broers van
Visconti spelen, Kreten en gefluister van Ingmar Bergman, Ifigeneia in Aulis van
Euripides. Wij doen niet op voorhand onderzoek of het publiek dit wenst. De
hoogste kwaliteit leveren met de beste acteurs - daar geloof ik in. Dat is mijn
vak. Dat is mijn roeping. Dat is mijn ziel, dat is mijn leven. Daar begint alles
mee.

Maar ik ben ook zakelijk leider. En als manager wil ik zo veel mogelijk en zo
breed en divers mogelijk publiek in mijn zaal. Maar je kunt absoluut geen kunst
maken die kwaliteit blijft garanderen als die niet ondersteund wordt vanuit de
gemeenschap. Dat wil zeggen: door subsidie van de overheid.

Een korting op subsidies nu is onzinnig. Het leidt er bijvoorbeeld toe dat het
publiek echt elitair wordt. Want de kaartjes worden duurder. In New York, waar
ik ook werk en waar we van giften en foundations leven, kosten de kaartjes in
een theater van 250 mensen 75 dollar."

Leerdam: "Zie die korting als een uitdaging, zoals minister Plasterk (OCW, PvdA)
deze week in de Tweede Kamer zei. Ik heb ook in de kunstensector gezeten bij een
klein gezelschap. En ik haalde veel geld binnen met een eigen netwerk, een eigen
vriendenkring, los van de subsidies. Ik denk dat je als instelling de
verantwoordelijkheid hebt om mensen te committeren aan je organisatie. Dan heb
ik het over ownership. Als je vindt dat deze organisatie prachtige dingen maakt,
word dan een vriend, doe iets: geef geld.

Zo'n Willem Breuker Collectief zegt door de korting ten onder te gaan, maar zou
ook zonder profijtbeginsel geen subsidie meer krijgen. Daar kan de politiek
niets aan doen. De groep is kennelijk helemaal afhankelijk van die subsidie. Dat
is niet goed. Wat is de publieke betrokkenheid? Hebben zij ervoor gezorgd dat
hun achterban zegt: luister, wij worden vriend van het Willem Breuker
Collectief?"

Van Hove: "Ik kan niet aanvaarden dat je doet alsof er geen cultureel
ondernemerschap zou zijn. De grote gezelschappen genereren gemiddeld 23 procent
eigen inkomsten. Dat geldt ook voor Toneelgroep Amsterdam."

Leerdam: "Het zou te gek zijn als je geen publiek zou hebben. Zeker niet als je
zo heftig wordt gesubsidieerd."

Van Hove: "Daarin heb je gelijk. Maar op het punt van sponsoring staan we
nergens in Nederland. Neem de nieuwe zaal van deze Stadsschouwburg. Daarvoor
hebben de Melkweg, de Stadsschouwburg en de Toneelgroep Amsterdam gedurende
jaren samen opgetrokken om sponsors te vinden. We hebben er zegge en schrijve
één gevonden tot nu toe: de Rabobank. Een nieuwe zaal, in hartje Amsterdam met
een gigantische exposure en maar één sponsor."

Leerdam: "Blijkbaar hebben jullie al dat publiek, dat je al die jaren hebt
gegenereerd, niet genoeg gekoesterd. Die mensen hebben niet het gevoel gekregen
van ownership. Nederlandse kunstenaars gaan er te makkelijk vanuit dat de
overheid wel eventjes aanschuift."

Van Hove: "Cultureel ondernemerschap is meer dan sponsoring."

Leerdam: "Daarom heb ik het ook over ownership. Het publiek moet het gevoel
hebben dat zoiets als het Willem Breuker Collectief niet zomaar mag verdwijnen.
Ja, er is een groep oud-politici die een brief heeft geschreven aan de minister
dat het een schande is. Maar wat hebben die invloedrijke oud-politici, met al
hun netwerken, zélf gedaan om aan middelen te komen?"

Van Hove: "We zijn nu bij de essentie: er is in Nederland geen cultuur van
sponsoring. Ik sta bekend als cultureel ondernemer, maar heb nu het gevoel dat
gezegd wordt dat wij jarenlang op ons reet hebben gezeten."

Leerdam: "Maar we zeggen niet dat jullie niks hebben gedaan."

Van Hove: "Zo is de teneur wel. Ik vind dat..."

Leerdam: "Nou, ik zeg van niet."

Van Hove: "Ik vind dat er nu een pas op de plaats gemaakt moeten worden. Geen
korting."

Leerdam: "Maar we roepen al lang dat Nederland geen sponsorland is. Daar had aan
gewerkt kunnen worden. Maar vanuit de kunsten is altijd gedacht: het komt wel
goed, straks even lobbyen en dan komen de subsidies weer door. Ik ben het met je
eens dat er nu door de crisis een kentering aankomt."

Van Hove: "De kredietcrisis is een realiteit nu."

Leerdam: "Je kunt er wat van leren. Want alles waar kunstinstellingen extra van
afhankelijk zijn, VSB-fonds, Prins Bernhard Cultuur Fonds, noem maar op, zou
minder kunnen worden. En als instellingen denken dat ze straks minder geld uit
kunnen geven en ze worden afgerekend omdat ze hun eigen ambities niet waar
kunnen maken, dan betekent dat: nu minder uitgeven."

Van Hove: "Dat vind ik raar. Het bedrijfsleven is nauwelijks geconsulteerd. De
overheid heeft maar met twee bedrijven gesproken over sponsoring. Wij worden op
voorhand opgezadeld met een maatschappelijk probleem. Wij krijgen in het eerste
jaar vijftigduizend minder en de volgende jaren negentigduizend minder. We
moeten het beter doen, met minder geld."

Leerdam: "Ik zie hier prachtige voorstellingen in de Stadsschouwburg. Je maakt
prachtige dingen. Maar wat ik heb gemist in de voorstellingen, soms, is de
verantwoordelijkheid dat die jonge mensen of oudere mensen, desnoods met bussen,
ook hier naar toe komen."

Van Hove: "Ik vind ook dat we die verantwoordelijkheid hebben. Maar wij doen
hier niet aan welzijnswerk. Wij maken kunst."

Leerdam: "Dat zeg ik niet."

Van Hove: "Toneelgroep Amsterdam is erin geslaagd het publiek wel degelijk
diverser te maken.

De regel is nu dat minder gezelschappen meer geld krijgen. Daar ben ik voor. Ik
heb het twee jaar geleden zelf voorgesteld. Ik heb mij heel kwetsbaar gemaakt
met de stelling: laat geen duizend bloemen bloeien. Dat heeft dertig jaar lang
tot fantastische dingen geleid. Maar de laatste jaren was het systeem
uitgeblust.

De vraag is of er nu door de crisis genoeg geld is om de talentontwikkeling
voldoende waar te maken. Ik geloof dat 'meer voor minder' een heel belangrijk
facet is voor een cultuurbeleid dat zichzelf au serieux neemt. Dat je durft te
belonen wat boven het maaiveld uitsteekt, en dus niet gelijk de kop eraf hakt,
opdat we allemaal weer gelijk zijn. Middelmaat is nefast voor cultuur en cultuur
gedijt niet bij democratie. In de kunst is niet iedereen gelijk voor de wet."

Leerdam: "Goddank zijn we niet allemaal gelijk. Maar er gebeuren ook heel
bijzondere dingen bij groepen die niet voldoende middelen hebben om te kunnen
bloeien, zoals ze zouden kunnen. En ik vind dat veel van die grote
gezelschappen, die veel geld krijgen, alleen lippendienst bewijzen aan
maatschappelijke verantwoordelijkheid in beleidsnotities. In de werkelijkheid
zie ik een te langzame ontwikkeling. Ik zie te veel dezelfde soort mensen in de
zaal en op het podium. Grote instellingen moeten meer samenwerken met kleine
nieuwe groepen."

Van Hove: "Mighty society en Toneelgroep Amsterdam doen dat. Dan staat er:
Mighty Society powered by Toneelgroep Amsterdam. Dat betekent dat zij al het
geld dat zij van het Fonds krijgen puur besteden aan hun artistieke werk. Wij
doen al het zakelijke en publicitaire werk. "

Leerdam: "Dat is fantastisch. Maar blijkbaar dringt dat niet door."

Van Hove: "Wacht even. De groep van Adelheid Roosen heeft zich ook bij ons
aangesloten. Ik wil maar aangeven dat we, als het om samenwerking gaat, vandaag
niet op punt nul staan."

Leerdam: "Maar dat heb ik ook niet beweerd."

Van Hove: "Je onderbreekt me de hele tijd. Laat me nu even..."

Leerdam: "Helemaal niet."

Van Hove: "...een zin afmaken."

Leerdam: "Oké, dan ga ik helemaal niets meer zeggen."

Van Hove: "Ik wil maar zeggen: we zijn klaarwakker."

Leerdam: "Het zou mooi zijn als we ophielden elkaar te bestoken met verwijten.
Als we zouden zeggen: hoe gaan we zorgen dat het over twee jaar bij de evaluatie
van dit nieuwe stelsel beter is dan nu. Dat kan ook nu, ondanks de
kredietcrisis. Ik heb gisteren de minister gevraagd de situatie te evalueren. Ik
zeg niet dat hij het geld dat door de crisis niet meer komt, moet bijpassen. Het
budget staat al vast."

Van Hove: "Je hebt me niet gehoord toen het budget werd ingekrompen. Voor een
deel was dat mijn eigen pleidooi twee jaar geleden. Maar nu is er een nieuwe
situatie aan het ontstaan, omdat de private sponsoring, ons alternatief, door de
crisis bezig is weg te vallen."

Leerdam: "Waarom zou je uitsluitend van die grote fondsen zoals het VSB-fonds
afhankelijk moeten zijn? Er zijn genoeg mensen die zich betrokken voelen bij
Toneelgroep Amsterdam, die kunnen bijdragen. Het gaat niet alleen om de rijke
mensen. Het gaat ook om de gewone man of vrouw die toneel kan steunen. Dat vond
ik interessant aan de campagne van Obama."

Van Hove: "We richten onze marketing al op gewone mensen. Maar de vraag is hoe
jullie verwachten dat er iets extra's kan gebeuren door te korten? Waarom is dat
een goed instrument?"

Leerdam: "We wilden alle instellingen en groepen uitdagen en prikkelen. Kom met
iets nieuws."

Van Hove: "Dan nemen jullie ons toch niet serieus?"

Leerdam: "Waarom niet?"

Van Hove: "Omdat je suggereert..."

Leerdam: "Ik neem jullie heel serieus."

Van Hove: "...omdat je suggereert dat we dat zonder korting niet zouden kunnen."

Leerdam: "Dat hebben we niet zelf bedacht. De instellingen zelf hebben gezegd
dat er nog veel meer uit de markt te halen valt."

Van Hove: "Mijn punt is dat een korting als instrument wordt gebruikt en dat we
nu door de crisis te maken hebben met een nieuwe realiteit. En die komt
blijkbaar alleen op ons af, want nu is je boodschap: zoek het zelf even uit.
'Het is een uitdaging.'"

Leerdam: "Nee, ik heb tegen de minister gezegd: voorkom dat die organisaties
door het ijs zakken. Plasterk heeft toegezegd de gevolgen van de kredietcrisis
in kaart te brengen."

Van Hove: "Goed."

LOAD-DATE: November 14, 2008

LANGUAGE: DUTCH; NEDERLANDS

NOTES: "Het Willem Breuker Collectief is helemaal afhankelijk van subsidie. Niet
goed." (Leerdam); "Ik heb het gevoel dat er gezegd wordt dat wij jarenlang op
ons reet hebben gezeten." (Van Hove); Wat ik nog wilde zeggen Ivo van Hove; Ivo
van Hove (België, 1958) is sinds 2001 directeur van Toneelgroep Amsterdam. Hij
was eerder onder andere festivalleider van het Holland Festival en directeur van
Het Zuidelijk Toneel.; "Wat ik in het debat vervelend vond, is de suggestie dat
er in de culturele wereld geen ondernemerschap zou zijn. Dat herken ik helemaal
niet. Dat vind ik een fout beeld. De politiek weet te weinig van de kunstwereld
en wij te weinig van de politiek. Het zou goed zijn als er wat meer overleg is.
Kijk, ik huldig het principe dat de politiek niet gaat over de inhoud van de
kunst, die moeten gescheiden worden. Maar dat wil niet zeggen dat je niet met
elkaar moet praten, elkaar informeren over wat er leeft.; "In mijn ervaring is
de politiek erg gevoelig voor lobby. En dat is niet echt aan bod gekomen. Het
betekent dat kwaliteit niet altijd op de eerste plaats komt. Na de vakantie
heeft minister Plasterk (OCW, PvdA) gezegd dat hij onder een boom heeft gezeten
en dat hij er 7 miljoen bij gaat doen. Een groot deel gaat naar de regio, niet
naar de Randstad. Waarom? Wat is daar de achterliggende gedachte van? In ieder
geval zwaar lobbywerk door de regio. Kwaliteit staat kennelijk niet op de
voorgrond. Vergeten wordt dat alle grote instellingen intensief in de regio
spelen en dat zij tevens een landelijk belang hebben. Niet alleen maar een
Amsterdams belang. De spierballen winnen het van de subtiliteit van kwaliteit.";
Wat ik nog wilde zeggen John Leerdam; John Leerdam (Curaçao, 1961) is Tweede
Kamerlid voor de PvdA. Eerder was hij directeur van het Cosmic Theater in
Amsterdam en voorzitter van de Amsterdamse PvdA.; "Ik vind nog steeds dat
grotere instellingen zoals Toneelgroep Amsterdam hun functie en rol in de
samenleving veel serieuzer zouden moeten nemen. Ik denk dat Van Hove het op zich
prima doet. Maar ze zouden een stap verder kunnen gaan. Wat doe je met de
spanningen in een samenleving? Distantieer je je daarvan als kunstinstelling?
Doe je er niks mee of neem je je verantwoordelijkheid en ga je ermee aan de
slag?; "Nee, ik bedoel geen vormingstheater. Ik bedoel het op een andere manier
invulling geven aan engagement. Natuurlijk moet er ook gewoon Shakespeare zijn,
of andere klassieke stukken, maar ook dat moet onder de huid van de samenleving
kruipen. Dat betekent dat er ook educatietrajecten in de wijken moeten komen,
waardoor je die mensen op een andere manier naar zichzelf laat kijken. Het mag
geen toevalligheid zijn dat mensen uit wijken kennis maken met kunst, maar het
moet een structureel karakter hebben. Ik blijf erbij dat als je ownership aan
die mensen geeft, dat ze het gevoel zullen hebben dat het ook hun theater is.;
"En dat het hier op het Leidseplein niet alleen maar zwart staat als Ajax wint,
maar dat die mensen ook de drempel van de Stadsschouwburg over stappen."

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              21 of 147 DOCUMENTS



                                NRC Handelsblad

                               November 15, 2008

Het gezag moet terug;
Twee journalisten schrijven boek over kwaliteitskranten

BYLINE: Kees Versteegh

SECTION: ZATERDAGS BIJVOEGSEL; Blz. 32-33

LENGTH: 1479 woorden

SAMENVATTING:

Warna Oosterbaan en Hans Wansink vinden: de krant moet dunner, de journalisten
zelfbewuster.

VOLLEDIGE TEKST:

Toen de journalisten Warna Oosterbaan (60) en Hans Wansink (54) onlangs
terugkeerden van een rondgang langs buitenlandse kranten, waren ze tamelijk
positief gestemd over de situatie van de Nederlandse kwaliteitskranten. De
dubbele winstcijfers (tussen de 10 en 20 procent) die bijvoorbeeld hun eigen
kranten NRC Handelsblad en de Volkskrant jaarlijks (nog) boeken, steken schril
af bij de enorme verliezen van kranten als Le Monde (15 miljoen euro verlies in
2007) en The Guardian en The Independent (elk 15 miljoen pond - 17,5 mln euro -
verlies per jaar).

Nederlandse kwaliteitskranten zijn bovendien aanmerkelijk efficiënter ingericht
dan veel buitenlandse. Waar de laatste (The Independent bijvoorbeeld) met
ongeveer 300 tot 350 journalisten worden gemaakt, kunnen de Nederlandse, zoals
hun beider kranten, met 250 mensen toe. "Bij Nederlandse kranten wordt over het
algemeen hard en efficiënt gewerkt", concluderen Oosterbaan en Wansink in een
gesprek over hun boek De krant moet kiezen, de toekomst van
kwaliteitsjournalistiek, dat deze week verscheen.

De conclusie van de twee auteurs typeert de boodschap van het boek. Journalisten
mogen wel eens wat trotser zijn op hun werk en op hun product. Ze hebben een
eerbaar beroep waarmee goed geld te verdienen valt door uitgevers, maar dat ook
belangrijk is voor de democratie en de publieke zaak. Professionele
journalistiek gaat immers over het kritisch volgen van de macht, het dagelijks
bieden van een 'world report' - een samenhangend overzicht van wat er in de
wereld gaande is - en het mogelijk maken van een geïnformeerd debat. "Wij weten
wat de lezer moet weten", zegt Oosterbaan over de journalistiek, hetgeen hij
typeert als een vorm van "professioneel paternalisme".

Voorspellingen dat deze journalistieke taken zouden worden overgenomen door
burgerjournalisten op internet, zijn niet uitgekomen, constateren Oosterbaan en
Wansink. Gezaghebbende bloggers kent Nederland niet of nauwelijks. Skoeps, de
website die PCM Uitgevers enkele jaren geleden ontwikkelde om
(foto-)journalistiek van burgers mogelijk te maken, werd een flop. Blijkbaar is
journalistiek toch een echt vak dat, mits goed beoefend, aanspraak mag maken op
een bijzondere plaats in de samenleving, zegt Oosterbaan. "De journalist mag
zich best wat meer realiseren dat hij aanspraak kan maken op een zeker gezag,
een bijzondere bevoegdheid. Het is bijvoorbeeld voor een gewone burger niet
mogelijk en afspraak te maken met minister Bos. Wij kunnen dat wel. Wij
vertegenwoordigen een gerespecteerd orgaan."

Beide auteurs erkennen dat zo'n hooggestemde taakopvatting gemakkelijk eindigt
in ronkende zelfgenoegzaamheid. Hans Wansink: "Dat is in het verleden vaak
genoeg gebleken. Wat betreft zelfcontrole en transparantie is het in de
journalistiek niet al te best gesteld. Geen enkele krant in Nederland heeft
bijvoorbeeld een eigen, onafhankelijke ombudsman bij wie lezers met kun klachten
of vragen terecht kunnen. The New York Times heeft die wel en heeft daar de
afgelopen jaren goede ervaringen mee opgedaan. Kwaliteitskranten hier zouden dat
moeten overnemen." Bij de Volkskrant bekleedt nu een redacteur die
ombudsmanfunctie.

Zijn er wel vijf verschillende kwaliteitskranten in Nederland nodig om de
bovenstaande professionele taakomschrijving waar te maken? De onderlinge
verschillen tussen de dagbladen zijn immers kleiner geworden, waardoor
onduidelijk is geworden waarom de Volkskrant op een heel andere manier de macht
controleert dan bijvoorbeeld NRC Handelsblad.

Wansink ziet ook dat de verschillen zijn vervaagd, maar zegt: "Wij pleiten juist
voor het aanscherpen door de kranten van hun bladformules en het expliciet
duidelijk maken, zowel in de krant als op de website, vanuit welke missie en
normen kwaliteitsjournalistiek bedreven wordt. In het reiskatern of op de
reissite kan bijvoorbeeld komen te staan dat de reizen die gemaakt zijn voor de
bijlage door de krant zelf bekostigd zijn en niet door sponsors."

In hun boek staan de auteurs uitgebreid stil bij de gevolgen van de
ontideologisering en groeiende onzekerheid over de missie van de
kwaliteitsjournalistiek. Sommige kranten - Wansink noemt het vernieuwde AD als
voorbeeld - gingen daardoor meer varen op het kompas van de lezer. Een andere
manifestatie van de onzekerheid was het verdwijnen van de klassieke
nieuwsanalyse. Hierin ordent de professionele journalist de feiten over een
bepaald onderwerp en geeft daar een eigen interpretatie aan. Mede onder invloed
van een steeds ingewikkelder wordende wereld, maar soms ook door een gebrek aan
bijscholing, raakte de journalist in het defensief. Hij of zij vertrouwde niet
meer op eigen kennis, maar ging meningen over de situatie van anderen
verzamelen.

Een derde uiting van onzekerheid is het soms wat gemakkelijk meegaan van kranten
in de vernieuwingen op internet, zeggen beide auteurs. "Dat gebeurde veelal
vanuit de defensieve redenering dat dat nu eenmaal moest, omdat anderen het ook
deden", aldus Oosterbaan. Verslaggevers werden steeds meer ingezet voor het
updaten van de website, dit ten koste van andere taken zoals (dure)
onderzoeksjournalistiek. Wansink: "Britse journalisten vertelden ons dat ze zo
druk bezig waren met het updaten van de website, dat ze nauwelijks nog toekwamen
aan het natrekken en controleren van feiten. De lopende band van het nieuws is
mede door internet steeds sneller gaan lopen." En, voegt Oosterbaan toe: "Dat
wat er op de band ligt, wordt allemaal ook nog eens gratis aangeboden. Niemand
weet precies hoe daarmee geld te verdienen valt." Hij toont zich nog weinig
onder de indruk van de meer dan 40.000 betalende webabonnees die de Volkskrant
tegenwoordig heeft, of de - soms snel - groeiende inkomsten via webwinkels of
boekensites. Deze dekken volgens hem nog lang niet alle kosten.

Internet verhoogde de druk op mediaorganisaties zonder dat er volgens de auteurs
veel voor terugkwam in termen van journalistieke vernieuwing. "Het enige nieuwe
genre dat internet aan de journalistiek heeft toegevoegd, is het weblog",
oordeelt Oosterbaan. "Het heeft de journalistiek transparanter gemaakt en door
het losse karakter ervan bijgedragen aan de informalisering van de redactionele
toon."

Geen misverstand, zeggen beiden. "De krant hoort thuis op internet", al was het
maar om nieuwe groepen potentiële lezers met de missie van
kwaliteitsjournalistiek in aanraking te brengen, en de transparantie van de
journalistiek te bevorderen. Maar internet biedt dezelfde verleidingen en
valkuilen als de krant zelf: een almaar uitdijend universum, met steeds meer
taken ("Pas op voor radio-en-televisietje spelen op internet", waarschuwt
Wansink). In De krant moet kiezen pleiten Oosterbaan en Wansink voor een
compacte krant à la nrc.next , met een nauw omschreven taakopvatting op het web,
aanzienlijk minder bijlagen en een kleinere organisatie van minimaal 150 vaste
krachten.

Beide auteurs bestrijden dat hun eigen uitgever, PCM, en hoofdredacties in de
huidige bezuinigingsronde (door sterk dalende advertentie-inkomsten) een andere
kant op lijken te gaan dan zijzelf. Die lijken het meer te zoeken in het
terugbrengen van het aantal pagina's per bijvoegsel en krant dan in duidelijke
reductie van taken en aantallen werknemers. Oosterbaan: "Die maatregelen passen
juist precies in ons straatje. Ook wij zijn voor een dunnere krant. Naarmate er
minder pagina's komen, maar het aantal redacteuren gelijk blijft, kan per pagina
gemiddeld de kwaliteit omhoog. En die kleinere organisatie heb je niet van
vandaag op morgen."

Nu al staat echter één ding als een paal boven water voor beide auteurs. Voor
het ontwikkelen van een nieuwe, succesvolle krant zullen de Volkskrant, NRC
Handelsblad en Trouw hun uitgevershuis PCM moeten verlaten. Tijdens hun rondgang
door het buitenland konden zij niemand goed uitleggen waarom drie concurrenten
in één concern zitten.

Bovendien doet PCM het omgekeerde wat buitenlandse krantenconcerns logisch
vinden. Oosterbaan: "In het buitenland worden goed renderende producten gebruikt
om de kwaliteitskranten binnen het concern overeind te houden. De verliezen van
The Guardian bijvoorbeeld worden betaald uit de hoge rendementen van het
weekblad voor tweedehands auto's, Auto Trader. PCM doet het omgekeerde en
gebruikt de kwaliteitskranten om riskante initiatieven als Dag en Skoeps te
bekostigen."

Gek dat journalisten van datzelfde PCM nu betrekkelijk gemakkelijk de huidige
bezuinigingen over zich heen laten komen, verzucht Wansink. Kranten kunnen hun
lezers mobiliseren, vult Oosterbaan aan. "Dat kan vrij simpel door een
lezersfonds op te richten waarin meer kapitaalkrachtige lezers, naast het
geringe abonnementsgeld, een extra eigen bijdrage kunnen storten. Daarmee laten
krant en lezers duidelijk zien dat er iets op het spel staat."

LOAD-DATE: November 14, 2008

LANGUAGE: DUTCH; NEDERLANDS

NOTES: 'De journalist mag zich best wat meer realiseren dat hij aanspraak kan
maken op gezag, een bijzondere bevoegdheid'; 'De lopende band van het nieuws is
mede door internet steeds sneller gaan lopen'

GRAPHIC: 1511Zwarnaaa, Hans Wansink (links) en Warna Oosterbaan, Foto Bas
Czerwinski

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              22 of 147 DOCUMENTS



                                NRC Handelsblad

                               November 15, 2008

Auto's;
Montag Overpeinzingen 1473

BYLINE: S. Montag

SECTION: ZATERDAGS BIJVOEGSEL; Blz. Z02

LENGTH: 817 woorden


Als je geluk hebt, kun je op een mooie, zomerse zaterdagmiddag in Amsterdam een
paar historische ogenblikken beleven. Daar nadert een beige open auto van
buitensporige afmetingen, een magnifiek exemplaar, ongeveer een halve eeuw
geleden in Detroit van de lopende band gekomen. Aan het stuur een man van
achterin de middelbare leeftijd. Hij heeft een breedgerande strohoed op, Texaans
model. Hij is alleen, hij kijkt onverstoorbaar. Dat hij in dit enorme prachtstuk
rijdt is voor hem de gewoonste zaak van de wereld. Voor mij is het alsof ik in
een tijdmachine zit. Ik ben even terug in het tijdvak van koningin Juliana, de
Spoetnik, de Hongaarse opstand, Elvis Presley.

Amerika was toen het allerrijkste land van de wereld, op ruime afstand gevolgd
door de West-Europese landen waar de nieuwe naoorlogse welvaart juist was
uitgebroken. Hier reed de laagste klasse van de gemotoriseerden in een
Volkswagen, een Deux Chevaux of een Morris Mini; daar werden ieder jaar modellen
op de markt gebracht die nog groter waren, meer pk's hadden dan hun voorgangers.
Alleen rijke Europeanen konden zich wat toen genoemd werd 'een dikke Amerikaan'
veroorloven. Veel Amerikanen begonnen zich in die jaren een beetje voor die
hypertrofische karossen te generen. Detroit ging compact cars maken, auto's die
naar Europese maatstaven gemeten tot de grotere van de middenklasse hoorden.

Bij het Amerikaanse publiek wilde deze nieuwe bescheidenheid er niet in. De
compacts verdwenen naar de kerkhoven, de gewone auto's bleven dikker worden. De
stretchlimousine verscheen, een voertuig dat ongeveer twee keer zo lang is als
een gewone auto, met donkere ramen zodat je niet naar binnen kan kijken. Bedoeld
voor belangrijke zakenmensen die, onderweg vergaderend, niet door de gewone man
bespied willen worden. En toen, ik denk in het midden van de jaren negentig,
kwam de SUV, de Sports Utility Vehicle, in Nederland PC Hooft-tractor genoemd.
Hoog op de dikke terreinbanden, met een vervaarlijke snuit, de tyrannosaurus rex
van het asfalt. In deze periode begonnen de experts van het milieu zich al
ernstig zorgen te maken over het klimaat, de uitstoot van broeikasgassen. Maar
het milieu en de auto zijn nu eenmaal onverzoenlijke grootheden. De auto heeft
het toen gewonnen. Na de SUV hebben we nog de Super SUV gekregen, een vreedzame
versie van de Humvee die voor de strijd in het Midden-Oosten is ontworpen. Mij
een raadsel waarom je in een toch betrekkelijk vreedzame stad als Amsterdam in
een auto zou willen zitten die voor de straatgevechten in Bagdad en Kabul is
ontworpen.

Nu, ondanks de SUV, de burger-Humvee en andere vernieuwingen is Detroit in nood.
Ver terug in de vorige eeuw heeft de president van General Motors zich een
aforisme laten ontvallen: Wat goed is voor GM is goed voor Amerika. Misschien
zat daar toen een grond van waarheid in. Nu heerst de crisis. Het is
onvoorstelbaar, maar voor GM dreigt het faillissement. De autofabrikanten vragen
van de regering 25 miljard dollar steun. In The New York Times van 12 november
staat een column van Thomas L. Friedman. Toen hij dit nieuws op de televisie
hoorde, heeft hij tegen het scherm geschreeuwd. Hebt u dat weleens gedaan? Ik
een enkele keer, als ik een politicus, een wereldleider een geweldige enormiteit
zag en hoorde debiteren. Ik noem geen namen. Friedmans schreeuw werd veroorzaakt
door zijn verontwaardiging over de brutaliteit van de autopresidenten die geld
willen van de belastingbetaler, ter compensatie van de gevolgen van decennia
wanbeheer. De columnist is bereid de auto-industrie te subsidiëren onder
voorwaarde dat Detroit zich eindelijk voegt naar de eisen van de tijd en niet
naar de wanen van de vrije markt. Zuinige, kleine auto's. Als Detroit failliet
gaat, zijn we nog verder van huis.

Eigenlijk wilde ik het over iets anders hebben. Vorige week heb ik een stukje
geschreven over de marathons. Daarin noemde ik een film waarvan de titel me niet
te binnen wilde schieten. Dat heb je soms. Stel je het geheugen voor als een
gigantische, in de loop van je leven steeds groter wordende ladenkast. In die
ongetelde laatjes zit alles opgeborgen wat je geleerd en ervaren hebt. Als je in
zo'n laatje wilt kijken, blijkt in je brein een gids te wonen die bliksemsnel en
feilloos begrijpt wat je wilt vinden. Maar een enkele keer komt het voor dat die
gids even de kluts kwijt is. Bij mij gebeurt dat soms als hij op zoek is naar de
titel van een film. Deze gaat over het marathondansen in de crisis van de jaren
twintig. Ik schreef dat ik het niet wist, verstuurde dit stukje en stapte in de
bus. Na twee haltes opende de gids het juiste laatje. They shoot horses, don't
they, van Sydney Pollack, met Jane Fonda en Michael Sarrazin. U wist niet dat
het probleem was opgelost. Ik heb 61 mails gekregen, waaronder een van iemand
die Pollack heeft geïnterviewd. Bij deze: alle mailers hartelijk dank. Mijn gids
was niet voor niets even verdwaald.

LOAD-DATE: November 17, 2008

LANGUAGE: DUTCH; NEDERLANDS

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              23 of 147 DOCUMENTS



                                NRC Handelsblad

                               November 13, 2008

Straalmotoren brullen nog één keer;
Soesterberg verruilt befaamde vliegbasis voor woningbouw en recreatie

BYLINE: Leendert van der Valk

SECTION: BINNENLAND; Blz. 2

LENGTH: 752 woorden

DATELINE: Utrecht, 13 nov.

SAMENVATTING:

Op Vliegbasis Soesterberg werd gisteren voor het laatst gevlogen. Veteranen en '
gewone' burgers namen afscheid van de bakermat van de militaire luchtvaart.
"Hier zijn we geboren."

VOLLEDIGE TEKST:

Een Hunter T7 komt met flink wat kabaal binnen op Vliegbasis Soesterberg. "Ah,
dat is mijn kist", zegt veteraan Arend Jan Kraag van achter zijn fotocamera. Hij
deed het onderhoud aan het vliegtuig eind jaren vijftig toen hij op de basis
werkte. Veel veteranen zagen gisteren hun kisten, maten en legerbasis terug. Het
was de laatste keer dat er gevlogen werd op Soesterberg. Met het nodige
ceremonieel nam Defensie afscheid van de bakermat van de militaire luchtvaart.

"Een bijzondere en een wat treurige dag", noemde commandant luchtstrijdkrachten,
luitenant-generaal Jac Jansen het in zijn toespraak. Eerder die dag gebruikten
de veteranen die bijeenkwamen in een lege hangar andere woorden. "Alsof ze je
benen hebben geamputeerd", zei de een. "Nergens voor nodig", weet een ander.
Buiten bij de landingsbaan, kijkend naar al het tentoongestelde materieel zegt
Kraag: "Hier zijn we geboren." 'We' is de luchtmacht. Wat hij ervan vindt dat de
basis per 1 januari sluit? "Tranen. Te triest voor woorden. Maar je moet modern
denken, het kan niet anders."

De luchtmacht verlaat zijn geboortegrond wegens bezuinigingen. De helikopters
die er de laatste jaren hun standplaats hadden, zijn de afgelopen weken al naar
Gilze-Rijen verhuisd. De 500 hectare grond in het midden van het land komt in
handen van de regionale overheden. Defensie wil er wel aanwezig blijven met het
dienstencentrum en het Nationaal Defensiemuseum, om iets van de historie te
behouden.

In 1913 werd het stuk heide op de Utrechtse Heuvelrug het eerste militaire
vliegveld van Nederland, nadat er sinds 1910 door particulieren was
geëxperimenteerd met luchtvaart. Na de Tweede Wereldoorlog vestigde ook het
Amerikaanse leger zich op Soesterberg. Het werd één van de Europese bases die
zij gebruikten in de Koude Oorlog. In het dorpje Soesterberg werden zelfs
speciale 'Amerikaanse wijken' gebouwd voor de militairen. Veertig jaar later, na
de val van de muur vertrokken ze weer. Met hun straaljagers. Soesterberg werd
standplaats voor helikopters, onder andere voor de squadrons die in Afghanistan
worden ingezet.

Met het vertrek van Defensie komt nu een enorm stuk grond vrij in het midden van
het land, waar de ruimte schaars en duur is. Maar zomaar volbouwen met huizen en
bedrijven zit er niet in. Dat willen omwonenden niet, en het terrein is ook
onderdeel van de ecologische hoofdstructuur van Nederland. Een uniek
natuurgebied. Dat komt voornamelijk door de jarenlange speciale behandeling van
Defensie. Omdat vogels uit de buurt van vliegtuigen moesten blijven en de
begroeiing laag moest zijn, is er door onderhoud een arme bodem ontstaan die
veel planten en dieren aantrekt die zeldzaam zijn in Nederland. In 2009 zal
duidelijk worden hoe het gebied precies ingevuld zal worden, maar de provincie
Utrecht en de gemeenten Zeist en Soest willen dat er naast woningbouw, vooral
ook aandacht komt voor recreatie en natuur.

De hele ochtend en middag werden de gesprekken van de veteranen verstoord door
het brullen van straalmotoren en het brommen van helikopters. Tot hun genoegen,
want daar kwamen ze voor. Veteraan Ype Scheffer houdt even stil als er een
straaljager overkomt. Dan wijst hij naar twee vliegtuigen. "De Dakota en de
Harvard. Heb ik aan gewerkt. Ach, er liggen heel wat voetstappen van mij hier.
Vandaag is een dag van nostalgie."

Dat is het zeker ook op de spottersheuvel, even buiten het hek. Daar hebben
honderden 'burgers' zich verzameld, want het afscheidsfeestje op de basis is
alleen voor defensiepersoneel. Onder de omwonenden en spotters is de behoefte om
afscheid te nemen zo mogelijk nog groter. Met een zogenaamde fly by zeggen onder
andere Chinooks, Cougars, Apaches en F16's gedag.

Hoewel een enkeling naar de heuvel is gekomen om te kijken of "ze nu werkelijk
ophouden met dat klerelawaai", komen de meesten om een laatste keer de kisten te
zien waar ze zo graag naar keken. Zoals Nico de Lang, die al 38 jaar in
Soesterberg woont en daarvoor in Zeist. "Het is wel emotioneel. Ik kwam hier
gemiddeld eens per veertien dagen. Het is al een tijdje stil, sinds ze het
materieel hebben verhuisd."

Dan jakkert er een F16 met een geweldig kabaal over en even is het onmogelijk
elkaar te verstaan. "Kijk dat is het echte werk", zegt hij daarna. "Vroeger
kwamen ze nog lager over, dan kon je naar de piloten zwaaien."

LOAD-DATE: November 13, 2008

LANGUAGE: DUTCH; NEDERLANDS

NOTES: 'Er liggen hier veel voetstappen van mij'; Veteraan Ype Scheffer

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              24 of 147 DOCUMENTS



                                NRC Handelsblad

                               November 11, 2008

De burger in China

SECTION: OPINIE; Blz. 7

LENGTH: 493 woorden


Dat niet de zeven grootste industrielanden, maar de twintig belangrijkste
economische machten van de wereld zaterdag vergaderen over een gezamenlijk
antwoord op de kredietcrisis en de dreigende wereldwijde recessie, is een
erkenning dat de macht en invloed van China groeien. Hoewel China al langer af
en toe aanschuift bij de G7, is het voor het eerst dat het land daadwerkelijk
meepraat op het allerhoogste niveau. Dat is terecht. China heeft er de positie
voor en is daadwerkelijk in staat om een bijdrage te leveren.

Het stimuleringspakket van honderden miljarden dollars dat het land zondag
openbaar maakte, lijkt op het eerste gezicht dan ook een stap in de goede
richting. Peking neemt het voortouw bij de steunplannen die nu ook in andere
hoofdsteden rijpen. Vermoed wordt dat China een economische groei nodig heeft
van meer dan 8 procent om arbeidskrachten die van het platteland komen, aan werk
te helpen, op straffe van sociale onrust en een erosie van de legitimiteit van
de heersende communistische partij. De groei over het derde kwartaal bedroeg 9
procent. Het vierde kwartaal wordt die nog minder. Verschillende economen zouden
niet verbaasd zijn als de groei inzakt tot 6 procent.

Dat is voor Chinese begrippen ronduit dramatisch. Nu al vinden massaontslagen
plaats, waarbij werknemers bitter weinig rechten hebben en vaak achterstallig
salaris niet betaald krijgen. Een stimuleringsplan komt daarom geen moment te
vroeg. Maar de details die tot nu toe bekend werden, stellen teleur. De steun,
in de vorm van onder meer infrastructurele projecten, belastingverlaging voor
bedrijven en leningen van staatsbanken, is op het eerste gezicht indrukwekkend.
Maar het belangrijkste aspect ontbreekt. China volgt in grote lijnen een
gangbaar Aziatisch model van strategische groei: het bereiken van een groot,
veilig en structureel overschot op de handelsbalans, waarbij de belangen van de
eigen burgers op de tweede plaats komen.

Voor de wereldeconomie zou het beter zijn als het land juist maatregelen neemt
die de binnenlandse welvaart en consumptie bevorderen. Economische groei is niet
houdbaar als deze alleen maar uit het buitenland komt. Een bestendige
ontwikkeling kan alleen plaatsvinden als er ook een florerende binnenlandse
markt ontstaat.

Lastenverlichting voor burgers is daarbij een voorwaarde, net als grotere
sociale zekerheid. Chinezen sparen veel en consumeren verhoudingsgewijs weinig,
omdat zij in tijden van nood niet op de staat kunnen rekenen. Wie werkloos
wordt, staat alleen. De binnenlandse onrust waar Peking voor vreest, wordt zo
mede veroorzaakt door de eigen economische politiek.

Bovendien heeft de rest van de wereld weinig aan Chinese stimuleringsplannen als
die alleen tot doel hebben het bedrijfsleven nog beter te laten concurreren op
de wereldmarkt. Niet alleen de partners van China hebben belang bij meer
bestedingen op de Chinese binnenlandse markt. Ook de hardwerkende burgers van
China zelf zijn er hard aan toe.

LOAD-DATE: November 11, 2008

LANGUAGE: DUTCH; NEDERLANDS

NOTES: Stimuleringsplan Peking te veel gericht op eigen marktpositie

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              25 of 147 DOCUMENTS



                                NRC Handelsblad

                               November 11, 2008

Mens en bureau samengesmolten

BYLINE: Eddie Marsman

SECTION: KUNST; Blz. 9

LENGTH: 601 woorden


De afgelopen vijf jaar portretteerde Jan Banning ambtenaren in acht landen. Een
assistent-klerk die in Patna, hoofdstad van de Noord-Indiase deelstaat Bihar, de
toewijzing regelt van logeerkamers aan bezoekende ambtenaren uit New Delhi. De
inspecteur van de waterbelastingen in het district Shibam, Jemen. Een archivaris
op het bureau voor statistiek in Monrovia, Liberia. Ook portretteerde hij
politieagenten op hun post.

Terwijl Banning hen fotografeerde werden die ambtenaren geïnterviewd door
journalist Will Tinnemans; over hun werk, hun positie binnen 'het apparaat', hun
inkomen. Uit het project zijn her en der reeds fotoselecties gepubliceerd,
bijvoorbeeld in NRC-magazine M. Maar er zijn ook nog vijftig foto's in de
Kunsthal te zien, en twee boeken over verschenen: een fotoboek (Engelstalig) en
een journalistiek verslag (Nederlandstalig) dat ruim geïllustreerd is met foto's
die niet in fotoboek of -tentoonstelling zijn opgenomen.

Bureaucratics heet het fotoboek, Alledaagse macht het tekstboek. Het zijn beide
welgekozen titels. Waar de eerste het loodzware labyrint oproept waarbinnen de
ambtenaar werkzaam is, verwijst de tweede vooral naar de 'gewoonheid' daarvan.
Iedereen heeft op de een of andere manier wel een keer met ambtenaren te maken.

Gewoon is ook de manier waarop Banning fotografeerde. Zijn foto's zijn uniform.
Ze hebben allemaal hetzelfde formaat, zijn allemaal vierkant en vertonen
dezelfde opbouw. Op iedere foto zit een mens achter een bureau. Soms staat dat
bureau iets naar links, soms iets naar rechts. Maar die variatie werd hooguit
afgedwongen door de omstandigheden, en zeker niet door een of andere
persoonlijke frivoliteit van de fotograaf. Als een ware ambtenaar heeft Banning
de systematiek van zijn foto's gedurende het gehele project nauwlettend bewaard.

Wat ze wilden laten zien, zeggen fotograaf en journalist in de zaaltekst bij de
tentoonstelling, is hoe macht eruit ziet voor de gewone burger die iets nodig
heeft of gedaan wil krijgen. En precies zo zien de foto's eruit: alsof zojuist
de deur van een kantoor is open gedaan.

Dat nuchtere uitgangspunt neemt veel weg van het 'exotische' dat ondanks alles
toch aan het onderwerp blijkt te kleven. Althans - door de ogen van een
buitenstaander. Neem de fraaie dolken waarmee menig Jemeniet zich tooit. De
vrolijke affiches en vlaggen aan Boliviaanse kantoormuren, de uitgestalde
bric-à-brac in Amerika. Of neem de werkelijk onvoorstelbare stapels papier in
India: chaotisch puilend uit mappen, bij elkaar geknoopt met vliegertouw,
weggestopt in plastic zakken. Zeer onalledaagse foto's levert dat op. Maar voor
de Jemeniet, Boliviaan, Amerikaan, Indiër moet het inderdaad de gewoonste zaak
van de wereld zijn.

Hoe bijzonder ze ook zijn, de uniformiteit van het geheel trekt dergelijke
foto's weer terug in het gareel; in de systematiek van de overeenkomsten. Want
juist daarin schuilt de kern van de zaak. Dat het bureau niet meer hoeft te zijn
dan een keukentafel, het kantoor niet meer dan een berghok - het doet niet ter
zake. Net zomin als de paperassen en andere kantoorparafernalia, de naambordjes,
tafelkleedjes, typemachines of, bij uitzondering, computers. De ambtenaar, daar
draait het om: de samensmelting van mens en bureau.

Ongetwijfeld daarom is op de vloer voor alle foto's (ze zijn per land
gegroepeerd) een streep aangebracht - we dienen gepaste afstand in te nemen. De
afstand is telkens, in ieder land, ondanks alle verschillen, bij iedere glimlach
of plaatsvervangende woede precies dezelfde. Ook die doordachtheid past bij dit
even voorbeeldige als tot de verbeelding sprekende fotoproject.

LOAD-DATE: November 11, 2008

LANGUAGE: DUTCH; NEDERLANDS

NOTES: Expositie Jan Banning (en Will Tinnemans): Bureaucratica. t/m 14 december
in de Kunsthal. Inl. 010-4400301 of kunsthal.nl.

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              26 of 147 DOCUMENTS



                                NRC Handelsblad

                                November 8, 2008

Voor sterke zenuwen;
48 uur in XxxxxxxxxFacultatief;
Nazi vakantiepark op Rügen

BYLINE: Rypke Zeilmaker

SECTION: ZATERDAGS BIJVOEGSEL; Blz. 26

LENGTH: 1114 woorden

SAMENVATTING:

Het Duitse nazi-vakantie-oord Prora is een monu-ment. De lokale overheid en
projectontwikkelaars zitten al jaren met het vijf kilometer lange bouwwerk in
hun maag.

VOLLEDIGE TEKST:

Ook de nazi's hadden op zijn tijd vakantie nodig. Geheel naar de aard van het
regime pakten zij dat grootschalig aan. Eén monsterproject voor de gewone man
staat nog min of meer intact overeind op het eiland Rügen: Prora. Het
vakantiecomplex was 's werelds eerste megaproject voor betaalbaar massatoerisme.
Kraft durch Freude (KdF), het bureau voor nazi-recreatie, liet het bouwen tussen
1936 tot 1939.

Vijf kilometer grijze megalomanie slaat de bezoeker tussen Binz en Sassnitz in
het gezicht. Een dunne reep kust is bezet met lege appartementenblokken van elk
een halve kilometer lengte, de restanten van een evenementenhal,
sportfaciliteiten en een aanlegsteiger voor cruiseschepen van KdF. Prora bood
hier 10.000 arbeidersstellen een kamer met zicht op de zee.

Nazi-recreatiebureau KdF was opvallend modern. Het pionierde zowel in goedkoop
massatoerisme als in marketing. Recreatie werd gepromoot als
gezondheidsbevorderende 'lifestyle', via reclames waarin dungeklede mooie mensen
KdF-produkten aanprezen. Met succes. In de topjaren vlak voor de oorlog
verzorgde KdF de vakanties en theaterbezoekjes van 80 miljoen burgers. KdF
lanceerde ook de 'Volkswagen', om de dagrecreatie te stimuleren.

Recreatie in de gezonde zeelucht moest het volk sterker maken, voor dienst aan
economie én regime. "Voor het bedrijven van grote politiek heb ik een volk met
sterke zenuwen nodig", stelde Hitler, toen de eerste steen van Prora werd
gelegd. Toch kwam van vakantieplannen in Prora weinig terecht, als gevolg van de
Duitse inval in Polen in 1939. Prora werd een militair hospitaal. Slachtoffers
van het geallieerde bombardement op Hamburg in 1943 kregen er onderdak. Vanaf
1945 tot de val van de Berlijnse muur diende Prora als kazerne van het Nationale
Volks Armee, het DDR-leger.

De lokale overheid zit nu al sinds de Duitse hereniging met de ruïnes in haar
maag. Zij verkocht drie halve kilometerblokken aan projectontwikkelaars om zelf
geen geld aan onderhoud kwijt te zijn. Maar ook deze eigenaren worstelen met
Prora. Het nazi-oord raakt verder in verval, omdat nieuwe plannen steeds
sneuvelen. Het gros van de bewoners bestaat daardoor uit vleermuizen en
zwaluwen, die door de ingegooide ruiten naar binnen vliegen.

Ironisch genoeg veroorzaakt de monumentale status deels het verval. Prora werd
een nationaal beschermd monument dankzij de lobby van kunstenaars, historici en
architecten, verenigd in de Stichting Neue Kultur. De bondsregering geeft
daardoor niet zomaar toestemming voor grootschalige verbouwingen. Ook verkeken
de ontwikkelaars zich op de kosten die komen kijken bij verbouwing van de kolos.

Doordat niemand zijn vingers wil branden aan Prora, kreeg het
'vakantiecolosseum' van de nazi's verschillende 'tijdelijke' functies.
Appartementenblokken worden nu al jaren door kunstenaars als atelier en
expositieruimte gebruikt. Neue Kultur vestigde in 2000 in blok 3 het
Documentatiecentrum Prora. Dit centrum houdt met exposities en historisch
onderzoek de geschiedenis van Prora en KdF levend. Het naastgelegen NVA-museum
viert een stukje DDR-nostalgie in de Goodbye Lenin-sfeer.

Verder trekt Prora veel architecten, omdat het door Clemens Klotz ontworpen
project voor massatoerisme zijn tijd vooruit was. En natuurlijk fascineert de
duistere kant van Prora. De ruïnes tonen hoe je via architectuur gewenst
massagedrag stimuleert. Als gast in Prora zou dagelijks contact met de massa
onvermijdelijk worden. Alle kamers zijn via lange gangen aangesloten op
gemeenschappelijke ruimtes. Bij het verlaten van de kamers richting zee is
toezicht onontkoombaar. Strand 'A', 'B', of 'C' zijn alleen toegankelijk via
nauwe doorgangen.

De projectontwikkelaars Inselbogen en Prora-Entwicklung lijken nu druk te zetten
achter uitvoering van de plannen. Behalve de bouw van een jeugdhotel met
sportfaciliteiten in blok 3 moeten de blokken 1 en 2 worden omgetoverd tot 540
vakantieappartementen. In 2011 moet het plan klaar zijn. Prora krijgt dan
eindelijk, na zeventig jaar, toch nog de bestemming die de nazi's voor ogen
hadden: betaalbaar massatoerisme.

Stichting Neue Kultur kreeg onlangs te horen dat zij blok 3 moet ontruimen, in
aanloop naar de uitvoering. "Alle musea moeten komend jaar verdwijnen, ook ons
documentatiecentrum", zegt bouwkundig ingenieur Jürgen Rostock uit Berlijn,
aanvoerder van stichting Neue Kultur. "Terwijl we jaarlijks een kwart miljoen
bezoekers trekken. De projectontwikkelaar zegt dat hij aandacht voor cultuur
heeft, maar dat lijkt me stug als hij musea wegjaagt. Over de precieze plannen
krijgen we geen duidelijkheid."

Over de toekomst van de musea in blok 3 laat ontwikkelaar Inselbogen nog niets
los. Ulrich Busch van Prora-Entwicklung verzekert wel dat Prora, binnen bepaalde
grenzen, zijn monumentale karakter houdt. "We hebben een aantal jaren vertraging
opgelopen met onze plannen, door de lange procedures die we moeten doorlopen",
zegt Busch. "Die lange procedure heeft met de monumentale status te maken en de
bouw in omringend natuurgebied. Maar ik verwacht april definitief groen licht te
krijgen." Illustraties van zijn plannen tonen een forse verbouwing met veel
glaswerk en balkons.

Dat er 'iets' moet gebeuren met Prora vindt ook Neue Kultur. "We zijn niet tegen
ontwikkeling", zegt Rostock. "Maar het is belangrijk dat bezoekers deze
belangrijke periode uit onze geschiedenis kunnen proeven, en die gevaarlijke
fascinatie voor het nazi-regime. Juist in een deelstaat als Mecklenburg
Vorpommern waar de extreemrechtse NPD in het parlement zit. Het behoud van musea
staat dan ook voorop en we willen de garantie dat de monumentale status niet
wordt aangetast. Gelukkig hebben we bij onze protestcampagne steun van politici,
zoals de bondsminister van Cultuur. Met wat belangrijke vrienden achter de hand
kan het dus nog alle kanten op."

De kunstenaar Klaus Böllhoff mag voorlopig blijven met zijn atelier 'Proradies'
in blok 3. Hij voorziet dat Prora de ondergang wordt van de
projectontwikkelaars. "Alles aan dit gebouw is megalomaan groot, hoekig en
tochtig", zegt hij. "Als je hier voor het eerst komt, zuigt zo'n nazigebouw alle
energie uit je weg. Voordat mensen hier voor hun plezier willen verblijven, ben
je een vermogen kwijt aan verbouwingen, wat je volgens mij moeilijk
terugverdient. En dit zijn al niet de eerste projectontwikkelaars die zich op
Prora stukbijten."

De kans dat Prora nog jarenlang een ruïne blijft, is dus aanwezig. Alsof
duistere krachten voorkomen dat mensen ooit onbezorgd vakantieplezier mogen
beleven in de nazi-kolos.

LOAD-DATE: November 8, 2008

LANGUAGE: DUTCH; NEDERLANDS

NOTES: 10.000 arbeidersstellen hadden een kamer met zicht op zee; 'Het is
belangrijk dat bezoekers deze periode uit onze geschiedenis kunnen proeven';
Rügen en Prora; De expositie Machturlaub is dit jaar nog geopend in het
Dokumentationszentrum Prora in blok 3. www.dokumentationszentrum-prora.de.
Cultuurexposities zijn te vinden in www.prora-zentrum.de. Een bezoek is te
combineren met de ruïnes van de raketbasis bij Peenemunde op buureiland Usedom.
Hier testte raketpionier Wernher von Braun zijn V2-raketten. www.peenemuende.de.
Kijk eerst Der Untergang en Dresden, voor het Duitse perspectief.; Rügen is
Duitslands grootste en meest 'Scandinavische' eiland. Bij natuurliefhebbers is
het eiland bekend wegens de massale vogeltrek die in het najaar overkomt vanuit
Zweden en Denemarken. Ook beroemd zijn de krijtrotsen van Jasmund National Park,
een Unesco Biosphere Reserve, www.ruegen-parks.de; Prora, het oord voor de
'gewone man' ligt aan de oostzijde van Rügen. De elite ging traditioneel naar de
noordzijde van het eiland. Plaatsjes als Lohme en Kap Arkona waren sinds 1850
belangrijke badplaatsen voor de intellectuele elite. Die sfeer is nog te proeven
bij het Panorama Hotel in Lohme. www.lohme.com

GRAPHIC: 0811ZBprora, De achterzijde van Kraft durch Freude Seebad Prora op
Rügen, Foto's Sake Elzinga
0811ZBrugen, Een van de ruïneuze strekdammen van Prora in de Oostzee
0811ZBkamer, Tweepersoonskamer in Seebad Prora

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              27 of 147 DOCUMENTS



                                NRC Handelsblad

                                November 7, 2008

SECTION: VOORPAGINA; Blz. 1

LENGTH: 16 woorden


â-De gewone man in geschiedschrijving WO I

â-De Naakte Man van Desmond Morris

â-Annie Proulx' Wyoming

LOAD-DATE: November 7, 2008

LANGUAGE: DUTCH; NEDERLANDS

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              28 of 147 DOCUMENTS



                                NRC Handelsblad

                                November 7, 2008

Tommy, Poilu en Frontschwein;
Tommy en Frontschwein in de schijnwerpers;
De opmars van de gewone man in de geschiedschrijving van WO I

BYLINE: Bart Funnekotter

SECTION: BOEKEN; Blz. 2-3

LENGTH: 1912 woorden

SAMENVATTING:

In de geschiedschrijving van WO I zijn de generaals uit de schijnwerpers
gedrongen door Jan Soldaat. Wie zaten er achter de 'slagersrekening' van de
veldslag?

VOLLEDIGE TEKST:

Het is november, de klaprozen staan weer in bloei. In Groot-Brittannië prijkt de
rode bloem sinds enkele weken op het revers van elke publieke persoonlijkheid:
van politicus tot voetbaltrainer.

De opgeprikte plastic poppy refereert aan de openingstrofe van het gedicht 'In
Flanders Fields' van John McCrea. Een haastig opgezette begraafplaats overziend,
schreef deze Canadese legerarts in december 1915: 'In Flanders fields the
poppies blow / Between the crosses, row on row'.

Hoogtepunt van het jaarlijkse rouwritueel van de Britten is het defilé van
veteranen op 11 november, de dag dat in 1918 de Eerste Wereldoorlog eindigde. De
mannen en vrouwen trekken onder luid applaus langs de Cenotaph, het monument
voor de gevallenen op Whitehall in Londen. Als zijn gezondheid het toelaat, zal
de 112-jarige Henry Allingham hier aanstaande dinsdag het Onze Vader uitspreken,
zoals hij dat ook in voorgaande jaren deed.

Allingham is één van de drie nog in leven zijnde militairen, overigens allen
Britten, die actief aan de gevechtshandelingen van de Eerste Wereldoorlog hebben
deelgenomen. Hoewel hij nagenoeg doof en blind is, heeft Allingham onlangs kans
gezien zijn memoires te dicteren. Zijn boek, Kitchener's Last Volunteer, is er
één in een golf van boeken die verschijnt bij gelegenheid van de aanstaande
negentigste verjaardag van het einde van de oorlog.

In al deze boeken gaat het niet over politici, maarschalken en grote veldslagen,
maar bijna uitsluitend over gewone soldaten, modderige schoenen, eindeloze
regenval en koud eten. In het nieuwe boek van Richard Holmes, hoogleraar
militaire geschiedenis en maker van talloze BBC-documentaires, komt slechts één
generaal voor. Dat is omdat hij zijn mannen zo dapper voorging in de strijd,
verzekert Holmes de lezer. Anders was hij er écht niet in gekomen.

Het is het logische einde van een ontwikkeling in de geschiedschrijving van de
Eerste Wereldoorlog die nu zo'n dertig jaar aan de gang is. De generaals zijn
uit de schijnwerpers gedrongen door Jan Soldaat.

Net zoals de vorig jaar uitgebrachte autobiografie van de 'slechts' 110 jaar
oude Harry Patch, The Last Fighting Tommy, bieden de geboekstaafde herinneringen
van Allingham een blik op een wereld die in alles mijlenver van de onze afligt.
Toen hij geboren werd, zat koningin Victoria nog op de troon. Ze was koningin
van Groot-Brittannië, keizerin van India en heerste over een rijk waar de zon
nooit onderging.

Allingham bekwaamde zich tijdens zijn schooltijd in vakken die hem de kans gaven
een baan te vinden in de opkomende auto-industrie. Toen in 1914 de oorlog
uitbrak, meldde hij zich bij het leger. Ondanks dat hij een eigen motor
inbracht, hoorde hij maandenlang niets. Het enthousiasme voor de oorlog was zo
groot, dat het administratief apparaat de aanmeldingen niet kon verwerken.
Miljoenen mannen hadden gehoor gegeven aan de oproep van minister van Defensie
Lord Horatio Kitchener om vrijwillig tot het leger toe te treden.

In 1915 meldde Allingham zich opnieuw, niet bij het leger maar bij de Royal
Naval Air Service (RNAS), de gloednieuwe luchttak van de Britse marine. Zijn
ervaring als werktuigkundige kwam hem bij de keuring goed van pas. Hij werd
aangenomen om aan de vederlichte dubbeldekkers te sleutelen.

Daar bleef het niet bij. Al snel moest Allingham achterin de tweezitstoestellen
plaats nemen en dienst doen als observator. Eind mei 1916 werden hij en zijn
piloot met hun watervliegtuig aan boord geladen van de Kingfisher, een schip dat
vervolgens richting de Britse Grand Fleet koerste. Deze vloot kruiste ter hoogte
van het Deense schiereiland Jutland, op zoek naar de Duitse Hochseeflotte. Het
was de bedoeling dat het RNAS-toestel verkenningsvluchten zou gaan uitvoeren, op
zoek naar de tegenstander. Dat bleek onnodig, want op 31 mei stuitten de twee
smaldelen vanzelf op elkaar. De enige grote zeeslag van de Eerste Wereldoorlog
barstte los.

Allingham herinnert zich: 'Op 1 juli kwam de Kingfisher onder vuur. Ik was op
het dek toen er een flits was en het geluid van de donder toen een Duits
oorlogsschip zijn granaten afschoot. Ik stond genageld aan het dek, geschokt
omdat het allemaal zo plotseling was. Opeens zag ik een granaat die recht op me
af leek te komen. Gelukkig ging hij over de Kingfisher heen en verdween in de
diepten van de zee.' Allingham overleefde de tweedaagse slag, die voor de
Britten uitliep op een strategische overwinning, hoewel ze zwaardere verliezen
hadden geleden dan de Duitsers.

Na zijn verblijf op zee werd Allingham overgeplaatst naar het westelijk front in
Frankrijk. Hij overleefde de resterende jaren van de oorlog patrouillerend in de
omgeving van de Belgische lakenstad Ieper. Gezien de afschuwelijke verliezen die
door beide partijen in de lucht werden geleden, was dat een opvallende
prestatie.

De verslagen van de belevenissen van Allingham en andere veteranen van de Eerste
Wereldoorlog zijn zeer populair in Groot-Brittannië. Harry Patch' memoires
bereikten vorig jaar de top-10 van de bestsellerlijst. Tv-programma's over de
laatste overlevenden van de Great War trokken de afgelopen jaren miljoenen
kijkers. Nu de generatie die de oorlog heeft meegemaakt van het toneel
verdwijnt, kent de aandacht en bewondering voor deze mannen geen grenzen. Dat is
wel eens anders geweest. De geschiedschrijving van de Eerste Wereldoorlog
beperkte zich tot de jaren zeventig van de vorige eeuw tot het bespreken van het
optreden van de generaals achter de kaarttafel. Gezien de massale verliezen en
de minimale terreinwinst die de gevechten aan het westelijke front kenmerkten,
mag het geen verrassing zijn dat de hoge officieren er over het algemeen niet
goed vanaf kwamen. De dappere mannen in de loopgraven werden schandalig slecht
aangevoerd: lions led by donkies, zo luidde het oordeel.

Maar wat die mannen in de loopgraven nu precies doormaakten, dat vonden
historici niet interessant genoeg om over te schrijven. Wie iets over de
gruwelen van het Westfront wilde weten, moest zich wenden tot de literatuur en
poëzie van war poets als Siegfried Sassoon, Robert Graves en Wilfred Owen.

Het was de Britse historicus John Keegan die in 1976 verandering bracht in deze
situatie, met de publicatie van The Face of Battle. Voor het eerst had een
onderzoeker zich systematisch verdiept in de belevenissen van de gewone soldaat
op het slagveld. Wat zag hij, wat hoorde hij, wat voelde hij, wat dacht hij?
Tommy, poilu ('harige', de Franse benaming voor een frontsoldaat) en
Frontschwein waren niet langer gezichtsloze wezens die enkel terug te vinden
waren in de 'slagersrekening' van een veldslag. Ze waren het waard om om
zichzelf bestudeerd te worden.

Deze academische interesse leidde er niet onmiddellijk toe dat de nog levende
veteranen werden uitgenodigd om hun verhaal te doen. De belangrijkste bronnen
bleven de archieven, niet de mannen die het allemaal zelf hadden meegemaakt. Het
duurde tot het begin van deze eeuw voordat historici en publiek zich
realiseerden dat er in sommige bejaardenflats mensen woonden die iets
uitzonderlijks hadden meegemaakt. In 2005 werden ze eindelijk uitgebreid voor
het voetlicht gehaald. De BBC zond de reeks The Last Tommy uit en Richard van
Emden publiceerde Britain's Last Tommies, een oral-historyboek met interviews
met de laatste overlevenden die in de loopgraven hadden gevochten.

Richard Holmes publiceerde een jaar eerder Tommy, een boek dat helemaal draaide
om de frontervaringen van de Britse soldaat, maar waarin Holmes wel als
verteller optrad. Hij leunde vooral op archiefmateriaal. Het ongestructureerd
leeg laten lopen van een honderdplusser is voor een historicus weinig bruikbaar,
meende hij. In zijn nieuwe boek Shots from the Front, gevuld met prachtige en
aangrijpende foto's van gewone soldaten, vertelt hij wat zijn ervaringen met
veteranen zijn. 'Er waren genoeg veteranen [aan het begin van mijn loopbaan],
maar het was niet altijd makkelijk om met ze te praten. Voor sommigen was de
oorlog hun "begraven, geheime jeugd".'

Behalve deze zwijgzame mannen, waren er ook de beroepscauseurs, die hun verhaal
mooier maakten bij iedere keer dat ze het vertelden. Homes: 'De besten waren de
mannen die nooit veel gezegd hadden over de oorlog, maar die, nu de jaren
voortschreden, over hun eigen einde nadachten, en nog wat dingen wilden zeggen
die gezegd moesten worden. Maar dan nog, je moet altijd voorzichtig zijn met de
getuigenissen van veteranen: hoe zouden wij ons een fataal auto-ongeluk dat
decennia geleden is gebeurd, herinneren en beschrijven?'

Dat soort nuances leek aan het grote publiek niet besteed, de verhalen van
veteranen worden gevreten. Omdat inmiddels alle nog levende oude krijgers
geïnterviewd zijn of hun memoires hebben gepubliceerd, moesten historici voor
dit jubileumjaar weer teruggrijpen op de papieren bronnen om de gewone soldaat
in de schijnwerpers te kunnen zetten.

Richard van Emden presenteert in zijn nieuwe boek The Soldiers' War een
indrukwekkende selectie van teksten die hij in de archieven van diverse
regimenten aantrof. Hij voorziet ze per oorlogsjaar kort van commentaar, en laat
voor de rest de mannen zelf hun verhaal vertellen. En dat doen deze tientallen
gewone soldaten met een welsprekendheid die soms niet onderdoet voor
wereldberoemde schrijvers als Graves, Remarque en Céline.

De beschrijving van een executie van een deserteur door soldaat John McCauley,
die zelf deel uitmaakte van het vuurpeloton, is misselijkmakend, zo treffend
omschrijft hij de angst van de ongelukkige kameraad die voor hem aan een paal
wordt gebonden. De dagboeken van auteurs als McCauley verdienen het om
onmiddellijk te worden uitgegeven. De passages van maximaal drie pagina's zoals
Van Emden die afdrukt, maken hongerig naar meer.

Terwijl het dankzij de militaire archieven nog relatief goed te doen is om het
leven van de soldaten aan het front te reconstrueren, is het veel moeilijker te
achterhalen hoe de gewone man en vrouw aan het thuisfront tegenover de oorlog
stonden. Hun werd indertijd niks gevraagd door opiniepeilers of journalisten.
Deze relatieve lacune in onze kennis wordt nu gedeeltelijk goedgemaakt door
Tommy's War, de prachtig uitgegeven dagboeken van Thomas Livingstone, een
expediteur in Glasgow ten tijde van de oorlog. Een antiquair vond ze vorig jaar
op een veiling en na een optreden in de Britse versie van Tussen kunst en kitsch
werd hij overspoeld door aanbiedingen van uitgevers om de dagboeken te
publiceren.

Het mooie aan de schriftjes van Livingstone is dat hij niet alleen iedere dag
beschreef wat hem en de wereld was overkomen, maar dat hij zijn aantekeningen
ook voorzag van een grappige cartoon. De mix van het huiselijke nieuws met de
berichten over de oorlog, zorgt soms voor welhaast surrealistische passages: 'De
dokter komt 's middags langs. Tommy (Livingstone's zoontje van vijf) heeft de
mazelen. Dokter zegt dat het een milde variant is. Revolutie in Rusland. Tsaar
onttroond. De Doema is aan de macht. De tsaar en tsarina zijn gevangen.'

En zo is het met de opmars van de gewone man in de geschiedschrijving van de
Eerste Wereldoorlog nog niet gedaan. Te hopen valt dat er de komende jaren nog
meer van deze egodocumenten worden uitgegeven. En laat dan over een jaar of tien
een historicus deze parels aaneenrijgen tot een mooie ketting: een definitieve
geschiedenis van The Great War.

LOAD-DATE: November 7, 2008

LANGUAGE: DUTCH; NEDERLANDS

NOTES: Henry Allingham en Dennis Goodwin: Kitchener's Last Volunteer. The Life
of Henry Allingham, the Oldest Surviving Veteran of the Great War. Mainstream
Publishing, 240 blz. (E) 26,10; Patrick van Emden: The Soldiers' War. The Great
War through Veterans' Eyes. Bloomsbury, 394 blz. (E) 28,80; Richard Holmes:
Shots from the Front. The British Soldier 1914-1918. Harper Press, 240 blz. (E)
28,80; Thomas Livingstone: Tommy's War. A First World War Diary. Harper Press,
382 blz. (E) 28,80; Een honderdplusser die leegliep, was voor een historicus
weinig bruikbaar

GRAPHIC: 0711BBwo1, Een loopgraaf met verbindingsofficieren en een ezel als hun
vervoermiddel, gefotografeerd in ca. 1915 door de fotodienst van het Franse
leger, Uit Hew Strachan: 'The First World War', Viking
0711BBklaproos1, Schetsjes van Thomas Livingstone, een expediteur uit Glascow
die vanaf 1913 een dagboek bijhield, over het familieleven, het landelijk nieuws
en over het front tijdens WO I, Uit 'Tommy's War' , Harper Press
0711BBklaproos2
0711BBklaproos3
0711BBteken4
0711BBteken1
0711BBteken2

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              29 of 147 DOCUMENTS



                                NRC Handelsblad

                                November 7, 2008

Nooit iets overdoen;
IDFA eert Frans Bromet, filmambachtsman

BYLINE: Hans Beerekamp

SECTION: CULTUREEL SUPPLEMENT; Blz. 4-5

LENGTH: 2333 woorden

SAMENVATTING:

Het programma dat IDFA aan filmmaker Frans Bromet wijdt bevat ook een portret
van de man achter de camera. Zijn motto: statieven zijn voor prutsers. Zijn
losse cameravoering getuigt niet van slordigheid maar juist van grote
vakbeheersing.

VOLLEDIGE TEKST:

Aan het begin van de documentaire De grens van Frans Bromet zien we hoe
regisseur David de Jongh zijn hoofdpersoon vanachter de camera interviewt. Dat
doet Bromet, door De Jongh zijn leermeester genoemd, immers zelf ook altijd; het
is een beetje zijn handelsmerk. Maar er is een verschil: De Jongh heeft zijn
camera op een statief geplaatst en met een paar lampjes de belichting naar zijn
hand gezet. Zo heeft de televisie dat graag: een statisch, scherp beeld zonder
schokken of donkere vlekken.

Bromet schampert dat hij niet van kunstlicht houdt, dat het helemaal nergens
voor nodig is en waarom zou je van een statief willen draaien, als het ook uit
de hand kan? "Als ik nu opsta, dan ben je me kwijt", zegt Bromet en hij loopt
demonstratief het vaste kader uit. "Maar waarom zou je ineens weglopen?", werpt
De Jongh tegen. "Waarom niet?", antwoordt Bromet.

Liever een wat minder perfect beeld dan het risico te worden verrast door altijd
onvoorspelbaar menselijk gedrag, lijkt de moraal. Bovendien hoor je je vak zo
goed te verstaan dat je al die hulpmiddelen helemaal niet nodig hebt.

Er is veel aan te merken op de documentaire van De Jongh, bijvoorbeeld dat hij
iets te gemakkelijk psychologiseert en te weinig meldt over Bromets werkwijze,
vakmanschap en filmische prestaties. Maar in deze scène, waarin Bromet De Jongh
het liefst weer zou ontslaan, zoals hij dat in 1993 met hem deed als
camerastagiair, is wel de kern te vinden van Bromets bijzondere positie in de
Nederlandse film- en televisiewereld. En die geschiedenis gaat veel verder terug
dan het begin van de jaren negentig, toen hij de speelfilm de rug toekeerde en
met programma's als Buren een reputatie vestigde: die van de brombeer achter de
camera die met zeurderige vragen zijn prooi niet loslaat.

Een goed moment om te beginnen

zou de Filmacademie kunnen zijn. Daar maakte student Frans Bromet (Amsterdam,
1944) deel uit van een rebellenclubje, dat zich afzette tegen de heersende mode
van nouvelle vague en auteurscinema. Deze 1,2,3-groep vond dat een film niet
alleen door een regisseur werd gemaakt, maar door een collectief, en dat de
bijdragen van camera, geluid, montage en acteren minstens zo belangrijk waren
als de regie. In 1965 verscheen hun manifest in de vorm van een korte film, De
1,2,3 Rhapsodie. De vijf leden wisselden in vijf korte filmpjes steeds van
functie. In het onderdeel waarin Bromet voor de camera verschijnt is hij een
baby die door de anderen gepamperd wordt.

De 1,2,3-groep legde de kiem voor de in Nederland nog steeds dominante haat
jegens artistieke auteurscinema. Tegelijkertijd benadrukten de pioniers het
belang van ambachtelijkheid, van plezier in het film maken en van flexibiliteit
in vorm en inhoud. Niet voor niets zouden de meeste leden van de groep later hun
sporen verdienen op vele terreinen: Renee Daalder, de inspirator, werd een
achter de schermen invloedrijke vernieuwer in Hollywood; Rem Koolhaas een
succesvol en innovatief architect; wijlen Kees Meyering een uitvinder die het
tot miljonair bracht; en Jan de Bont een Amerikaanse topregisseur en -producent.

Net als Jan de Bont legde Frans Bromet zich aanvankelijk toe op het métier van
cameraman van speelfilms. Als voorstander van sober en beweeglijk beeld werd hij
zeer gewaardeerd. De lijst van films die Bromet in beeld bracht varieert van De
boezemvriend met André van Duin tot feministische films van Marleen Gorris als
De stilte rond Christie M. en Gebroken spiegels. Producent Matthijs van
Heyningen noemt Bromet "de enige cameraman die CinemaScope uit de hand kan
draaien". Bromet voegt daaraan toe dat hij wel gedwongen was tot zulke
kunststukjes, omdat de producent geen geld over had voor een dolly (camera op
rails). Het is nauwelijks te geloven dat een duur ogende film als Ciske de Rat
(Guido Pieters, 1984) grotendeels vanaf de schouder zou zijn opgenomen. Maar
Bromet was ook in dit opzicht een pionier, die vanaf het einde van de jaren
zestig geobsedeerd was door de beweeglijkheid van de nieuwe generatie
16mm-camera's, de legendarische Éclair.

Hij werkte ermee voor de filmafdeling van Radio Nederland Wereldomroep en paste
de vrijheid van wat in Frankrijk cinéma vérité werd gedoopt ook toe op een
aantal eigen documentaires. Daarbij gold voor Bromet de wet die je alleen nog
uit de mond van andere puristen hoort: "Nooit iets overdoen!" Voor de generatie
van de 16mm-revolutie was het een schande om een hoofdpersoon te vragen voor de
tweede keer door een deur te lopen, omdat de opname de eerste keer mislukt was.
Als je het niet meteen goed hebt, dan heb je het niet, zo luidde toen de
erecode. Alleen prutsers gaan net zo lang lopen ensceneren tot ze de gewenste
realiteit hebben gecreëerd. Tegenwoordig is dat een standpunt dat weinigen meer
begrijpen. Realiteit is een relatief begrip, en elke kadrering of zoom is ook
een ingreep in de werkelijkheid. Zelfs een journaalploeg fabriceert scènes met
tussenshotjes en geconstrueerde opstellingen alsof het een speelfilm betreft.
Bromet niet, ben je gek! Die waarschuwt zijn "gesubsidieerde documentairemaker"
David de Jongh dat hij echt nooit iets over gaat doen voor zijn camera.

Sinds vele jaren heeft Bromet een eigen productiebedrijf dat niets te maken wil
hebben met de rijksoverheid of met subsidiecommissies. Weerzin tegen het
gesloten wereldje van de gesubsidieerde documentaire leidde zelfs tot een
initiatief dat 'Festival van de afgewezen film' heet en waar iedereen zijn
versmade productie aan een publiek mag vertonen. De belangrijkste opdrachtgever
en afnemer van de firma Bromet en dochters, een echt familiebedrijf, is de
televisie, waar volgens Bromet meer vrijheid bestaat dan in de filmwereld.

Lang geleden maakte Frans Bromet wel filmdocumentaires met subsidie. De eerste
heette De Noord 20-29 (1972), een portret van de bewoners van het gelijknamige
dijkje in Ilpendam, waar de filmmaker zelf woont en werkt. Het uitgangpunt was
dat in iedere willekeurige, gewone Nederlander een verhaal schuilt, dat je met
de juiste filmische aanpak tevoorschijn kunt halen. Bij het maken van deze film
ontstond ook de nu bekende en veel nagevolgde Bromet-methode: de veelal
onzichtbaar blijvende interviewer stelt vragen terwijl hij de camera bedient.
Als er een ontwijkend of aarzelend antwoord wordt gegeven, dan herhaalt Bromet
dat antwoord, in de vaak beloonde verwachting dat nadere toelichting volgt.

Volgens zijn dochter Silvia Bromet is haar vader meer in mensen geïnteresseerd
wanneer de camera aanstaat dan in het gewone leven. Het lijkt ook soms wel of de
geïnterviewden meer los laten in het aanzicht van de tot een eenheid gesmede
combinatie van mens en camera. Het bekendste voorbeeld van deze aanpak is de in
1994 begonnen, vele jaren doorlopende VPRO-serie Buren . Daarin worden ruzies
over schuttingen, garages en geluidsoverlast van beide zijden belicht. Het
aardige is dat het aannemelijke verhaal van de ene partij doorgaans snel wordt
gerelativeerd door het al even overtuigende relaas van de vermeende onmensen van
hiernaast. Over het algemeen word je van Buren geen groter mensenvriend, al weet
Bromet alle partijen steevast in hun waarde te laten.

Later heeft Bromet deze werkwijze toegepast op allerlei andere situaties waarin
het hoog kan oplopen: verbouwingen, faillissementen, verdelingen van een
nalatenschap, omgangsregelingen met kinderen na een scheiding. Al die, vaak over
een lange periode gevolgde conflicten kregen hun plaats in documentaire
televisieseries - aanvankelijk voor de VPRO, na een conflict met die omroep in
eerste instantie voor het programma NCRV-Dokument.

Bromet geeft aan David de Jongh toe dat hij er een niet al te rooskleurig
mensbeeld opnahoudt. In Bromets tweede documentaire, Het Drielandenpunt (1974),
wordt een glimp zichtbaar van de mogelijke herkomst van zijn functionele
misantropie. Hij filmt daarin zijn ouders, tante en oom bij een bezoek aan de
Vaalserberg. Frans' vader, een Joodse Amsterdammer en verstokt socialist, heeft
sinds 1931 nooit meer een stap op Duitse bodem gezet. Hij is bang dat hij zijn
paspoort zal moeten tonen aan een geüniformeerde beambte, die misschien wel zijn
vader of broer in een concentratiekamp heeft helpen vermoorden. Frans blijft
aandringen en in een klassiek geworden scène kruipen drie oudere Nederlanders
door een hek dat de grens met Duitsland vormt, terwijl de vierde angstvallig aan
de Nederlandse kant blijft staan.

In De Jonghs film wordt veel werk gemaakt van de verkramping van een
tweede-generatieslachtoffer, die nooit zijn emotie mocht laten zien of zelfs
maar voelen. Het is een mogelijke verklaring van de noodzaak van Bromets
werkwijze, die moed put uit de omweg van de gefilmde werkelijkheid. Het zou ook
kunnen verklaren waarom Bromet zo vaak zijn stekels opzet, zelfs wanneer
bewonderaars hun waardering uitspreken voor zijn werk. Maar uiteindelijk is het
niet relevant wat de mogelijke psychologische of sociale oorzaak is van de
effectiviteit van zijn films en televisieprogramma's, zoals het er ook weinig
toe doet dat zijn buren in Ilpendam zich in De Jonghs documentaire net zo fel
tegen hun bekende dorpsgenoot keren als menig personage in Buren.

De essentie van het werk van Bromet

zit niet in de basishouding dat iemand zomaar je kader uit kan lopen en dat je
flexibel genoeg moet zijn om de camera dan op hem te blijven richten. Je moet op
je hoede zijn, want niemand is helemaal te vertrouwen, zeker. Maar waar het
eerder om gaat is dat een goede cameraman geen statief of kunstlicht nodig heeft
om tot de kern te komen. Hij vindt ook dat de kijker dan maar genoegen moet
nemen met een soms wat schokkerig of niet perfect uitgelicht beeld. Die kijker
moet slim genoeg zijn om dat op de koop toe te nemen van een authentiek, niet
visueel gemanipuleerd programma. Soms denk je wel eens stiekem dat Bromet zijn
publiek wil testen: als je zo dom bent dat je daar niet tegen kunt, dan kijk je
toch gewoon naar een ander programma, waar je zinnen gemasseerd worden met fraai
uitgelicht boerenbedrog. De basis van Bromets pure beeldtaal is vertrouwen in
eigen ambachtelijkheid, zoals je een voortreffelijk spreker ook niet moet
dwingen zijn tekst van een papiertje te lezen. De natuurlijke, ongepolijste vorm
is dus geen gebrek aan vakmanschap, zoals Bromet wel eens door critici voor de
voeten wordt geworpen, maar juist een blijk van grote beheersing van zijn stiel.

Het voordeel van die houding is dat je trouw kunt blijven aan de leer van de
cinéma vérité, maar ook dat je nogal eens een cadeautje ontvangt van de
realiteit. De tienerdochter

van Jan Marijnissen die op de fiets door het tuinhek komt in het gesprek met de
lijsttrekkers van 2002 (zie kader) kan alleen door een flexibel draaiende
cameraman tijdig worden opgevangen. Voor de serie van de regionale zender AT5
Zaal over de vloer bezocht Bromet met interviewer Rik Zaal bekende Nederlanders
thuis. Terwijl Zaal met de gastheer of -vrouw babbelde, ging de cameraman
ongehinderd zijn eigen gang en legde allerlei details van het interieur vast. In
zijn eigen gesprekken met hoogbejaarde tortelduifjes (Late liefde) of inhalige
erfgenamen (De nalatenschap van--) is de camera voortdurend alert, wanneer
ergens in de omgeving iets te zien valt dat de moeite waard zou kunnen zijn. De
kijker wordt meegenomen door de improviserende, slenterende camera en beleeft
daardoor ook de sensatie van vrijheid, alsof hij er zelf bij was.

In zijn inmiddels ruim veertig jaar durende carrière als chroniqueur van het
dagelijks leven regisseerde Frans Bromet één keer een lange speelfilm. In veel
overzichten van zijn werk wordt die film, Een tip van de sluier (1980),
genegeerd, vermoedelijk omdat men er zich slecht raad mee weet. Het is ook de
vraag of het wel een echte speelfilm is, daar bestond destijds ook al veel
verwarring over. Naar de strenge documentaire maatstaven van Bromet was het
zeker fictie, maar dan wel een vorm van fictie die dicht bij de werkelijkheid
stond.

Het is om nog een andere reden een vreemde eend in de bijt. Voor de eerste en
enige keer laat Bromet zich meeslepen in een psychologisch avontuur, een
zoektocht van de hoofdpersoon (Hiske van Dullemen) naar nog niet in kaart
gebrachte lagen van de menselijke ziel. Het was niet helemaal duidelijk of
Bromet de spot dreef met de toen in zwang zijnde 'sensitivity training' of dat
hij er oprecht in was geïnteresseerd. Ik geloofde destijds dat de bedoeling
voornamelijk satirisch was, maar wist het niet zeker.

Vorig jaar zag ik Frans Bromet weer in gezelschap van de inmiddels bijna dertig
jaar oudere Hiske van Dullemen, nog steeds een goede vriendin. Op verzoek van de
Humanistische Omroep en de ontwikkelingsorganisatie Hivos was Bromet in de serie
Van goede wil met de camera naar een aantal landen gereisd om zijn cynisme over
het nut van ontwikkelingssamenwerking op de proef te stellen. Als
psychoanalytisch psychotherapeut leidde Van Dullemen een groep Nederlanders, die
in de Roemeense Donaudelta plaatselijke hulpverleners leerde over lastige
persoonlijke problemen te spreken met hun cliënten. Je zou verwachten dat
Bromet, met zijn gewapende no-nonsensehouding korte metten zou maken met
gesubsidieerde training van mensen in een andere cultuur om op een heel
Nederlandse manier over andermans problemen te praten. Maar het
televisieprogramma was juist open en geïnteresseerd. Frans Bromet liet zich
overtuigen dat deze aanpak wel eens zinvol zou kunnen zijn.

Weer is de vraag of Frans Bromet een geharde aartscynicus is niet zo relevant.
Hij staat open voor heel andere opvattingen en benaderingen. Dat geldt in
meerdere of mindere mate voor al zijn werk: niet alleen de vormgeving is
flexibel en open, ook de wil zich te laten verrassen. Misschien gold dat zelfs
voor de modieuze psychologische rituelen in De tip van de sluier.

LOAD-DATE: November 7, 2008

LANGUAGE: DUTCH; NEDERLANDS

NOTES: Het International Documentary Filmfestival Amsterdam (IDFA) wijdt van 20
tot 30 november een retrospectief overzicht aan het werk van Frans Bromet. Inl:
idfa.nl.; Voor het VPRO-programma Zeven dagen wilde Frans Bromet de
lijsttrekkers van de Kamerverkiezingen van 15 mei 2002 portretteren. De
interviews hadden nogal wat voeten in de aarde, in de verzenuwde sfeer door de
opkomst van de Lijst Pim Fortuyn (LPF). Uiteindelijk werd na de moord op Fortuyn
besloten niets van het verzamelde materiaal uit te zenden. IDFA heeft nu de
primeur van Zeven dagen: Lijsttrekkers.; De politici reageren merendeels
defensief op Bromets persoonlijke, uitdagende vraagstelling. Bij Paul
Rosenmöller (GroenLinks) schieten sommige formuleringen ("U woont in een mooi
huis in de bossen, misschien weet u niet precies wat er in arme wijken in de
grote steden aan de hand is") zo in het verkeerde keelgat, dat hij collega's van
andere partijen voor Bromet waarschuwt. De een na de ander zegt zijn interview
af. Bromet stuurt het beeldmateriaal naar Rosenmöller, die het vindt meevallen
en zijn advies aan de anderen "neutraliseert". Alleen Ad Melkert (PvdA) en Jan
Peter Balkenende (CDA) blijven weigeren, de laatste omdat de VPRO-kijkers
volgens campagneleider Jack de Vries "niet tot de doelgroep" zouden behoren.;
Rosenmöller wist kennelijk niet dat Bromet iedere politicus op de kast jaagt.
Jan Marijnissen (SP) wordt verweten dat hij van Nederland een soort Cuba wil
maken, Thom de Graaf (D66) krijgt te horen dat meer democratie zou stuiten op
het lage niveau van locale politici, Hans Dijkstal (VVD) dat hij te weinig oog
heeft voor de rechten van de Palestijnen en Fred Teeven (Leefbaar Nederland) dat
Bromet zich onveilig voelt als er nog meer 'blauw' op straat komt. Zelfs Fortuyn
is boos, vooral wanneer het om de aantasting van de WAO gaat.; Achteraf is
vooral interessant hoe gespannen alle politici, op Marijnissen en Fortuyn na,
zijn over de verwachte kiezersrevolte. Ook het gedraai en geslijm van de
campagneleiders is te interpreteren als angst.; Bromet weet precies bloot te
leggen hoe verkrampt de politiek was aan het einde van de paarse periode.

GRAPHIC: 0711CSbromet, Frans Bromet, aan het draaien voor de NCRV docu-soap
'Alles te koop', Foto Dirk-Jan Visser

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              30 of 147 DOCUMENTS



                                NRC Handelsblad

                                November 7, 2008

Een flatscreen voor de minima;
'Onderbuik van reactionair Nederland' klaagt over 'verwennerij'

BYLINE: Door; Arjen Schreuder

SECTION: BINNENLAND; Blz. 2

LENGTH: 808 woorden

SAMENVATTING:

Waar winden stedelingen zich over op? In Groningen mogen minima op kosten van de
gemeente een tv van 450 euro bestellen. De SP-wethouder is ontstemd over de
"laffe" kritiek.

VOLLEDIGE TEKST:

Het debat is voorbij. Het pleit is beslecht. Wie in Groningen gedurende vijf
jaar of langer rond het sociaal minimum leeft, krijgt van de gemeente voortaan
geen 170, maar 450 euro om een nieuwe televisie te kopen.

Is dat een redelijke vergoeding? Een bereidwillige verkoper van een enorm
elektronicaconcern in de stad toont een lange reeks flatscreens, te koop vanaf
188 euro, om zijn rondleiding te eindigen bij een ouderwets beeldbuistoestel, 99
euro. "Dit toestel wordt goed verkocht. Vooral gezinnen kopen het, meestal voor
op de kinderkamer. Maar het is het enige model. De beeldbuistelevisies zijn
bijna niet meer te krijgen. Ik zou niet weten waar ik ze vandaan zou moeten
halen."

Over de vraag of 'de minima' een televisie cadeau moeten krijgen, heeft het
Tweede Kamerlid Fritsma (PVV) vragen gesteld aan staatssecretaris Aboutaleb
(Sociale Zaken, PvdA). "Hoe legt u deze belachelijke gift uit aan hardwerkende
Nederlanders, die vaak lang moeten sparen om een flatscreen tv te kopen of zich
dit zelfs niet kunnen permitteren?" En: "Denkt u dat met dit soort verwennerij
bijstandsgerechtigden worden aangezet om te gaan werken?"

De staatssecretaris antwoordde dat dit geen zaak is voor het Rijk maar voor
gemeenten. "De gemeenten kunnen ten behoeve van een rechtmatige en doeltreffende
uitvoering van de bijzondere bijstand eigen beleidsregels vaststellen."

De gemeenteraad van Groningen is vorige week akkoord gegaan met het voorstel om
bij het vergoeden van de eerste, noodzakelijke levensbehoeften van mensen met
een sociaal minimum voortaan uit te gaan van normen die daarvoor worden
opgesteld door het Nibud, het Nationaal Instituut voor Budgetvoorlichting. Aan
dit besluit ging een emotioneel debat vooraf in de media en op de weblogs van
verschillende lokale politici. Met name raadslid Joost van Keulen (VVD) liet
zich niet onbetuigd, en waarschuwde voor het "in de watten leggen" van
uitkeringsgerechtigden. Ook de Jonge Socialisten van de PvdA in Groningen vonden
het "onzin" om mensen een dure flatscreen te geven.

Wethouder Peter Verschuren (SP) spreekt van een "absurde hype". Verschuren: "Er
is een beeld opgeroepen dat wij voor sinterklaas spelen. De werkelijkheid is dat
we hier 20.000 huishoudens hebben die rond het sociale minimum leven, en dat er
gemiddeld tien huishoudens per maand om zo'n televisie vragen. Minister Bos
garandeert een ton aan iedereen die zo veel geld heeft dat hij het op een
spaarrekening in IJsland kan zetten. Hier in Groningen moeten we debatteren over
de vraag of 450 euro misschien te veel is voor mensen die vijf jaar op een
minimum leven - bijstandsgerechtigden, maar ook ouderen met een AOW'tje en
mensen met een laagbetaalde baan. Zulke mensen kun je niet zeggen dat ze maar
een lening moeten afsluiten."

Ook in de gemeenteraad zijn de emoties hoog opgelopen. Dat een flatscreen tot de
eerste levensbehoeften moet worden gerekend, net als ijskast, fornuis en
wasmachine, stond niet ter discussie. Om te kunnen meedraaien in een moderne
samenleving, om niet in een sociaal isolement te belanden, is een televisie een
eerste levensbehoefte. Maar is de vergoeding niet wat hoog uitgevallen? Raadslid
Van Keulen vond het allemaal "veel te veel" en eiste samen met CDA-collega Jan
Seton nader onderzoek.

Wethouder Verschuren reageerde ontstemd. Hij had gemerkt, door veel mailtjes en
door een column waarin werd voorgesteld een stad die zoiets doet maar onder
water te zetten, "dat iets de onderbuik van reactionair Nederland in beweging
had gebracht".

Op de reactionaire golven heeft vooral de VVD willen meedeinen, stelde de
wethouder vast, en hij was verbaasd dat nu alleen een "slappe motie" werd
ingediend met een verzoek om nader onderzoek. Verschuren: "Wat ik niet vind
kunnen, is in de media een heel grote mond opzetten en de reactionaire onderbuik
van Nederland bedienen, en in de raad de genuanceerde en verantwoordelijke
volksvertegenwoordiger uithangen. Ik noem dat laf."

Deze houding was voor VVD en CDA aanleiding een motie van afkeuring in te
dienen. Die werd door een ruime meerderheid verworpen.

Het Nibud nog maar even gevraagd hoe de norm voor televisies zo drastisch kan
zijn gestegen. Dat komt, legt onderzoeker Jasja Bos uit, doordat de norm is
gebaseerd op de jaarlijkse cijfers van het Centraal Bureau voor de Statistiek
(CBS) over het bedrag dat Nederlanders er aan spenderen. Driekwart van de
Nederlanders kocht vorig jaar een televisie die duurder was dan 450 euro,
slechts een kwart doet het voor minder. Die verhouding bepaalt de Nibud-norm.

Dat deze uitgave zo hard is gestegen, heeft te maken met het aanbod in de
winkel, zegt Bos. "De beeldbuis is een lcd-televisie geworden."

LOAD-DATE: November 7, 2008

LANGUAGE: DUTCH; NEDERLANDS

GRAPHIC: 0711bin2afslaggg, Driekwart van de Nederlanders kocht vorig jaar een
televisies die meer dan 450 euro kostte., Foto Karel Zwaneveld
210308BIN_afslag

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              31 of 147 DOCUMENTS



                                NRC Handelsblad

                                November 4, 2008

Jan Steen moet Haags bezit blijven...;
...en niet naar erfgenaam gaan

SECTION: OPINIE; Blz. 7

LENGTH: 838 woorden

SAMENVATTING:

De schoondochter van Goudstikker krijgt de helft van een Jan Steen en mag de
rest kopen. Een vereniging van liefhebbers moet dat voortaan voorkomen, zegt
Albert Blankert.

VOLLEDIGE TEKST:

Er is een belangenvereniging van museumliefhebbers nodig, al was het maar om te
voorkomen dat openbaar kunstbezit maar raak wordt vervreemd. Vorige week werd
besloten dat twee aan elkaar gehechte doeken van Jan Steen van het Haagse
Bredius Museum naar Marei von Saher moeten gaan, de schoondochter van de in 1940
op de vlucht voor de Duitsers verongelukte joodse kunsthandelaar Goudstikker. Na
een uitspraak van de Restitutiecommissie kreeg Saher in 2006 al 202 Nederlandse
schilderijen die tot de handelsvoorraad van Goudstikker hadden behoord en in
bezit van het Rijk waren gekomen. Jan Steens 'De Bruiloft van Tobias en Sara'
was ook van Goudstikker geweest. Het kon alleen niet worden teruggegeven omdat
het sinds 1996 één onverbrekelijk geheel vormt met Steens 'De aartsengel
Rafael', die de grote kunstgeleerde Abraham Bredius met zijn collectie aan de
Den Haag naliet. Gebleken was dat beide delen onderdeel uitmaakten van één
schilderij. Samenvoeging was gecompliceerd, want er waren twee eigenaren. Maar
tenslotte verkregen we "één van Steens belangrijkste werken", waarop "de figuren
behoren tot de meest monumentale die hij gecreëerd heeft", aldus Lyckle de Vries
in zijn dissertatie over Steen. Het werd de trots van het museum dat het
"maakte".

Dat het Rijk zijn helft, 'De bruiloft van Tobias en Sara' weggaf aan Saher, leek
voor alle insiders een rare vergissing, die op rechtzetting wachtte. Tenslotte
kwam de ijskoude douche. Wethouder Jetta Klijnsma van Den Haag zegt nu het
Brediusdeel te verkopen aan Saher voor een flink bedrag, dat echter een fractie
is van de verwachte opbrengst van het geheel. De gemeente Den Haag, aldus
Klijnsma, had en vond geen geld om de Saher-helft te kopen. Hun verkoopplan
legden de twee dames vrijwillig voor aan een bindende arbitragecommissie, die
het bekrachtigde. Dat is een waterdichte manier om het complete kapitale
schilderij ons land uit te werken.

Maar waar bemoeit Klijnsma zich mee? De gemeente Den Haag vindt het bezitten van
het Bredius Museum zo zorgelijk dat zij het in 1985 sloot. Kunstlievende
particulieren mochten het beheer overnemen. Zij heropenden het in 1990. Wegens
de Steenkwestie nam Klijnsma plotseling het stokje weer over. Maar waarom dacht
zij dat zij financieel moest opdraaien voor de gevolgen van de daden van het
Rijk? Het Rijk had het weggeven van zijn kunstcollectie bedacht en gedaan.
Waarom stelde Klijnsma niet het Rijk aansprakelijk voor het in gevaar brengen
van haar Haagse schilderij?

Alleen moet een rechter nog beslissen of het schilderij Den Haag mag verlaten.
Bredius' testament verbiedt dat. Zouden de inzichten en morele redenen op dat
terrein zijn 'verbeterd'?

Het regeringsbesluit van 2006 om 202 schilderijen uit de Goudstikkercollectie
aan Saher te geven oogstte indertijd grote bijval van bijna de hele Tweede Kamer
en alom in de pers. Eindelijk gerechtigheid, meende men. Het heette een geste,
niet om juridische, maar om morele redenen, gebaseerd op verbeterde inzichten.
Prachtig.

Een paar dwarsliggers memoreerden dat de regering al in 1952 met Goudstikkers
weduwe overeen was gekomen om de schilderijen te mogen behouden. Pas in 1997,
lang na de dood van Goudstikkers weduwe en die van haar enige zoon, kwam haar
Amerikaanse schoondochter Saher met bezwaren. In 1999 vond het Haagse
Gerechtshof die ongegrond. Het is een hellend vlak om zo'n vonnis te negeren,
vooral wegens de precedentwerking, aldus de critici. Het nu beter willen weten
dan onze voorgangers is een illusie.

Die kritiek bleek terecht. Al dadelijk brak een woeste juridische strijd uit om
de buit tussen Saher en haar advocaten. De bedoeling leek slechts een zo hoog
mogelijke opbrengst van de schilderijen. Rudi Ekkart, die het regeringsbesluit
instigeerde, was ontsteld. Het Dordts museum wilde dolgraag Van Goyen's Gezicht
op Dordrecht behouden. Het moest Saher een wurgprijs betalen die dik het dubbele
was van wat de allerduurste Van Goyen ooit opbracht. Sahers succes inspireerde
andere goudzoekers tot de meest dwaze eisen, die de overheid niet kan wegwuiven.
Particulieren worden gechanteerd met de beweerde herkomst uit oorlogsroof van
schilderijen.

Grote rijkdom wordt altijd zwaar belaagd, zodat je je daartegen moet wapenen en
op je hoede zijn. Het is zorgelijk dat weinig wordt beseft dat Nederland als
enige echte rijkdom zijn musea heeft, zodat dat een 'speerpunt' zou moeten zijn.
Een vereniging van museumliefhebbers, net zoals al bestaat van treinreizigers,
patiënten en huisbezitters, kan zich inzetten voor hun belangen. Naar zo'n
vereniging mag de rechter luisteren als Klijnsma hem straks haar onzalige
exportplan voorlegt. Naar een gewone burger mag hij dat niet. Als de rechter de
export even tegenhoudt, kan de regering worden aangespoord alsnog af te zien van
het schaden van Haags Gemeentelijk kunstbezit en de Saher-helft te kopen.

LOAD-DATE: November 4, 2008

LANGUAGE: DUTCH; NEDERLANDS

NOTES: Albert Blankert is kunsthistoricus.; Kijk voor eerdere artikelen over de
Goudstikkeraffaire op nrc.nl/opinie; Als de rechter export tegenhoudt, kan de
overheid ervan afzien

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              32 of 147 DOCUMENTS



                                NRC Handelsblad

                                October 28, 2008

Moderner erfrecht;
Commentaar

SECTION: OPINIE; Blz. 7

LENGTH: 498 woorden


Successierechten, de belasting die erfgenamen moeten betalen, zijn onderdeel van
een complex stelsel. De charme van het plan dat staatssecretaris De Jager
(Financiën, CDA) ontwikkelt zit hem dan ook vooral in de vereenvoudiging
daarvan. De Jager brengt het aantal verschillende tarieven terug van 28 naar 4
en verlaagt ze bovendien drastisch. Volgens zijn becijferingen hoeven, als
gevolg van royalere vrijstellingen, straks per jaar aanzienlijk minder partners
en kinderen successiebelasting te betalen.

Als de staatssecretaris er tenminste in slaagt zijn voornemen per 1 januari 2010
uit te voeren, zoals hij heeft aangekondigd. Zich verdiepend in de materie is de
bewindsman inmiddels al tot de conclusie gekomen dat hij moet afzien van zijn
plan om de uit 1956 stammende successiewet te vervangen door een geheel nieuwe
wet voor schenk- en erfbelasting. Voorlopig houdt hij het op versimpeling en op
aanpak van de ontwijking van de successierechten.

De Jager zal in het parlement op tegenstand stuiten. Aan zijn voorstellen gaat
namelijk een principiële vraag vooraf: waarom moet er eigenlijk belasting over
een erfenis worden betaald? Die vraag is aan de orde, al is het alleen maar
omdat de VVD hem herhaaldelijk stelt. Zo heeft deze fractie in de Tweede Kamer
voor het jaar 2009 een tegenbegroting ingediend waarin de tarieven van de
successierechten zijn gehalveerd en waarbij fractieleider Rutte de wens uitsprak
"de sterftaks" in de volgende kabinetsperiode helemaal af te schaffen. "Je hele
leven betaal je al belasting en als je per ongeluk wat overhoudt komt het blauwe
gevaar nog een keer langs", zo drukte hij zich uit.

Een reactie op deze redenering zou kunnen zijn dat de 'hardwerkende Nederlander'
over het inkomen dat hij verdient belasting moet betalen. Dus waarom zou degene
die geld in de schoot krijgt geworpen niet hoeven te betalen? Omdat de erflater
al belasting heeft betaald, is de tegenwerping. Dus waarom zou de erfgenaam dat
moeten doen? Het antwoord is dat een erfenis een vorm van arbeidsloos inkomen
is. Ook giften zijn immers niet onbegrensd onbelast.

De aanpassingen van de tarieven en vrijstellingen kosten de Staat per jaar 235
miljoen euro en De Jager wil dat bedrag terugverdienen door het aanpakken van
wat hij constructies en doelvermogens noemt: allerlei methoden om via in het
buitenland gevestigde familie- en andere stichtingen onder de successierechten
uit te komen. Het is zaak dat de staatssecretaris daarin slaagt, zodat niet
andere groepen belastingbetalers alsnog de dupe worden van zijn streven om deze
vereenvoudiging 'budgetneutraal' te laten verlopen.

Onduidelijk is waarom de CDA-bewindsman gezinnen in zijn voorstel nog altijd
bevoordeelt boven andere samenlevingsvormen, een punt dat Rutte terecht heeft
aangevoerd. Hetzelfde geldt voor de kritiek van D66'er Pechtold dat alleen
familieleden op de voordelige tarieven aanspraak kunnen maken. Ook op deze
punten mag de oude Successiewet best op de moderne samenleving worden
aangesloten.

LOAD-DATE: October 28, 2008

LANGUAGE: DUTCH; NEDERLANDS

NOTES: Kabinet iets te eenzijdig met vereenvoudiging successierechten

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              33 of 147 DOCUMENTS



                                NRC Handelsblad

                                October 27, 2008

Staat van opwinding

SECTION: OPINIE; Blz. 7

LENGTH: 504 woorden


Toen de Franse minister van Financiën, Lagarde, een paar honderd dinerende
bankiers twee weken geleden in Washington vertelde dat overheden hun
aandeelhouder zouden worden, barstten ze spontaan in applaus uit. In tijden van
crisis kan de verhouding tussen Staat en bedrijfsleven drastisch omslaan.
Wereldwijd gieten staten honderden miljarden euro's en dollars in de financiële
sector. Ze overwegen of hebben al besloten garant te staan voor bankkredieten
aan het bedrijfsleven, mochten banken de risico's schuwen. Een voorbeeld is in
Nederland de (bescheiden) verhoging van deze garantstelling door minister Van
der Hoeven (Economische Zaken, CDA). In Duitsland en de VS vraagt de
auto-industrie om meer steun. En in Frankrijk suggereerde president Sarkozy de
oprichting van een staatsinvesteringsfonds om zonodig belangen te kopen in
Franse bedrijven.

De opsomming verraadt het verloop van de financiële crisis. Een nauwelijks
waarneembare storm in de krochten van het financiële stelsel werd een crisis in
het gehele banksysteem. Beleggingen waren het volgende slachtoffer en nu volgt
de reële economie: gewone burgers en bedrijven. Nu een zware economische
recessie niet mag worden uitgesloten, verlegt zowel de aandacht van de overheid
als de vraag naar staatsingrijpen zich naar de economie van alledag. De
Vereniging Eigen Huis vraagt aandacht van de overheid voor het risico van
stagnatie op de woningmarkt. Huiseigenaren dreigen een daling van de prijzen mee
te maken na anderhalf decennium lang slapend hun woningwaarde te hebben zien
groeien. Moet de overheid er nu voor zorgen dat dit niet gebeurt? Over het
privatiseren van de winst en het socialiseren van het verlies gesproken.

De tijden zijn uitzonderlijk. Overheidssteun was en is onontbeerlijk bij het
overeind houden van de financiële sector. Mocht de kredietverlening aan burgers
en bedrijven opdrogen, dan kan ook dat zeer schadelijk zijn. Overheidsgaranties
kunnen nodig blijken. Maar dat de economische neergang uitzonderlijk zwaar
wordt, is nog niet zeker. Een recessie is onfortuinlijk, maar hoort bij het
gangbare reilen en zeilen van de economie en het proces van 'creatieve
destructie' dat de lucht klaart voor nieuwe initiatieven en bedrijvigheid.

Bovendien verstoort overheidssteun de concurrentieverhoudingen, zowel binnen de
landsgrenzen als tussen landen. Banken en verzekeraars die geen gebruikmaken van
staatssteun, vrezen al voor oneigenlijke competitie. En een nationaal
strategisch plan naar Franse snit kan tot gevolg hebben dat andere landen
gedwongen worden dit voorbeeld te volgen. Protectionisme ligt in tijden van
economische tegenwind toch al op de loer. Industriële steun onder het mom van de
kredietcrisis maakt dat gevaar alleen maar groter. De huidige crisis moet worden
aangegrepen om inrichting en regulering van het internationale financiële
stelsel te vernieuwen. Dat is iets heel anders dan de Staat duurzaam een grotere
rol in de economische bedrijvigheid te verschaffen. Elke steunmaatregel moet per
definitie tijdelijk zijn.

LOAD-DATE: October 27, 2008

LANGUAGE: DUTCH; NEDERLANDS

NOTES: Steun overheid aan bedrijf moet per definitie tijdelijk zijn

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              34 of 147 DOCUMENTS



                                NRC Handelsblad

                                October 27, 2008

Verwant aan Jan de Loodgieter;
Woordhoek Ewoud Sanders

BYLINE: Ewoud Sanders

SECTION: ACHTERPAGINA; Blz. 20

LENGTH: 539 woorden


Ik weet niet of het u ook is opgevallen, maar de laatste tijd waaien er allerlei
dingetjes over uit de VS. Eerst de kredietcrisis, toen de omvallende banken en
nu weer Joe the Plumber.

Voor wie het debuut van Joe heeft gemist: deze loodgieter speelde op 15 oktober
een hoofdrol in het televisiedebat tussen McCain en Obama. Joe heet voluit
Samuel Joseph Wurzelbacher en woont in het dorpje Holland in Ohio. Een paar
dagen voor het debat was op televisie te zien hoe hij aan Obama een vraag stelde
over diens belastingplannen. Ga ik straks, als ik het loodgietersbedrijf
overneem waar ik werk, meer belasting betalen, wilde Wurzelbacher weten.

In het debat komt McCain terug op deze vraag. Joe wil met deze overname de
Amerikaanse droom verwezenlijken, zegt McCain, maar als Obama de belastingen
gaat herzien dan kan 'Joe the Plumber' dat wel schudden, want dan moet hij meer
inkomstenbelasting gaan betalen. Joe krijgt een onverwacht grote rol in het
debat: hij wordt in totaal maar liefst 26 keer genoemd.

Voor Wurzelbacher had dit alles grote gevolgen: hij werd overnight een nationale
bekendheid. Alle grote televisiezenders stonden op zijn stoep, hij verscheen in
talkshows, journalisten lichtten zijn doopceel - Joe bleek officieel geen
loodgieter te zijn, een belastingschuld te hebben en als Republikein te zijn
geregistreerd - en op internet verschenen tientallen filmpjes, cartoons en
persiflages.

Ook in de Nederlandse media deed Joe onmiddellijk van zich spreken, en dat niet
alleen in berichten over de Amerikaanse verkiezingen. Zo lazen we vorige week in
deze krant dat de hoofdpersoon Jos Fransen in de nieuwe film van Eddy Terstall
nietszeggend is "tot hij in contact komt met Nico, een toffe Amsterdammer die
gekruide volkswaarheden debiteert, vooral over Marokkanen. Fransen heeft zijn
Joe the Plumber gevonden".

Er is, met andere woorden, een nieuwe soortnaam geboren.

Het aardige van Joe the Plumber, in de Nederlandstalige kranten ook Jan de
Loodgieter genoemd, is dat hij deel uitmaakt van een grote internationale
familie. Vele van de Nederlandse familieleden zult u kennen. Jan Modaal, vroeger
vaak Jan-met-de-pet genoemd, is hoofd van de familie Doorsnee. Hij is nauw
verwant aan Jan Splinter, Jan Boezeroen, Jan Rap en Jan Lul (en aan diens
tweelingbroer Jan-met-de-korte-achternaam). Een Duitse neef heet Otto
Normalverbraucher, een Franse oom Monsieur Toutlemonde en een Spaanse achterneef
Pepe Pérez. De meeste familieleden wonen echter in de Verenigde Staten. Een
kleine greep: Average Joe, Joe Blow, Joe Citizen, Joe Normal, Joe Public, Joe
Random, Joe Schmoe, Joe Sixpack (onlangs nog opgevoerd door Sarah Palin), Joe
Taxpayer, John Citizen, John Q. Public en John Smith.

Hoe komt het dat er wereldwijd zoveel namen zijn voor Jan Modaal? Dat komt omdat
Jan overal de grootste groep vertegenwoordigt - Jan krijgt geen extra bonus als
zijn bedrijf omvalt, hij krijgt gewoon de zak. Juist doordat Jan staat voor zo'n
grote groep, komt hij vaak ter sprake: in de media, in de kleinkunst en in de
politiek. Het zijn vooral politici die telkens nieuwe namen voor Jan verzinnen,
want bij hem zijn de meeste stemmen te halen. Bij de Hard Werkende Nederlanders
dus, zoals Mark Rutte deze kiezers sinds kort consequent noemt.

LOAD-DATE: October 27, 2008

LANGUAGE: DUTCH; NEDERLANDS

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              35 of 147 DOCUMENTS



                                NRC Handelsblad

                                October 25, 2008

SECTION: OPINIE & DEBAT; Blz. 9

LENGTH: 1690 woorden


Risicovolle klinische trials lopen na het probiotica-drama door. Raar eigenlijk

Op 23 januari 2008 werd het resultaat van de Propatria-trial, het onderzoek naar
de werking van probiotica, bekendgemaakt: in de probioticagroep waren 24 doden
te betreuren, in de placebogroep 'maar' 9. De publieke opwinding was groot: hoe
had dit kunnen gebeuren? Waarom was de trial niet voortijdig afgebroken? Diverse
hoogleraren verschenen op televisie om uit te leggen wat er aan de hand geweest
zou kunnen zijn. Tweede Kamerleden stelden vragen aan de verantwoordelijke
minister en de Inspectie voor de Gezondheidszorg begon met een onderzoek. De
resultaten daarvan laten op zich wachten.

Wat ik me ondertussen afvraag is waarom de voor de proefpersonen meest
risicovolle klinische trials die in Nederland liepen, op het moment van bekend
worden van het resultaat, niet onmiddellijk afgebroken zijn. Is het niet zo dat
het resultaat kan wijzen op een systeemfout bij het monitoren van de veiligheid
gedurende de uitvoering van trials? Blijkbaar beschouwt de minister het drama
als een eenmalig incident zonder dat hij heeft vastgesteld of daar sprake van
is. Mij is in ieder geval niet gebleken dat het voor hem een alarmsignaal is.
Wie garandeert dat andere monitoring-commissies en/of medisch ethische
commissies door incompetentie en/of niet naleving van de Wet biomedisch
onderzoek met mensen op dit moment niet nog meer proefpersonen aan
levensgevaarlijk risico blootstellen?

Prof.dr. Jan E.R. Frijters

Maasmechelen

Ook Indonesië is nog niet klaar met zijn geschiedenis

Terecht wijst Taufik Abdullah op de mythologisering van de geschiedenis en de
oer-Nederlandse aandrift om anderen de les te lezen, in casu te wijzen op de
schendingen van mensenrechten, tegenover het wegpoetsen van gewelddadig optreden
van Nederlandse troepen tijdens de Indonesische vrijheidsstrijd (Opinie & Debat,
18 oktober).

Het is echter betreurenswaardig dat hij zelf de mythes van de vrijheidsstrijd
van het Indonesische volk in stand houdt, door niet te melden dat in diezelfde
vrijheidsstrijd vreselijke dingen zijn gebeurd met de onbeschermde Nederlandse
vrouwen en kinderen. Dit waren meest Indische Nederlanders, die in de
Bersiaptijd buiten de Japanse interneringskampen verbleven. Van hen is
gedocumenteerd, dat ten minste 3.500 zijn vermoord, terwijl het werkelijke
aantal vermoedelijk veel hoger ligt. In dit aantal zijn dan ook niet begrepen de
etnische Chinezen die tijdens de Bersiap omkwamen.

Wie de contemporaine Indonesische geschiedenis bestudeert, komt het woord
Bersiap niet tegen. De geschiedenis van de vrijheidsstrijd is er een van
heroïek. Het valt ook niet te ontkennen dat het Indonesische volk heroïsch heeft
gestreden. In de strijd tegen de Engelsen in Soerabaja vielen circa 15.000
Indonesiërs. In de Indonesische geschiedenis vindt men echter niets over het in
de val gelopen Goebeng-transport, waarbij op 28 oktober 1945 zo'n 120 vrouwen en
kinderen vermoord werden, benevens de 60 Brits-Indische militairen, die het
konvooi verdedigden.

Bij de bestudering van de Indonesische bronnen over de vrijheidsstrijd heb ik
maar twee auteurs gevonden die voorzichtig spijt betuigen voor wat er in de
Bersiap is gebeurd. Dit zijn Kadim Prawirojirjo en Ruslan Abdulgani. Verder
zwijgt iedereen. Ook Indonesië is dus nog niet klaar met zijn eigen
geschiedenis.

Ik hoop dat het standaardwerk van de heer Abdullah volgend jaar ook deze kant
van de vrijheidsstrijd zal laten zien.

H.Th. Bussemaker

Heemstede

Bloembollen ontkiemen niet, zij lopen gewoon uit

In het onderschrift van de foto 'Keukenhof bereidt nieuw seizoen voor' (NRC
Handelsblad, 20 oktober) staat dat het planten van de bloembollen voor Kerstmis
gereed moet zijn. Daarna "zet de vorst het groeiproces in gang waardoor de bol
ontkiemt."

Deze bewering cq. formulering doet de waarheid enig geweld aan. Allereerst
'ontkiemt' een bloembol niet; dit proces vindt slechts plaats in plantenzaden,
die een kiem bezitten. Een bloembol 'loopt uit'. Ook zet de vorst het
groeiproces niet in gang, sterker nog, bloembollen dienen tegen vorst beschermd
te worden. Het groeiproces (van de wortels) start zodra de bollen in de grond
staan. Wel heeft een bloembol een koudeperiode met een temperatuur tussen de0 en
10 graden Celsius nodig voordat deze in het voorjaar uitloopt onder invloed van
de warmer wordende grond.

S.F. van Hest

Rotterdam

Orde door goed les te geven is een illusie in de praktijk

Ordevoorschriften zijn niet de oplossing van ordeproblemen in de klas, vindt Ton
van Haperen (Opinie & Debat, 18 oktober). Zijn aanbeveling is goede leraren aan
te trekken en / of op te leiden en hun de ruimte te geven om bevlogen les te
kunnen geven. Als hij constateert dat goede (ideale) docenten over het algemeen
geen last hebben van ordeproblemen, dan moet ik hem daarin gelijk geven. De
werkelijkheid is echter dat de maatschappij niet voldoende van die ideale
docenten weet op te leveren. Ruw geschat zal het percentage 'ideale docenten'
nooit boven de vijfentwintig procent van het totaal uitkomen, aangezien de vraag
naar onderwijs in ons land daarvoor te groot is. Om alle klassen volgens rooster
van een docent te voorzien, moeten ook mindere goden aangesteld worden. Hier
geldt de wet van de afnemende meeropbrengst. Hoe meer onderwijs, hoe lager de
gemiddelde bekwaamheid van de docenten, aangezien de beste docenten al geworven
zijn. Die minder met bevlogenheid en inhoudelijke kennis uitgeruste docenten
hebben duidelijke, algemeen aanvaarde gedragsregels en de handhaving daarvan
nodig om onderwijs te kunnen geven.

Iedere ingewijde in de onderwijscultuur weet dat de compassie die excellente
docenten hebben met de 'mindere goden', gering is. Wat dat aangaat is er vaak
sprake van 'ieder voor zich en God voor ons allen'.

F.J. Misset

Hilversum

Ministers gaan terecht niet naar Pauw & Witteman

In het artikel 'Debat op tv is voor minister te riskant' (NRC Handelsblad 21
oktober) zegt eindredacteur Herman Meijer van het programma Pauw & Witteman het
volgende: "Dat bepaalde ministers niet komen, wijt ik aan een angstige
voorlichtingscultuur. Ik vind dat een minister het in een moderne democratie
niet kan maken belangrijke talkshows te mijden." De heer Meijer slaat de plank
mis. Professionele politici moeten zich de vraag stellen: "Kan ik in dat
programma mijn boodschap wel kwijt." Als dat niet het geval is, moeten ze gewoon
lekker thuis blijven of naar een 'makkelijk' programma als 1Vandaag of Netwerk
uitwijken. Ook programma's met hoge kijkcijfers en met minder de terreur van het
opgeleukte format.

Een programma als P&W voldoet volledig aan de wetten van het politieke
amusement. Politici zijn hierin eigenlijk alleen interessant als ze in opspraak
zijn (bijvoorbeeld de affaire-Oudkerk), als er ruzie is (bijvoorbeeld Verdonk
versus Sinke), als er sprake van strijd is (Wouter Bos versus Jan Peter
Balkenende), als er over strategie gepraat kan worden (altijd prijs met Mark
Rutte), of als er gespeculeerd kan worden aan de hand van opiniepeilingen (vaste
gast: Maurice de Hondt.) Zelfs de AKO Literatuurprijs werd vorig jaar
teruggebracht tot een wedstrijd moddergooien tussen Grunberg en AFTH. Met dit in
het achterhoofd denken voorlichters dus wel drie keer na voordat ze ja zeggen
tegen een programma. Hans Spekman werd na zijn uitspraken over het vernederen
van Marokkaanse reljeugd echt niet naast Ali B. gezet, omdat laatstgenoemde iets
serieus te melden had over de top 40. Zijn taak was om Hans Spekman op te
juinen. Politici die dit niet aankunnen, moeten er niet in meegaan. Ze moeten
zich niet laten gebruiken met amusement als enig doel.

Arjen Berkvens

voormalig adjunct-campagne manager PvdA

NOS Journaal zwichtte niet voor de 'gewone mens'

Onder de kop 'Ja het is allemaal ook zo ingewikkeld' citeert Hans Beerekamp uit
mijn oproep aan het NOS Journaal om niet alleen het nieuws en de commentaren van
hoofdrolspelers uit te zenden, maar ook aandacht te hebben voor de gevolgen voor
'de gewone man' (NRC Handelsblad, 15 oktober). Maar een citaat is een beperkte
samenvatting van het geheel. Die gewone man of vrouw is in dit verband zo
ongeveer iedereen, want de crisis laat vermoedelijk niemand onberoerd. Kranten,
niet in de laatste plaats NRC Handelsblad, trokken die conclusie naar mijn
waarneming eerder dan het NOS Journaal en publiceerden al antwoorden op veel
gestelde vragen door 'gewone mensen', toen het NOS Journaal daar nog te weinig
oog voor had.

In weerwil van de mening van critici, die televisie een oppervlakkig informerend
medium vinden, vond ik de door mij beoordeelde NOS Journaals degelijk in het
uitzenden van de kernfeiten en van de reacties van bankiers, beleggers en
regeringen. De aanvullende informatie over de betekenis van de crisis voor het
dagelijks leven kon wat mij betreft beter. Ik deel niet de conclusie dat het NOS
Journaal, na wat Beerekamp mijn "lichte berisping" noemt, "nog meer door de
knieën is gegaan om het gecompliceerde verhaal terug te brengen tot het
consumentenverhaal over spaarcentjes en verwachtingen over de hypotheekrente".
Er gaat de suggestie vanuit dat het NOS Journaal al voordat mijn stukje
verscheen 'door de knieën' was en dat het uitzenden van feiten en reacties van
hoofdrolspelers sindsdien nog meer ondergeschikt is gemaakt aan het 'door de
knieën gaan'. Als Beerekamp dat vindt, verwacht ik als lezer van zijn rubriek
bewijs van zijn stelling.

Ton van Brussel

NOS Ombudsman, Hilversum

Veilig internetwachtwoord

De Amerikaanse veiligheidsexpert Bill Cheswick waarschuwt terecht voor het
gebruik van onveilige wachtwoorden (NRC Handelsblad, 20 oktober). Een eenvoudige
truc om een veilig wachtwoord te genereren én te onthouden is om een makkelijk
lopend zinnetje te maken waarvan je de beginletters van elk woord achterelkaar
in het wachtwoord plaatst. Een voorbeeld: Sinds 1 september 1985 woon ik te
Rotterdam. Deze zin verwerk ik tot: S1s1985witR. Om toch een speciaal karakter
te gebruiken vervang ik de 't' door een apenstaartje omdat dit in het Engels
uitgesproken wordt als 'at' en 'te', 'bij' of 'in' betekent. Het uiteindelijke
wachtwoord wordt dan: S1s1985wi@R. De mogelijkheden zijn eindeloos.

Jos Geerdink

Rotterdam

LOAD-DATE: October 24, 2008

LANGUAGE: DUTCH; NEDERLANDS

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              36 of 147 DOCUMENTS



                                NRC Handelsblad

                                October 24, 2008

SECTION: MEDIA; Blz. 17

LENGTH: 177 woorden


Kunststof. Acteur Tom Jansen vertelt over zijn rol in de nieuwe film van Eddy
Terstall, Vox Populi. In dit komische drama speelt Jansen een doorgewinterde
politicus van een linkse partij die op de populistische toer gaat en in een
midlifecrisis terechtkomt. Radio 1, 19.02-20.00u.

OBA Live. Te gast is Nova-verslaggever Tom Kleijn. Hij schreef het boek Zwemmen
in Bagdad, over het dagelijkse leven van gewone burgers in deze onveilige en
corrupte stad. Verder een rondetafelgesprek over de Amerikaanse verkiezingen met
Marc Chavannes, Amanda Kluveld, Stephan Sanders en Max Pam. Livemuziek van de
Vlaamse zangeres Eva de Roovere en haar band. Radio 5, 19.02-21.00u.

Legendarisch live. Dubbelconcert van de Britse zangeressen Amy MacDonald en Kate
Nash. Opnames gemaakt op het Ierse Oxygen Festival in juli 2008. Radio 2,
23.05-0.00u.

Casa Luna. Klaas Drupsteen praat met Dick Jaspers, een van de beste biljarters
ter wereld. Over driebanden, het reizende bestaan van topbiljarters en de
grootsheid van de sport in Latijns-Amerika en Zuid-Korea. Radio 1, 0.02-0.45u.

LOAD-DATE: October 24, 2008

LANGUAGE: DUTCH; NEDERLANDS

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              37 of 147 DOCUMENTS



                                NRC Handelsblad

                                October 23, 2008

Wie macht heeft, verheft zich niet

BYLINE: René van STIPRIAAN

SECTION: ACHTERPAGINA; Blz. 20

LENGTH: 575 woorden

SAMENVATTING:

Nederlandse leiders zijn een eenvoudige prooi voor moordenaars. Korte
beschouwing bij de tv-serie Verleden van Nederland.

VOLLEDIGE TEKST:

Onlangs is er forensisch onderzoek gestart naar de moord op Willem van Oranje.
Het bedrijf Delft Forensics, dat het onderzoek leidt, heeft aangekondigd dat
eind november de resultaten bekend zullen worden gemaakt. Zaten er nog
bloedsporen van de stadhouder in de vloer van het Prinsenhof, hoe authentiek
zijn de beroemde kogelgaten in de muur, kwamen de kogels van boven of van
beneden, van links of van rechts?

Hoewel direct betrokkenen niet verwachten dat er een spectaculaire uitkomst zit
aan te komen, heeft dit onderzoek wel weer de vraag opgeroepen hoe het heeft
kunnen gebeuren. Hoe kon een fanatieke katholiek als Balthasar Gerards zo
gemakkelijk zo dicht in de buurt van Oranje komen? Hoe goed werd de stadhouder
beveiligd? Hoe goed werd hij beschermd tegen eventuele verraders? Gerards had al
enkele weken voor hij op 10 juli 1584 de fatale schoten loste, het vertrouwen
van Oranje kunnen winnen door zich voor te doen als een verdreven Franse
protestant. Hij mocht vervolgens zelfs een klusje voor Oranje opknappen als
koerier naar Frankrijk. Van het geld dat hij daarmee verdiende kocht hij twee
pistolen, die hem zowaar werden geleverd door leden van de prinselijke garde.
Dit voedde naderhand verschillende complottheorieën.

Het was niet moeilijk om bij Oranje in de buurt te komen. Latere stadhouders
pakten desondanks hun persoonlijke veiligheid wel wat serieuzer aan, maar een
stevig kordon schept afstand en dat paste niet in de Republikeinse verhoudingen.
Nadat het stadhouderlijk bewind van de Oranjes in 1650 voorlopig eindigde en de
gewone burger Johan de Witt de machtigste man in de Republiek werd, beperkte die
elk ceremonieel tot het hoognodige. De Witt kleedde zich als een eenvoudige
koopman. En op straat liet hij zich slechts vergezellen van een enkele knecht.
En dan ging hij ook nog liefst te voet. Een buitenlandse waarnemer als de
Engelse ambassadeur William Temple bleef zich erover verbazen, want hij
beschouwde De Witt als de grootste internationale staatsman van zijn tijd. Een
eerste aanslag in juni 1672 overleefde De Witt ternauwernood, maar twee maanden
was hij met zijn broer Cornelis geheel weerloos toen een losgebroken menigte hun
hoofden eiste.

Soberheid en benaderbaarheid zijn altijd het handelsmerk van Nederlandse leiders
gebleven. Premiers als Lubbers en Kok, die prat gingen op een eenvoudig broodje
en karnemelk als lunch, en ministers die naar hun werk fietsen belichamen al dan
niet bewust de oude Nederlandse democratische deugd van gelijkheid: ook de
machtigste personen verheffen zich niet. Zelfs de flamboyant levende Willem van
Oranje versoberde zijn levensstijl toen hij eenmaal de leider werd van een
protestantse natie in wording.

Het zag er naar uit dat Pim Fortuyn radicaal met deze traditie ging breken. Deze
jongen uit het volk droeg Italiaanse maatpakken, liet zich rondrijden in een
Jaguar en beschikte als aspirant-volksvertegenwoordiger al over meer bedienend
personeel dan Johan de Witt in zijn tijd als raadpensionaris. Maar voor hij nog
maar een eerste serieuze stap naar de hoogste macht kon zetten, werd hij
afgemaakt op een Hilversumse parkeerplaats. Sindsdien gaat iedereen die in de
politiek iets voorstelt of wil voorstellen vergezeld van mannen met oortjes.
Volgens velen gaat het niet goed met Nederland.

René van STIPRIAAN

LOAD-DATE: October 23, 2008

LANGUAGE: DUTCH; NEDERLANDS

NOTES: Zondag a.s., 20.20 uur op Ned. 2: Verleden van Nederland, deel 3

GRAPHIC: 2210APdelft1, De trap in het Prinsenhof in Delft, met de kogelgaten die
de moordenaar van Willem van Oranje heeft achtergelaten., Foto's Leo Erken
2210APdelft2

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              38 of 147 DOCUMENTS



                                NRC Handelsblad

                                October 22, 2008

Tussen de 10 en 15 meter is het volop crisis;
Scheepsbouw Hoge middenklasse stelt aankoop jacht uit, voor de schatrijken is er
een wachtlijst

BYLINE: Door onze correspondent; Bas Mesters

SECTION: ECONOMIE/LOOPBAAN; Blz. 16

LENGTH: 1090 woorden

SAMENVATTING:

De jachtenbouwers van Italië, wereldleider op de markt voor middelgrote jachten,
zijn nerveus. Alleen de schatrijke klanten blijven komen, voor de superjachten.
De rest van de markt stort in.

VOLLEDIGE TEKST:

De rijke Jordaniër staat vijf meter verderop, maar is onbenaderbaar. Zijn
gloednieuwe, 43 meter lange jacht Hana mag bekeken worden. Maar geen vragen:
niet of de boot hem bevalt, niet waarom hij er 20 miljoen euro aan heeft
besteed, niet of hij er misschien spijt van heeft, gezien de kredietcrisis.
Vasco Pensieri, bouwer van 'megajachten en superjachten' uit Ancona, schermt
zijn klant af.

Hij wil niet dat de man in roze blouse boos wordt. Dat zou jammer zijn. "Ik heb
vijf jaar geïnvesteerd in deze relatie. Ik wil hem niet in een paar seconden
kwijtraken." Misschien heeft de Jordaniër nog broers of vrienden die net zo'n
mooie boot of een nog grotere willen.

Welkom op de Salone Nautico in Genua. Supermarkt voor de schatrijken en
droomfabriek voor de gewone man. Jaargang 48. De kredietcrisis is hét
gespreksonderwerp. Zal de markt standhouden? Of is het gedaan met de
hoogconjunctuur van de afgelopen jaren? Botenbouwers als Pensieri zijn nerveus.

Er is in Genua voor elk wat wils. Rubberbootjes van 3 tot 25 meter,
waterfietsen, waterscooters, motorboten, zeiljachten tot 48 meter, en ook
superjachten met als instapprijs 7 miljoen euro.

Stil is het bij de rubberbotenstand van Zodiac. De vertegenwoordigers spreken
hun verbazing erover uit. "Nog nooit was het zo leeg", zegt een van hen. "Het
enige wat nog een beetje loopt, zijn de rubberboten langer dan tien meter."

Bij de motorjachten is het niet anders. "Tussen de 10 en 15 meter is het volop
crisis, en het ergste moet nog komen", zegt Lorenzo Selva, vicevoorzitter van
Ucina, de vereniging van scheepsbouwers in Italië. "Dit voorjaar hadden we 30
procent minder orders. Met de aandeelbeurzen op tilt is het voor veel mensen
moeilijk geworden nog een cheque uit te schrijven voor een boot." Wie kan,
profiteert volgens hem van de situatie en zoekt een koopje. De verkopers zakken
met hun prijzen en bieden aan om de btw te betalen.

Alex Trelani, importeur van meerdere merken, vat de situatie kernachtig samen:
"Kleine boten zijn grote shit, groot verkoopt als nooit tevoren. De rijken
worden almaar rijker. De hoge middenklasse stelt bestedingen uit." Met klein
bedoelt Trelani boten tot 20 meter. Scheepjes van tussen de 500.000 en 1 miljoen
euro. "Daar zijn veel minder klanten voor."

Hoe anders vergaat het de bouwers van superjachten. "Lage of hoge beurskoersen,
voor de allerrijksten maakt dat niet uit, die blijven jachten kopen", bevestigt
directeur Paolo Lombardi van de Salone Nauticode. Zij willen steeds meer, steeds
luxer en steeds langer, bevestigen ook de producenten van superjachten. De vraag
komt vooral uit Rusland, het Midden-Oosten, India en China. Maar de vraag van de
superrijken uit het Westen houdt ook stand.

De jachtenbouwers verbazen zich over de groei in het topsegment. Norberto
Ferretti, eigenaar van een van Italië's grootste superjachtwerven (3.000
werknemers): "Het is een wonderlijke business, de onze. De uitverkorenen die
geld hebben, blijken van de conjunctuur nauwelijks last te hebben." In Europa
zijn volgens hem nog veel superrijken die niet varen. "Zij moeten worden
veroverd. Hun zonen helpen ons daarbij een handje. Veel 70-plussers besluiten
aangemoedigd door hun erfgenamen, nu alsnog een boot aan te schaffen van meer
dan 30 meter."

Er zijn lange wachtlijsten. Wie nu een boot in het topsegment bestelt, moet vaak
drie jaar wachten. En er zijn nog genoeg potentiële klanten. Wereldwijd, zo
heeft de branche laten uitzoeken, zijn er 90.000 personen die zich een
superjacht kunnen veroorloven. En daarvan bezitten er slechts 3.500 zo'n boot.

Met egards worden ze in Genua ontvangen. Ze zijn allemaal vertegenwoordigd: de
olieprinsen, de oligarchen, de miljardairs. Ook de Italiaanse voetbalcoach
Marcello Lippi is er. En Barbara Berlusconi, de vrouw van premier en
multimiljardair Silvio Berlusconi.

Arm en rijk bezoekt als het kan het langste schip op de salon, de Gitana, van 53
meter, eigendom van de Italiaanse verhuurmaatschappij Blu Shipping. De
liefhebber kan de Gitana voor 200.000 euro per week huren voor bijvoorbeeld
familiefeestjes. De 30 miljoen euro kostende Gitana is imposant, maar zeker niet
het grootste jacht ter wereld.

"Er is geen grens meer", zegt kapitein Luciano Panizzutt, die leiding geeft aan
de elf bemanningsleden op het schip, dat 7.000 liter brandstof kan opnemen om
4.500 mijl aan een stuk te varen. "Dertig jaar geleden werd een jacht van 30
meter als extreem groot beschouwd. Nu bouwt men motorjachten van boven de 100
meter met helikopter en onderzeeër aan boord."

De groei leidt volgens hem tot praktische problemen. "Het zijn geen boten meer,
maar drijvende luxueuze hotels. Het worden er steeds meer en iedereen wil naar
Saint Tropez en naar Porto Fino om zich er te laten zien en te pronken. De
havens zijn er vaak vol, waardoor men buitengaats voor anker moet."

Een gastvrouw van de salon leidt rond op de boot Hana van de Jordaniër. Zij
wijst op het houten strandje aan de achtersteven. ",Op grote boten verlies je
het contact met de zee. De eigenaar wilde dat niet, vandaar dit verlaagde terras
van zes bij zes meter."

Via het strandje komt de bezoeker in de fitnessruimte. Een trap omhoog naar een
van de vier bruggen leidt naar de salon: houten lambrisering, gedekte tafels met
kristal, grote zithoek met leren fauteuils en sofa's, kunst aan de muur. Zoals
op alle superjachten is de keuken "professioneel". Er zijn drie
gastenslaapkamers met alle een eigen badkamer. Onder de voorsteven ligt de
master bedroom, voorzien van twee badkamers met marmeren vloeren. Het zijraam
van de slaapkamer kan volledig worden weggedraaid, "zodat ook hier het contact
met de zee tijdens het ontbijt totaal is". In de aanpalende werkkamer staat de
eigenaar via computer- en satellietverbinding in contact met de hele wereld.

Een superjacht is "niet meer enkel het ultieme statussymbool, maar het is ook
een veilige plek met een summum aan privacy", zei ontwerper Jamie Edminston in
de Financial Times. State of the art technieken worden toegepast. De zakenman
kan zonder problemen zijn werk midden op de oceaan voortzetten en zijn bedrijf
vanaf de golven aansturen.

Op de Hana hoeft hij maar drie trapjes op om op vakantie te gaan en op het
zonnedek te ontspannen. Uit het dak zakt als hij wil een gigantische
flatscreen-tv omlaag. Op het achterdek borrelt de jacuzzi, en wacht de
ingebouwde barbecue.

LOAD-DATE: October 22, 2008

LANGUAGE: DUTCH; NEDERLANDS

NOTES: Italië is wereldleider in jachten; Eind 2007 waren er wereldwijd 916
jachten langer dan 24 meter besteld en in aanbouw, waarvan 51 procent bij
Italiaanse werven. Italië is daarmee 's werelds grootste bouwer van superjachten
in de middelgrote categorie. In totaal werken in Italië 37.000 mensen in de
plezierjachtbranche. Er zijn 770 scheepswerven. In 2007 produceerde men voor 3,3
miljard euro, 11,4 procent meer dan in 2006.; Bij de superjachten zijn vijf van
de tien grootste bouwers ter wereld ook Italiaans. Azimut-Benetti uit Torino en
CRN (onderdeel van Ferretti) uit Ancona staan aan de top. Azimut-topman Paolo
Vitelli zegt dat er in het segment van superjachten geen crisis is. In 2007
steeg zijn omzet met 14,5 procent naar 950 miljoen euro.; "Elk jaar wil men
langer en groter", zegt Vasco Pensieri, commercieel directeur van CRN. Zijn
bedrijf levert boten tot 85 meter. Maar ook die lengte is sommige superrijken al
niet meer lang genoeg. Er zijn op de wereld zestien privéjachten langer dan 100
meter. Vijftien zijn in aanbouw, vijf voor superrijke Russen.

GRAPHIC: 2110ECO2boot1, Op de 48ste Salon Nautica, de internationale botenshow
in Genua, die zondag sloot, werden 2.500 boten getoond., Foto's Digital
Photoshop
2210ECO2interieur3

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              39 of 147 DOCUMENTS



                                NRC Handelsblad

                                October 18, 2008

In stijl op een oude motorfiets;
De aankoop

BYLINE: Willemijn van Benthem

SECTION: VERMOGEN; Blz. 21

LENGTH: 457 woorden


Acht jaar geleden kwam Marc van der Haven (38) in aanraking met een vooroorlogse
motorfiets. Toen hij zijn eerste rondje op de oude Sparta-motorfiets had
gereden, was hij direct verkocht.

Zijn het motorfietsen of brommers?

"Het zijn officieel motoren. Alles wat onder de 50 cc valt, is een brommer. Deze
oude motoren hebben motorblokjes van 74, 98 of 125 cc. Sommige zijn eigenlijk
een fiets met hulpmotor met een topsnelheid van 35 kilometer per uur."

Maar daar heb je een motorrijbewijs voor nodig?

"Jazeker, ik zou ermee op de weg moeten rijden, maar dat is met 35 kilometer per
uur niet ongevaarlijk. Ik neem vaak het fietspad."

Hoeveel motoren heb je?

"Tien stuks, de oudste is een Simplex uit 1934 en de oudste Sparta is van 1936.
Uit 1939 heb ik vier motoren. In die tijd werd veel geproduceerd. Het was
crisistijd, mensen werden aangemoedigd Nederlandse producten te kopen." Wat
mogen de motoren kosten?

"Ongeveer 2.000 euro per stuk. Ik koop ze op beurzen of via internet. Ik ben in
de gelukkige financiële omstandigheid dat ik ze kan kopen, geef niet veel om
auto's. Het zijn overigens niet alleen de motoren die geld kosten. Daar komen de
oude onderdelen nog bij, zoals de motorblokjes waar ik allerlei beurzen voor
afloop."

Wat vindt je vrouw van de hobby?

"Ze heeft er geen probleem mee. Sterker nog, op een mooie middag pakken we
allebei een Sparta en rijden we de natuur in met onze twee dochtertjes achterop.
We hebben voor onze dochters extra kleine helmpjes en voor ons van die
ouderwetse potjes."

Jullie gaan wel in stijl.

"We passen onze kleding zelfs aan, dragen lange leren jassen. Je kunt niet met
een integraalhelm en modern motorpak op een Sparta van zeventig jaar oud gaan
zitten."

Dus alle motoren rijden?

"Met acht van de tien motoren kun je zo wegrijden. Ik doe ook mee aan toerritten
die door verschillende clubs worden georganiseerd in Noord-Holland, Friesland,
Drenthe. Laatst heb ik er een gereden met mijn oudste dochter achterop. Na
zestig kilometer zijn we uiteindelijk gestopt. Toen had ze er genoeg van."

Dan rijden daar een honderd motorfietsen 35 kilometer per uur?

"Met tegenwind rij je met het hoofd naar beneden en je buik op het stuur om
enigszins vooruit te komen. Ik doe ook ieder jaar mee aan de Elfstedentocht, een
rit van 250 kilometer. Dat is echt bijten, het spul van voor de oorlog is ook
nog allemaal onder de zestig kilo. Dan hoefde Jan Modaal geen wegenbelasting te
betalen."

Zoek je nog een specifieke motor?

"De schuur begint al aardig vol te raken, maar ik zou eigenlijk van elk type
motorblokje een fiets willen hebben. En ik droom van een motorfiets uit de jaren
twintig met een platte tank, een zogeheten flattanker. Maar dan praat je toch al
snel over bedragen van 20.000 euro."

Willemijn van Benthem

LOAD-DATE: October 17, 2008

LANGUAGE: DUTCH; NEDERLANDS

GRAPHIC: 1810ECO4aankoop1, Een collectie vooroorlogse motoren waarvan de meeste
nog rijklaar zijn., Foto Jørgen Krielen
1810ECO4aankoop3
1810ECO4aankoop2

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              40 of 147 DOCUMENTS



                                NRC Handelsblad

                                October 17, 2008

Uitzinnigheid als doel;
Waarom kaiser chiefs over televisie zingen

BYLINE: Hester Carvalho

SECTION: CULTUREEL SUPPLEMENT; Blz. 12-13

LENGTH: 1184 woorden

SAMENVATTING:

De Britse band Kaiser Chiefs wil met zijn nieuwe plaat ook de disco veroveren.
"We willen ons publiek niet verwarren door intellectueel te doen", zegt zanger
Ricky Wilson.

VOLLEDIGE TEKST:

Van alle Britse bands is er geen zo Brits als Kaiser Chiefs. Kaiser Chiefs, uit
Leeds, vertegenwoordigen de gewone Engelsman. Hun muziek is bijdehand, zonder
pretenties en heeft haar wortels in de springerige new wave van eind jaren
zeventig; hun houding is noest en anti-elitair.

De debuut-cd Employment (2005) met daarop meezingliedjes als Everyday I Love You
Less And Less en Oh My God, sprak iedereen aan die wel eens een pub of
voetbalstadion bezoekt. Bovendien bleek de zanger een meester in het ophitsen
van het publiek. Tijdens optredens springt Ricky Wilson met twee voeten tegelijk
over het podium, terwijl hij een tamboerijn boven zijn hoofd schudt en kijkt
alsof hij straks iedereen in de zaal persoonlijk komt uitleggen dat de muziek
van Kaiser Chiefs bedoeld is om woest bij te dansen.

Bij een optreden van Kaiser Chiefs in Paradiso, Amsterdam, liet hij zich over de
handen van het publiek van het podium naar de bar vervoeren, waar hij een glas
bier dronk en vervolgens op dezelfde manier terug reisde. Voor Kaiser Chiefs is
uitzinnigheid het doel. Niet om zichzelf er in te verliezen, zoals sommige
collega's wel doen, maar door uitzinnigheid voor anderen mogelijk te maken. Op
deze manier veroverden ze binnen vier jaar hun vaderland, waarbij andere
veelbelovende nieuwkomers, als Keane of Arctic Monkeys, voorbij werden
gestreefd.

En toch is niet alles wat het lijkt. Al weten hun liedjes de gewone man in het
hart te raken, Wilson en medesongschrijver Nick Hodgson hebben allebei een
achtergrond als student; Hodgson als geograaf en Wilson als student en docent
aan de kunstacademie van Leeds. Anders dan bijvoorbeeld bij Franz Ferdinand waar
het kunstacademieverleden van de bandleden een rol speelt in de stijl en in de
muziek, heeft Kaiser Chiefs het imago van 'working class hero'.

Vandaag zit Ricky Wilson (30) in een Amsterdams café. Op dezelfde plek gaf hij
al eerder interviews: in 2005, vlak voor het uitkomen van hun debuut-cd. Het was
Koninginnedag en de binnenstad was één grote houseparty. In die tijd deed de
band alles voor het eerst: naar het buitenland gaan, fotosessies, interviews.

Nu, drieënhalf jaar later,

zijn interviews een dagtaak geworden: Wilson heeft al een halve week non-stop
gepraat over zijn nieuwe, derde cd, Off With Their Heads. Wilson is veranderd:
behalve enthousiast praat hij soms ook bedrukt. Hij is bang voor interviews,
zegt hij, omdat sommige uitspraken hem jarenlang achtervolgen. Balorige
opmerkingen als dat hij voor iedere oksel een andere deodorant gebruikt, worden
hem door de media steeds opnieuw voorgelegd.

Ook fotosessies vallen hem zwaar. "De eerste jaren was het leuk", zegt hij. "Ik
gooide een appel in de lucht of wapperde met mijn handen en het was grappig.
Maar wat kan ik nu nog in de lucht gooien? Ik voel me als een meisje. Meisjes
vinden het ook altijd vervelend om op de foto te moeten." Wilson kijkt als een
geslagen hond. "Ik wou dat ik knap was, dat maakte het vast makkelijker."

Verderop in het café zit drummer Nick Hodgson achter zijn laptop. Hodgson en
Wilson schrijven de liedjes samen, vertelt hij: Hodgson de refreinen, Wilson de
coupletten. "Nick bedenkt een groots en meeslepend refrein, en dan is het wat
hem betreft klaar. Ik ben de bezemwagen, ik breng het geheel aan kant."

De cd Off With Their Heads ontstond afgelopen voorjaar per ongeluk, zegt Wilson.
In 2008 zou de band vrij hebben en pas in 2009 aan nieuwe liedjes beginnen. Maar
in april was het mooi weer in Londen, de muzikanten ontmoetten elkaar dagelijks
in de studio, vrienden als Lily Allen en de rapper Sway kwamen langs en producer
Mark Ronson - bekend van zijn producties voor Amy Winehouse en Adele - legde
alles vast. "En plotseling waren er genoeg liedjes voor een cd."

Off With Their Heads heeft weer de bravoure die op de vorige cd, het topzware
Yours Truly Angry Mob (2007), was verdwenen. In de vernuftige pubsongs zit
genoeg 'na na na', 'uh uh uh' en 'da dee da' om makkelijk meegezongen te worden,
en melodieën van liedjes als Spanish Metal en Always Happen Like That klinken
niet uitsluitend jolig.

Off With Their Heads lonkt

naar de dansvloer. Wilson hoorde vorig jaar in een disco op Ibiza hoe
dj/producer Mark Ronson een van hun liedjes remixte. Hij bedacht dat na de
uitverkochte concertzalen en de hitparade de discotheek nog een braakliggend
terrein was; ook die moest veroverd. Toch zijn in de nummers op Off With Their
Heads geen elektronische beats of andere disco-effecten gebruikt. "We richten
ons niet op echte nachtclubs, maar op 'indie-disco's', waar gedanst wordt op
muziek van gitaarbands. Daarom hebben we ons juist geconcentreerd op de drums.
Nicks werk werd de ruggegraat van de liedjes."

Mark Ronson, in zijn producties voor Amy Winehouse en Lily Allen vooral bekend
om de ontspannen ritmes en brommende blazers, gaf de liedjes van Kaiser Chiefs
een gemeen randje. Never Miss A Beat bijvoorbeeld, de eerste single, heeft een
opruiend gitaarriff, en een door meerdere mannenstemmen gezongen refrein dat de
sfeer van een menigte voetbalfans in gedachten brengt: met een stemming die
ieder moment kan omslaan van euforie in bloeddorst - en weer terug.

De liedjes ontstonden spontaan, er was niets voorbereid, zegt Wilson. In de
studio bedachten de muzikanten de melodieën, terwijl hij voor de vuist weg stond
te zingen. "Ik zong brokstukken van zinnen, bedoeld om de anderen op te jutten.
Dat was bijvoorbeeld 'dibba dibb dida dibbdib', met soms iets zinnigs
tussendoor. Na zo'n sessie luisterden we naar de opnamen en schreven alles op
wat ik had gezegd. Als je al die verstaanbare stukjes achter elkaar zette, bleek
er toch een samenhang te zijn.

"Half The Truth ontstond uit een paar losse zinnen: 'Glasses on the table/ One,
two, three/ Only you and me'. Dat bleek dus te gaan over relaties, over paranoia
en mensen die elkaar in de gaten houden: 'Drie glazen, jij en ik samen'... Maar
van wie is dat derde glas? Wilson kijkt betrapt, wellicht omdat de inhoud van
het nummer wranger is dan de luchtige melodie deed vermoeden.

Wilson vertelt over het ontstaan van de liedjes, over woorden die er in móesten,
omdat ze zo fijn zijn om uit te spreken, zoals 'municipal' en 'madrigal'. Ze
kwamen uit een boek dat toevallig in de studio lag en waar Wilson improviserend
zinnen uit gebruikte. Maar dan, alsof hij zich plotseling zijn achterban
herinnert, zegt hij afkeurend: "We willen ons publiek niet verwarren door
intellectueel te doen. We halen niet alles uit boeken, we zingen vooral over
herkenbare situaties."

Daarom figureren in de liedjes van Kaiser Chiefs veel televisies (als
'Television is on the blink/ there's nothing on it' in Never Miss A Beat).
"Iedereen heeft een tv, dat is herkenbaar." Maar die tv's hebben voor Wilson ook
een persoonlijke betekenis. "Televisie betekent troost. Tv kijken wil zeggen dat
ik niets voor Kaiser Chiefs hoef te doen. Het zijn de zeldzame momenten dat ik
mijn hoofd kan uitschakelen."

LOAD-DATE: October 17, 2008

LANGUAGE: DUTCH; NEDERLANDS

NOTES: 'Off With Their Heads' van de Kaiser Chiefs verschijnt vandaag.

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              41 of 147 DOCUMENTS



                                NRC Handelsblad

                                October 15, 2008

Ja, het is allemaal ook heel erg ingewikkeld;
Beeldenstorm Hans Beerekamp

BYLINE: Hans Beerekamp

SECTION: MEDIA; Blz. 19

LENGTH: 675 woorden


Goed idee van Nova en de NOS om alle ontwikkelingen in de bankencrisis van de
afgelopen weken eens op een rijtje te zetten in een thema-uitzending van twee
uur. Maar wat werd dat idee slecht uitgevoerd in De avond van het grote geld. Op
z'n vriendelijkst zou je het herhaling van zetten kunnen noemen.

Grotendeels dezelfde bekende gezichten van deskundigen en betrokkenen mochten om
de beurt twee zinnen uitspreken over onderwerpen als de pensioenen, de
huizenprijzen en de waarde van beleggingen. Het mocht vooral niet te technisch
worden, want het is al zo ingewikkeld allemaal.

Daar tussendoor kwamen, eveneens naar bekend recept, allerlei gewone mensen aan
het woord die het ook niet zo goed begrepen, maar zich wel zorgen maakten. Ja,
dat kun je ook moeilijk anders verwachten als je avond aan avond gehersenspoeld
wordt met soundbites die weinig uitleggen en veel vage suggesties van onheil
bevatten.

Intussen bleef het echte nieuws van de dag, namelijk dat Nederlandse gemeenten
en provincies forse bedragen (tot 100 miljoen) op IJslandse bankrekeningen
hadden geparkeerd, zo goed als onbelicht in De avond van het grote geld.

Afgelopen vrijdag reageerde NOS Ombudsman Ton van Brussel op zijn website op
klachten van kijkers van het NOS Journaal dat daar te weinig aandacht zou zijn
voor de gevolgen van de kredietcrisis voor de gewone man. Van Brussel meent dat
ze daar wel een beetje gelijk in hebben: "Journalisten hebben de neiging zich
tot nieuws te beperken en te zeggen: dat hebben we gisteren al verteld. Kijkers,
als ze al elke dag kijken, hebben andere behoeften en willen ook weten waarom
hun vragen niet beantwoord kunnen worden."

Na deze lichte berisping ging het Journaal, net als alle andere nieuwsrubrieken,
nog meer door de knieën om het inderdaad gecompliceerde verhaal terug te brengen
tot consumentenvoorlichting over spaarcentjes en verwachtingen over de
hypotheekrente. Columnist Francisco van Jole presenteerde vrijdag in De leugen
regeert (VARA) een hilarische montage van zich dom voordoende presentatoren die
namens de kijkers prangende vragen op deskundigen afvuurden. Hun onnozelheid
leek weinig acteertalent te behoeven, zo authentiek kwam ze over. En, zo
concludeerde Van Jole, als we het niet weten, dan vragen we toch gewoon aan
passanten op straat wat ze ervan vinden?

Het grote manco in de televisieverslaggeving op sociaal-economisch en financieel
terrein blijkt kennis van zaken bij de redacties te zijn, althans het vermogen
om zelf op onderzoek uit te gaan en de lastige materie overzichtelijk en
zakelijk tot de kern terug te brengen. Kijk maar eens naar Nova-correspondent
Willem Lust, die vanuit Wall Street hakkelend en naar woorden zoekend vergeefs
begrippen als rating agency en credit default swap probeert uit te leggen.

Tegenlicht (VPRO) vormt een uitzondering. In een speciale montage van eerdere
uitzendingen haalde de redactie haar gelijk door gedetailleerde voorspellingen
van de huidige problemen, soms wel vijf jaar oud, te herhalen. Maar die
vergelijking is niet helemaal eerlijk, omdat Tegenlicht nu eenmaal een klein
publiek gespecialiseerde informatie biedt, als witte raaf in een
papegaaienlandschap.

Een zeer goede beurt maakten Pauw & Witteman gisteren, door een klein uur alleen
met minister Wouter Bos (Financiën, PvdA) te spreken. Bos is niet alleen de
politieke held van deze periode, die er als een van de weinigen beter uit
tevoorschijn zal komen. Net als zijn politieke geestverwant, de Britse premier
Gordon Brown, is hij door de nuchtere combinatie van kennis van de haute finance
en een geloof in maakbaarheid de ideale crisismanager. Zo worden ze nog eens
populair bij de kiezer!

Bos kan ook heel goed uitleggen waar het om gaat. Hij laat zich niet provoceren
tot ongenuanceerde voorspellingen die de problemen alleen maar erger maken. Soms
zegt hij gewoon dat hij eerlijk waar niet weet hoe het de komende weken en
maanden zal gaan. Ook Paul Witteman en Jeroen Pauw ontpoppen zich met één
intelligente gast aan tafel tot de scherpzinnige vragenstellers die ze zo zelden
durven zijn.

LOAD-DATE: October 15, 2008

LANGUAGE: DUTCH; NEDERLANDS

NOTES: Zo worden Bos en Brown nog eens populair bij de kiezer!

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              42 of 147 DOCUMENTS



                                NRC Handelsblad

                                October 11, 2008

Bankpas IJslandse bondscoach werkt niet meer

BYLINE: Door onze redacteur; Jan Meeus

SECTION: SPORT; Blz. 11

LENGTH: 622 woorden

DATELINE: Rotterdam, 11 okt.

SAMENVATTING:

De voetballers van IJsland proberen zich op het duel van vanavond tegen Oranje
te concentreren. Dat is als gevolg van de kredietcrisis niet makkelijk. "De
mensen verkeren in shock."

VOLLEDIGE TEKST:

Verrast, en beschaamd, presenteert de selectie van het IJslandse voetbalteam
zich aan de vooravond van de WK-kwalificatiewedstrijd tegen het Nederlands
elftal in het Rotterdamse Parkhotel. Keeperstrainer Bjarne Sigurdsson kan zich
goed voorstellen dat gedupeerde Nederlandse spaarders van de internetbank
Icesave boos zijn. "In IJsland zijn de meeste mensen net zo boos", zegt hij.
"Hebzuchtige bankiers hebben het land aan de rand van de afgrond gebracht en de
gewone man betaalt daar nu de prijs voor. Het is verschrikkelijk."

Sigurdsson weet ook niet precies wat zich de afgelopen dagen heeft afgespeeld.
"Ik was al vertrokken toen de crisis uitbrak", vertelt de rijzige trainer. "Van
mijn vrouw begrijp ik dat de mensen in shock verkeren. Maar IJslanders zijn
hardwerkende mensen. Ook hier komen we wel doorheen."

Het nationale voetbalelftal van IJsland is in elk geval nog in Nederland
gearriveerd. Dat is van de handbalsters niet te zeggen. De nationale ploeg moest
zich afmelden voor het Holland Toernooi in Rotterdam dat volgende week bekend.
De reden? Het team kan de reis- en verblijfskosten niet betalen omdat de
hoofdsponsor de financiële steun aan de IJslandse handbalfederatie per direct
heeft ingetrokken vanwege de economische malaise.

En het handbalteam is niet het enige slachtoffer, vertelt Sigurdsson. "Ik heb
begrepen dat alle Amerikaanse basketballers die in IJsland spelen zijn
vertrokken omdat er geen geld is voor hun salarissen. Zo gaat dat kennelijk nu
in IJsland."

De meeste voetballers van de IJslandse selectie kennen dat probleem niet.
Slechts drie van hen spelen in de eigen competitie. De rest verdient goed geld
in Spanje, Engeland, Noorwegen, Zweden, Denemarken en Nederland.

Een van de bekendste spelers is spits Eidur Gudjohnsen. "Ik kan me voorstellen
dat mensen er wakker van liggen. Maar gezondheid staat op de eerste plaats",
relativeert de voetballer van Barcelona in vloeiend Nederlands - hij speelde
jaren voor PSV. "Er doen zich in het leven altijd moeilijke situaties voor. Dit
is er één van. Maar geld maakt het leven hooguit gemakkelijker. Meer niet. Het
is niet alles."

Gudjohnsen realiseert zich dat hij een bevoorrechte positie heeft. "Wij mogen
niet klagen", vindt de aanvaller. "We hebben al zoveel geluk gehad in het leven.
Dat we dit mogen doen, voetballen voor het nationale elftal en prof zijn bij een
mooie club. Wat wil je nog meer."

Toch zal het moeilijk worden voor de spelers van IJsland om zich te concentreren
op de wedstrijd tegen het Oranje van bondscoach Bert van Marwijk, denkt Grétar
Steinsson. "We willen ons concentreren op de wedstrijd. Dat is moeilijk",
vertelt de voormalige verdediger van AZ. "Op alle mogelijke manieren worden we
geconfronteerd met de stand van zaken in eigen land. Het is moeilijk te bevatten
wat bij ons de laatste twee weken is gebeurd als je er niet bij bent geweest.
Laten we hopen dat het snel beter gaat."

Aan het einde van de persconferentie schuift bondscoach Olafur Jóhannesson ook
nog even aan. "Ik heb geen geld", zegt hij. "En ik heb ik er ook geen verstand
van. Bovendien werkt mijn bankpas in Rotterdam toch al niet. Kunnen we het ook
nog even over de wedstrijd hebben? De spelers moeten proberen de problemen voor
even te vergeten en er een mooie wedstrijd van maken."

Keeperscoach Sigurdsson verwacht dat de spelers zich concentreren op het duel
als ze vanavond het veld op lopen. "Het zijn professionals. Ze moeten zich
concentreren", zegt hij met een bezorgde glimlach op zijn gezicht. "We kunnen
wel succes gebruiken."

LOAD-DATE: October 10, 2008

LANGUAGE: DUTCH; NEDERLANDS

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              43 of 147 DOCUMENTS



                                NRC Handelsblad

                                October 11, 2008

Volkskapitalisme vlucht in veilig sparen;
Kredietcrisis Geen buitenlands bedrijf wil nog langer investeren in IJsland,
terwijl de kroon een snoekduik maakt

BYLINE: Door onze redacteur; Menno Tamminga

SECTION: ECONOMIE; Blz. 17

LENGTH: 1349 woorden

DATELINE: Amsterdam, 11 okt.

SAMENVATTING:

De Nederlandse spaarders bij Icesave komen met de schrik vrij. De bank is
failliet, zij zijn gered. Zo gaat het overal. Politieke kleur is betekenisloos.
Nationalisatie is de norm.

VOLLEDIGE TEKST:

Het volkskapitalisme is dood, leve de volksspaarbank. De wereld van burgers,
spaarders, beleggers én politici in Europa is in minder dan twee weken compleet
op zijn kop gezet.

Wie meer dan twintig jaar geleden in put en call-opties deed was een bink. Tien
jaar geleden waren het internetaandelen. Nu tel je mee als je weet hoe de
Nederlandse garantieregeling voor spaargelden bij banken werkt. In twee weken
tijd is het aantal mensen dat het goede antwoord geeft verdubbeld tot 59
procent, meldde de opiniepeiler TNS Nipo donderdag.

De geschiedenis herhaalt zich, maar het is elke keer weer anders. Bankencrisis?
Beurskrach? Is dit 1929? En de daarop aansluitende vraag: waar komen de
soepkeukens? De stomme beelden van Wall Street in zwart-wit zijn vier generaties
later nog altijd de vanzelfsprekende eerste herinnering.

Welke beelden zullen onze kindskinderen hebben van deze crisis? De vrouw met
haar verhuisdoos voor het kantoor van de failliete zakenbank Lehman? De
financiële toezichthouders die in het Congres uitleggen waarom zij als eerste
Amerikanen voor 85 miljard dollar verzekeraar AIG hebben gered? Of de foto van
de gespannen kijkende Balkenende, Bos en Wellink die zojuist 16,8 miljard euro
hebben neergeteld voor Fortis Bank Nederland, ABN Amro Nederland en twee
verzekeringsdochters.

Dit is niet 1929, en Wall Street is voor ons ver weg, al vallen daar rake
klappen en hebben al 'onze' pensioenfondsen daar tientallen miljarden euro
belegd. Deze crisis reikt dieper dan alleen Wall Street. Deze crisis raakt het
financiële hart van de middenklasse, van de ruggegraat van de samenleving, van
'de mensen in het land', zoals Hans Wiegel (VVD) hen noemde.

Stap voor stap, maar steeds vanzelfsprekender is de middenklasse opgeklommen op
de welvaartsladder. Van eigen spaargeld, naar eigen auto, eigen huis, eigen
pensioen, zelf een eigen effectenportefeuille. Dat is geen exclusief Nederlandse
reeks. Het is in meer of mindere mate de trend geweest in alle westerse landen.
De bevolking wordt ouder en rijker.

De Britse 'innovatie' in die reeks is de eigen effectenportefeuille, het
volkskapitalisme. Zeg maar: de gewone man als aandeelhouder. Met de creatie van
een legioen volksaandeelhouders in de jaren tachtig ontstond niet alleen een
kooplustige groep beleggers voor de privatisering van Britse staatsbedrijven. De
kooplust hielp van Londen een bloeiend financieel centrum maken. Dat zorgde weer
voor banen en welvaart in heel Zuid-Engeland. Dat betekende weer: stijgende
huizenprijzen.

Politiek gezien was de moderne volkskapitalist het ideale tegenwicht tegen
ouderwetse vakbonden. In zijn dubbelrol als werknemer en belegger kon de burger
de oude klassetegenstellingen overbruggen. De nieuwe klasse is de middenklasse.

Wie hen wil winnen, of hij nu Tony Blair heet of Bill Clinton, Angela Merkel of
Jan Peter Balkenende, moet de feiten onder ogen zien: de middenklasse is de
bezittende klasse. Zij zijn de kiezers. Natuurlijk, talloze mensen zijn armer,
soms veel armer en een aantal is veel rijker. Maar de omvang van de middenklasse
en hun vanzelfsprekende welvaartsopvattingen, van eigen auto tot en met eigen
effectenportefeuilles, laten zich moeilijk negeren.

Hoe extremer de omstandigheden, hoe duidelijker dat zichtbaar is. En de
afgelopen weken zijn extreme omstandigheden. Dit is geen crisis in het
kapitalisme, of het einde van het kapitalisme. Dit ís het kapitalisme: in
zichzelf instabiel, behept met de uitwassen van massapsychologie, met periodes
van hausse, neergang en destructie. Desondanks is na elke financiële crisis de
weg naar welvaart in het verleden steeds hervonden. Maar ook nu geldt:
resultaten uit het verleden...

Kenmerkend voor de extreme omstandigheden is dat de remedies zo gelijkluidend
zijn. Geef de spaarders zekerheid tot elke prijs. Garandeer alles.

Kenmerkend is het failliet van mondialisering. In Europa wint nationaal beleid.
Afspraken met IJsland over spaargeldgaranties blijken fictie. De angst onder de
spaarders voor een bankroet werd geen werkelijkheid bij ABN Amro of Fortis Bank.
Die zijn een week geleden genationaliseerd.

De rampspoed kwam van een exotische bank met een hoge rente, waar de
middenklasse in goed vertrouwen vanaf de elektronische snelweg zijn spaargeld
had gedeponeerd. Dat was modern, maar viel nu tegen. Kantoor leeg,
internetpagina geblokkeerd.

Icesave, de IJslandse bank met stuntrentes, is gesmolten. Bos moest erkennen dat
ook hij geen contact kon krijgen met de betrokken bank of met de betrokken
ambtgenoot. Nu betaalt de overheid zelf de spaarders uit.

Kenmerkend voor de extremiteit is politiek van nationale eensgezindheid. Banken
nationaliseren is nu nationaal belang. Of de minister-president een zuinige
sociaal democraat is, zoals de Brit Gordon Brown, of een voorzichtige
christen-democraat als Jan Peter Balkenende, iedereen doet grosso modo
hetzelfde. Of het een drieste selfmade oliemiljonair is als George Bush met
selfmade Wall Street miljonair Hank Paulson als minister van Financiën, het
maakt weinig uit. De Amerikanen nationaliseren financiële instellingen alsof zij
stiekeme socialisten zijn. Politieke kleur is betekenisloos. Partijpolitiek
gekissebis, zoals Mark Rutte (VVD) het noemde, is buiten de orde geplaatst.

De Amerikanen hebben meer dan 1.000 miljard dollar achter de hand of al besteed.
De Britten komen met honderden miljarden pond. Met zijn beschikbare 20 miljard
euro kan minister Wouter Bos (Financiën, PvdA) invloedrijke aandelenbelangen
kopen in een paar van de grootste banken en verzekeraars. Het kapitaal dat als
laatste aanschuift heeft het meeste te zeggen en nu is dat het kapitaal van de
belastingbetaler.

Ministers als Paulson en Bos ondernemen reddingsacties zonder weerga om banken,
en daarmee het spaargeld van hun burgers, te redden. En in het verlengde daarvan
proberen zij de rest van het middenklassebezit zeker te stellen: de economie, de
welvaart, de pensioenen en de huizenprijzen.

Zo associëren de politici zich met de economische belangen van de middenklasse.
En: zij gaan lessen trekken. Hoorzittingen in het Amerikaanse Congres zijn al
begonnen. Hoe kon dit gebeuren? Wie zijn die dikbetaalde directeuren die dit zo
uit de hand lieten lopen en de spaargelden van de middenklasse op het spel
zetten?

Opeens is door de machtsgreep van het publieke kapitaal een doorbraak binnen
handbereik in het maatschappelijk ongenoegen over private topbeloningen. Niet
alleen hier, ook in Amerika. Populisme is in, de financiële klasse staat in de
beklaagdenbank. Dat was in 1929 zo, dat is nu weer zo.

Nog een andere parallel. Wat minister Bos deze week treffend de toezichtsillusie
noemde zal werkelijkheid worden. Strenger toezicht op financiële bedrijven, meer
regels, meer waakhonden.

De laatste parallel: de val van Wall Street en de spaarcrisis bij Icesave zijn
twee uitingsvormen van hetzelfde gedrag. De Icesave-spaarders zochten het
allerhoogste, net als beleggers en Wall Street handelaren die complexe
hypotheekleningen kochten die meer rendement boden dan gewone effecten. Zo begon
het onheil.

Kapitaal dat niet het hoogste rendement zoekt, ligt te schimmelen, bezweert het
financieel gedreven kapitalisme. Geld moet zweten. Nu zweten hun eigenaren.

Wil de middenklasse dat nog een keer? De mens is hardleers. Dankzij pc en
internet waant de burger zich met zijn spaargeld een financiële handelaar in het
klein. Hij verwacht net als de echte handelaar dat 'het systeem' hem zal redden.
Dat is nu gebeurd.

Maar de keten van dertig jaar liberalisering, innovaties, grenzeloosheid,
beschikbaarheid van grote en kleine kapitalen en hun jacht op extra rendement -
die keten is gebroken. En wordt niet hersteld. De middenklasse zoekt zekerheid.
De genationaliseerde ABN Amro profileerde zich deze week in een advertentie als
de veiligste bank. Dat mocht niet van Bos. Waarom eigenlijk niet? Het is nu
sparen voor betere tijden. Het is tijd voor de volksspaarbank.

LOAD-DATE: October 10, 2008

LANGUAGE: DUTCH; NEDERLANDS

GRAPHIC: 0910OPIeconomycurve, Illustratie Riber Hanson
1110ECOdamned, Illustratie Frederick Deligne

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              44 of 147 DOCUMENTS



                                NRC Handelsblad

                                October 11, 2008

Crisis raakt hart van middenklasse Middenklasse is bezittende klasse, de
ruggegraat;
Dit is geen crisis van het kapitalisme, dit ís het kapitalisme;
Kredietcrisis Grote landen komen in Washington nog niet tot gezamenlijk plan;
het volkskapitalisme is dood

BYLINE: Door onze redacteur; Menno TammingA

SECTION: ECONOMIE; Blz. 17

LENGTH: 1196 woorden

DATELINE: Amsterdam, 11 okt.

SAMENVATTING:

In twee weken tijd is de wereld van spaarders en beleggers, van burgers, op zijn
kop gezet. Deze crisis is niet het eind van het kapitalisme, dit ís het
kapitalisme.

VOLLEDIGE TEKST:

Het volkskapitalisme is dood, leve de volksspaarbank. De wereld van burgers,
spaarders, beleggers én politici in Europa is in minder dan twee weken compleet
op zijn kop gezet.

Wie meer dan twintig jaar geleden in put- en call-opties deed, was een bink.
Tien jaar geleden waren het internetaandelen. Nu tel je mee als je weet hoe de
garantieregeling voor spaargelden bij banken werkt. In twee weken tijd is het
aantal mensen dat het goede antwoord geeft, verdubbeld tot 59 procent, meldde
opiniepeiler TNS-NIPO afgelopen week.

De geschiedenis herhaalt zich, maar het is elke keer weer anders. Bankencrisis?
Beurskrach? De stomme beelden van Wall Street in zwart-wit zijn vier generaties
later nog altijd de vanzelfsprekende eerste herinnering. Is dit 1929? En, de
daarop aansluitende vraag: waar komen de gaarkeukens?

Zal deze crisis over vier generaties zijn wat 1929 voor ons is? Welke beelden
hebben onze kindskinderen dan op hun netvlies? De vrouw die met haar verhuisdoos
het kantoor van de failliete zakenbank Lehman uitloopt? De financiële
toezichthouders die in een hoorzitting van het Congres uitleggen waarom zij, als
eerste Amerikanen, voor 85 miljard dollar verzekeraar AIG hebben gered? Of de
foto van het trio Balkenende, Bos en Wellink, die samen 16,8 miljard euro hebben
neergeteld om Fortis Bank Nederland, ABN Amro Nederland en twee
Fortis-verzekeringsdochters te kopen? Nederland kocht niet een 'volksbank', maar
meteen twee.

Dit is niet 1929, en Wall Street is voor ons ver weg, al vallen daar rake
klappen en hebben 'onze' pensioenfondsen daar tientallen miljarden euro's
belegd. Deze crisis reikt dieper dan alleen Wall Street. Deze crisis raakt het
financiële hart van de middenklasse, van de ruggegraat van de samenleving.

Stap voor stap, maar steeds vanzelfsprekender is de middenklasse opgeklommen op
de welvaartsladder. Van eigen spaargeld, naar een eigen auto, een eigen huis,
een eigen pensioen, een eigen effectenportefeuille. Dat is geen exclusief
Nederlandse reeks. Het is in meer of mindere mate de trend geweest in alle
westerse landen. De bevolking wordt ouder en rijker.

De Britse 'innovatie' in die reeks is het volkskapitalisme: de gewone man als
aandeelhouder. Dat schiep niet alleen een kooplustige groep beleggers voor de
privatisering van Britse staatsbedrijven.

Dat hielp van Londen een bloeiend financieel centrum maken. Dat zorgde weer
banen en welvaart in heel Zuid-Engeland. Dat betekende weer: stijgende
huizenprijzen. Politiek gezien was de moderne volkskapitalist het ideale
tegenwicht tegen ouderwetse vakbonden. In zijn dubbelrol als werknemer en
belegger kon de burger de oude klassetegenstellingen overbruggen. De nieuwe
klasse is de middenklasse.

Wie de middenklasse voor zich wil winnen - of hij nu Tony Blair heet of Bill
Clinton, Angela Merkel of Jan Peter Balkenende - moet de feiten onder ogen zien:
de middenklasse is de bezittende klasse. Zij zijn de kiezers. Natuurlijk,
sommige mensen zijn armer, een aantal is veel rijker. Maar de omvang van de
middenklasse en hun vanzelfsprekende welvaartsopvattingen, van eigen auto tot en
met eigen effectenportefeuilles, laten zich moeilijk negeren.

Hoe extremer de omstandigheden, hoe duidelijker dat zichtbaar is. En de
afgelopen weken zijn extreme omstandigheden. Dit is geen crisis in het
kapitalisme, of het einde van het kapitalisme, dit ís het kapitalisme: in
zichzelf instabiel, behept met de uitwassen massapsychologie, met periodes van
hausse, neergang en destructie. Desondanks is de weg naar welvaart steeds
hervonden. Maar ook hier en nu geldt: resultaten uit het verleden...

Kenmerkend voor de extreme omstandigheden is dat de remedies zo gelijkluidend
zijn. Banken nationaliseren is nu nationaal belang. Of de minister-president een
zuinige sociaal democraat is, zoals de Brit Gordon Brown, of een
christen-democraat als Jan Peter Balkenende, of een selfmade oliemiljonair als
George Bush met selfmade Wall Street miljonair Hank Paulson als minister van
Financiën, iedereen doet grosso modo hetzelfde. Partijpolitiek gekissebis, zoals
Mark Rutte (VVD) het noemde, is buiten de orde.

Met zijn beschikbare 20 miljard euro kan minister Wouter Bos (Financiën;PvdA)
invloedrijke aandelenbelangen kopen in een paar van de grootste banken en
verzekeraars. Particuliere aandeelhouders hebben grote verliezen geleden.

Ministers als Bos ondernemen reddingsacties zonder weerga om banken, en daarmee
het spaargeld van hun burgers, te redden. En in het verlengde daarvan proberen
zij de rest zeker te stellen: de economie, de welvaart, de pensioenen en de
huizenprijzen.

Zo associëren de politici zich met de economische belangen van de middenklasse.
En: zij gaan lessen trekken. Hoorzittingen over de crisis zijn in het
Amerikaanse Congres al begonnen. Hoe kon dit gebeuren? Wie zijn die overbetaalde
directeuren die dit zo uit de hand lieten lopen dat zij er bijna in slaagden de
spaargelden van de middenklasse te vernietigen. Opeens lijkt door de machtsgreep
van de overheid een doorbraak binnen handbereik in het maatschappelijk
ongenoegen over topbeloningen. Populisme is in, de financiële klasse staat in de
beklaagdenbank. Dat was in 1929 zo, dat is nu weer zo. Andere parallel: wat
minister Bos afgelopen week treffend de toezichtsillusie noemde zal
werkelijkheid worden. Strenger toezicht op financiële bedrijven, meer regels,
meer waakhonden.

En toen smolt Icesave, IJslandse bank met stuntrentes. Kantoor leeg,
internetpagina geblokkeerd. Minister Bos moest erkennen dat ook hij geen contact
kon krijgen met de betrokken bank of met de betrokken ambtgenoot.

De angst onder de spaarders voor een bankroet werd geen werkelijkheid bij ABN
Amro of Fortis Bank. Die waren dagen eerder à 16,8 miljard euro
genationaliseerd. De rampspoed kwam van een bank met een superrente, waar de
middenklasse in goed vertrouwen langs elektronische weg zijn spaargeld had
gedeponeerd.

De Icesave-spaarders gingen voor het allerhoogste, zoals beleggers en Wall
Street handelaren voor het allerhoogste rendement gingen toen zij de afgelopen
jaren verhandelbare hypotheekleningen kochten die een beter rendement opleverden
dan doorsnee effecten. Nu heten dat 'giftige' leningen, de bron van het onheil.

De val van Wall Street en de spaarcrisis bij Icesave zijn twee uitingsvormen van
hetzelfde credo. Kapitaal dat niet het hoogste rendement zoekt, ligt te
schimmelen, bezweert het financieel gedreven kapitalisme. Geld moet zweten. Nu
zweten hun eigenaren.

De burger denkt dat hij dankzij pc en internet met zijn spaargeld een financiële
handelaar in het klein is, maar verwacht net als de echte handelaar dat 'het
systeem' hem zal redden. Dat is gebeurd.

De vraag is of de redding continuïteit betekent of verandering belichaamt.
Liberalisering, innovaties, grenzeloosheid, beschikbaarheid van grote en kleine
kapitalen en hun jacht op extra geld - de keten is gebroken. Maar de paradox van
het financieel kapitalisme staat recht overeind: de middenklasse zoekt extra
rendement, maar wel met alle zekerheid.

LOAD-DATE: October 10, 2008

LANGUAGE: DUTCH; NEDERLANDS

NOTES: Kapitaal dat niet het hoogste rendement zoekt, ligt te schimmelen - Geld
moet zweten

GRAPHIC: 1110VPwhatcrisis, Op de beurs Second Home, gisteren in Utrecht geopend,
spelen makelaars in op de onrust door de financiële crisis. Zo'n 350
standhouders bieden dit weekeinde de volgens de organisatie "meest verstandige
belegging" van dit moment aan: vakantiehuisjes., Foto Wim Hendriks

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              45 of 147 DOCUMENTS



                                NRC Handelsblad

                                October 7, 2008

Niet 'subprime' maar prijs tofu baart zorgen;
Westen verliest aan belang onder Aziatische tijgers

BYLINE: Door onze correspondent; Elske Schouten

SECTION: ECONOMIE; Blz. 12

LENGTH: 1354 woorden

DATELINE: Jakarta, 7 okt.

SAMENVATTING:

Voelen Aziatische tijgers als Maleisië of Indonesië de kredietcrisis? De beurzen
kelderen er ook. Overigens zijn ze opvallend veerkrachtig. Markten buiten het
Westen winnen aan betekenis.

VOLLEDIGE TEKST:

In de haven merken ze het altijd als eerste, zegt Dennis Bras. Hij leidt de
Indonesische vestiging van het containerbedrijf APL, die marktleider op de route
Indonesië-Amerika is. De afgelopen jaren groeide het aantal containerschepen dat
van de archipel naar Amerika voer elk jaar met zo'n 4 procent, maar dat sloeg om
toen vorige zomer de kredietcrisis uitbrak. "Voor dit jaar kan het zelfs een
krimp worden van 2 tot 3 procent", vreest Bras.

Sinds hun aandelen en vooral huizen in waarde dalen, kopen Amerikanen minder
kleding die in Indonesië wordt gemaakt, zoals van Gap en andere merken. Minder
sportschoenen van Nike. En minder mooie houten meubels die soms wel duizenden
euro's kosten. En dus zet APL, dochter van het Singaporese Neptune Lines, zijn
schepen in op andere routes, of blijven ze werkeloos in de havens liggen. Bras:
"Begin dit jaar hebben we een paar schepen uit de route Amerika moeten halen,
omdat de brandstofkosten zo zijn gestegen dat de opbrengsten niet meer
toereikend zijn. Dat begint zich op de route Europa nu ook voor te doen."

Toch gaat het met APL Indonesië niet slecht. "De export als geheel groeit", zegt
Bras. Naar India, het Midden-Oosten, bepaalde delen van Afrika. Daar koopt men
meer Indonesische waar. "De Verenigde Staten worden relatief minder belangrijk."

Als Amerika niest, wordt de rest van de wereld ziek, heet het. Maar nu de
Verenigde Staten door de kredietcrisis op hun grondvesten schudden, een crisis
die inmiddels ook Europa heeft bereikt, blijft een land als Indonesië voorlopig
nog overeind. De export blijft stijgen en Indonesië verwacht voor dit jaar een
economische groei van 6,2 procent. Ook andere Aziatische 'tijgers' als Thailand,
Maleisië en de Filippijnen lijken goed weg te komen. Hoe kan dat?

Natuurlijk: de vooruitzichten zijn verre van zeker. Ook in Indonesië kelderde
gisteren de beurs, met 10 procent, de grootste daling ooit. De minister van
Handel zei voor het eerst dat het land volgend jaar de kredietcrisis kan gaan
voelen. De meeste landen van Zuidoost-Azië zullen dit jaar minder hard groeien
dan in recordjaar 2007, toen de economische groei van de regio gemiddeld 6,5
procent was. Toch verwachtte de Aziatische Ontwikkelingsbank half september nog
een betrekkelijk hoge groei van 5,4 procent.

Na de Aziëcrisis van 1997/'98 zijn de Aziatische tijgers minder afhankelijk van
export naar de Verenigde Staten geworden, legt econoom Shubham Chaudhuri van de
Wereldbank in Jakarta uit. Langzaam maar zeker ziet hij gebeuren wat critici de
'ontkoppelingsmythe' noemen. Azië maakt weliswaar nog altijd dezelfde
economische cycli door als het Westen, zegt hij: dus als de VS in een dip
zitten, gaat het in Azië ook minder goed. "Maar de groei en ontwikkeling van
Azië zetten nu wel dóór."

In 2000 was Amerika goed voor 19 procent van de mondiale import, dat is nu nog
maar 15 procent, terwijl het aandeel van de opkomende landen groeide van 33 naar
41 procent. Chaudhuri laat een grafiek zien waarin heel Oost- en Zuidoost-Azië,
inclusief China, wordt beschouwd als één land, zodat alle handel tússen landen
binnen het gebied wordt genegeerd. Zelfs dan slinkt het Amerikaanse aandeel in
de export: van 34 procent in 1999 tot 29 in 2006. Terwijl het exportaandeel van
opkomende landen - Latijns-Amerika, het Midden-Oosten, Rusland - in diezelfde
tijd toeneemt van 17 tot 26 procent, en zij dus hard op weg zijn om de Verenigde
Staten als grootste exportmarkt van Azië in te halen.

Kavee Chukitkasem van Kasikorn Securities uit Bangkok is verbaasd over hoe snel
bijvoorbeeld de markten in het Midden-Oosten uitbreiden. Auto's,
auto-onderdelen, halalvoedsel. Natuurlijk dankzij de petrodollars. "Het is de
nieuwste afzetmarkt voor Azië", zegt hij.

Het zijn niet alleen andere afzetmarkten die de terugval in export naar de VS
compenseren, het zijn ook andere spullen. Sommige landen in Zuidoost-Azië zijn
rijk aan grondstoffen en landbouwproducten en profiteren van de extreem hoge
prijzen. Indonesië bijvoorbeeld zag de waarde van de export van
landbouwproducten zoals palmolie in het eerste kwartaal van dit jaar bijna
verdubbelen, die van kolen steeg met 25 procent en die van olie en gas met 62
procent. Het is de belangrijkste reden dat Indonesië weinig last heeft van de
aanstormende recessie in het Westen. Landen die grondstoffen en voedsel moeten
importeren, zoals de Filippijnen, hebben dat voordeel niet.

De schade op de beurs heeft ook niet zo veel gevolgen als bijvoorbeeld in
Nederland of de VS. De beursindexen van Thailand of Indonesië verloren de
afgelopen twaalf maanden vele tientallen procenten. Maar het betekent niet dat
de mensen beleggingshypotheken zien wegsmelten, en een pensioen hebben ze toch
al niet. Zuidoost-Azië maakte ook geen hausse mee die de gewone man massaal in
aandelen deed stappen. Ook betekent de koersval niet dat bedrijven geen toegang
meer hebben tot kapitaal. Bedrijven in de regio vertrouwen minder op de beurs om
investeringen te financieren dan in het Westen; ze lenen eerder bij de bank,
waar men de cliëntele goed kent.

In Zuidoost-Azië ook geen miljardenafschrijvingen of faillissementen, al is het
natuurlijk de vraag of er niets verborgen blijft wegens de minder strikte
publicatieregels. Maar Zuidoost-Aziatische banken hebben gewoon niet zoveel
gekocht van de ingewikkelde financiële producten die banken in het Westen fataal
zijn geworden. Sinds de Aziëcrisis zijn banken voorzichtiger, zegt Juthathip
Jongwanich van de Asian Development Bank, vanuit de Filippijnen. Bovendien zijn
financiële instellingen als de Bangkok Bank, Bank Mandiri in Indonesië en de
Maleisische Maybank niet zo ingevoerd in de financiële innovaties die aan de
basis lagen van de kredietcrisis - wat hen achteraf dus heeft geholpen.

"De banken zijn in goede conditie", beaamt Jongwanich. Het aandeel 'slechte
leningen' op het totaal van de bankleningen in Thailand en de Filippijnen slonk
van ruim 15 procent in 2002 tot rond de 8 procent nu. Ook de kredietkrapte die
Amerika en Europa parten speelt, lijkt dit deel van Azië bespaard te blijven. Er
zijn geen aanwijzingen dat lenen duurder of moeilijker werd, schreef de
Wereldbank in april in een rapport. Dat zou nog kunnen veranderen, waarschuwde
gouverneur Boediono van Bank Indonesia, de Indonesische centrale bank, gisteren.

Een ander risico is dat buitenlandse investeerders zich terugtrekken, zoals
tijdens de Aziëcrisis gebeurde. En zoals zij nu op de Thaise, Maleisische of
Indonesische beurs hun aandelen verkopen, ongeacht of bedrijven het goed doen of
niet. "De uitstroom van kapitaal blijft een risico", zegt econoom Chaudhuri.
"Daar ben ik nog het meest bang voor. Als er een wereldwijde ineenstorting is,
maakt het investeerders niks uit of de fundamenten goed zijn." Maar de meeste
landen hebben van de Aziëcrisis geleerd en nu valutareserves als buffer
opgebouwd.

Een andere ontwikkeling is bedreigender. Dezelfde hoge prijzen voor grondstoffen
en voedsel die sommige economieën overeind houden, wakkeren wel de inflatie aan
- tot naar schatting 9,4 procent gemiddeld. Alles wordt duurder. In Vietnam, tot
voor kort hét succesland van de regio, wordt dit jaar een inflatie verwacht van
25 procent. Ook arme mensen in Indonesië kunnen het zo opnoemen: een kip kostte
een jaar geleden 18.000 roepia, en nu 25.000 (1,90 euro). Een kilo rijst ging
van 3.500 naar 5.500 (42 cent) per kilo. Regeringen zoals van Indonesië, Vietnam
en Maleisië joegen mensen de stuipen op het lijf met de verhoging van de -
gesubsidieerde - benzineprijs met percentages met dubbele cijfers. Als je een
Indonesiër, Maleisiër of Thai vraagt naar de 'financiële crisis' zal hij beamen
dat hij er last van heeft. Maar dan heeft hij het niet over zijn spaargeld dat
hij bang is kwijt te raken of over zijn huis dat in waarde daalt. Van
'subprime'-leningen heeft hij nog nooit gehoord. Hij zegt dat hij de bus
nauwelijks meer kan betalen en dat de prijs van tofu vreselijk is gestegen.

LOAD-DATE: October 7, 2008

LANGUAGE: DUTCH; NEDERLANDS

NOTES: 'Het Midden-Oosten is nu dé afzetmarkt'; Kavee Chukitkasem , Bangkok

GRAPHIC: 0710eco2djakartaaaaq, Handelaren relaxen even op de aandelenbeurs van
Jakarta. De belangrijkste aandelenindex op deze beurs verloor gisteren 10
procent, de grootste daling tut dusverre., Foto AP

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              46 of 147 DOCUMENTS



                                NRC Handelsblad

                                October 4, 2008

SECTION: ZATERDAGS BIJVOEGSEL; Blz. 34-35

LENGTH: 667 woorden


actualiteiten

EénVandaag. Op Dierendag de presentatie van een enquête over hoe mensen omgaan
met hun huisdieren. Enkele uitkomsten: 41 procent van de huisdierenbezitters
laat zijn hond of kat geregeld op bed slapen, 27 procent geeft op Dierendag een
extra hapje of gaat een dagje met zijn huisdier uit. Ned.1, 18.25-18.55u.

Nova. Reportage over kunstenaar Simon Posthuma, die ooit met Marijke Koger een
zeer hip ontwerpersduo vormde. In de jaren zestig was hij lid van de designgroep
The fool. Hij woonde in die jaren in Londen en was bevriend met o.a. The
Beatles. Onlangs verscheen zijn autobiografie A fool such as I. Nova gaat met
Posthuma terug naar Londen, waar ze o.a. Patty Harrison (weduwe van George) en
Paul McCartney ontmoeten. Ned.2, 22.15-22.40u.

documentaire

Der Parthenon. Documentaire over de 2.500 jaar geleden gebouwde tempel voor
Athene op de Akropolis. Het bouwwerk heeft aardbevingen, beschietingen en
branden doorstaan en is van al zijn sculpturen beroofd, maar toch het staat er
nog steeds. Hoe hebben de oude Grieken het klaargespeeld in negen jaar tijd
zoiets groots en stevigs neer te zetten zonder de technische hulpmiddelen die de
bouwers van nu ten dienste staan? Dat te weten is, paradoxaal genoeg,
noodzakelijk om het monument van de ondergang te redden. Arte, 21.00-22.20u.

Timewatch: Britain's forgotten floods. Documentaire over tsunami's die in het
verleden Groot-Brittannië hebben geteisterd. O.m. bedoeld om te laten zien dat
het kortzichtig is om te denken dat Engeland niet getroffen kan worden door zo'n
verwoestende golf. Simon Haslett en Ted Bryant tonen in de documentaire aan dat
bijvoorbeeld de 'Bristol Channel flood' in 1607 - een van de grootste
natuurrampen uit de Britse geschiedenis - in feite een tsunami is geweest. BBC
2, 21.00-22.00u.

Het uur van de wolf. Aansluitend op het Pink Ribbon Gala (zie onder 'Muziek')
een portret van zangeres en actrice Ellen ten Damme, bij wie op 38-jarige
leeftijd borstkanker werd geconstateerd. Ned.2, 23.55-0.55u.

informatief

Rondom 10. De huidige financiële crisis lijkt veroorzaakt te zijn door hebzucht
- van financiële topmanagers maar ook van gewone burgers. Miljoenen Nederlanders
namen risicovolle beleggingspolissen. Banken, beleggingsfondsen en
durfkapitalisten speculeerden lustig met ons spaargeld en onze
verzekeringspremies. Einddoel: zo veel mogelijk winst binnenhalen. VVD-Kamerlid
Fred Teeven debatteert erover met bezorgde burgers die hun spaargeld van de bank
hebben gehaald en met de mannen die de financiële trucjes kennen. Ned.2,
21.05-22.00u.

Muziek

Pink Ribbon Award Gala. Bij de start van de 'maand van de borstkanker' brengen
Nederlandse artiesten een ode aan vrouwen die borstkanker hebben overwonnen.
Fotografen maakten van zeven van hen een portret en de mooiste foto krijgt de
'Estée Lauder Pink Ribbon Award'. De vrouwen worden toegezongen door o.a.
Nikkie, Wende Snijders, Jeroen van der Boom en Kim Lian van der Meij. Ned.2,
22.45-23.55u.

amusement

Junior Songfestival 2008. Vanavond de finale. De winnaar mag Nederland
vertegenwoordigen tijdens het International Junior Songfestival op Cyprus.
Ned.3, 19.00-20.00u.

Sport

AFAS Tennis classics. Verslag van dit toernooi voor tennislegendes in Eindhoven.
Dit jaar treden aan: Michael Chang, Henri Leconte, Goran Ivanisevic, MaliVai
Washington, Yevgeni Kafelnikov, Richard Krajicek en Paul Haarhuis. RTL 4,
12.00-17.00u.

Sportschau live: WK Boksen. Live verslag uit Bamberg van het WK-gevecht
middengewicht tussen Ar-thur Abraham en Raul Marquez. ARD, 22.55-0.30u.

nrc tv

Nieuwe smartphones. Presentator Robert van de Roer vraagt economieredacteur en
gadgetspecialist Marc Hijink naar de werking van de nieuwe smartphones. "Dit
toestel is een heel forse jongen en een zware baksteen in je broek, maar je kunt
er wel heel veel mee", zegt Hijink. Ook op nrc.tv: nrc kookt appel-muffins met
miso, nrc kamatube Bellen met de zee, nrc rocks Ryan Adams en nrc nu Maarten
Schinkel over de kredietcrisis (II). nrc.tv is te zien via nrc.tv, nrc.nl en
nrcnext.nl

LOAD-DATE: October 3, 2008

LANGUAGE: DUTCH; NEDERLANDS

GRAPHIC: 0410Zvanzaparthenon, Documentaire over de constructie van het Parthenon
in Athene. Arte 21.00-22.20u.
0410Zvanzatsunami, Ook Groot-Brittannië heeft tsunami's over zich heen gekregen.
BBC 2, 21.00-22.00u.
0410Zvanzadamme, Ode van het Pink Ribbon Gala aan vrouwen als Ellen ten Damme.
Ned.2, 22.45-0.55u.
0410Zvanzaboksen, WK boksen middengewicht live te zien bij Sportschau. ARD,
22.55-0.30u.

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              47 of 147 DOCUMENTS



                                NRC Handelsblad

                                October 4, 2008

Een liberale kijk op de kinderopvang;
Column Flip de Kam

BYLINE: Flip de Kam

SECTION: ECONOMIE; Blz. 16

LENGTH: 933 woorden


Ziekenhuizen in ons land kampen met een nijpend tekort aan gedoneerde organen.
Een van de oorzaken is de sterke daling van het aantal verkeersdoden. In de
afgelopen decennia voerde de overheid beleid om de veiligheid op de weg te
vergroten. Hiertoe is op veel weggedeelten de toegestane maximumsnelheid
verlaagd. Autorijders werden verplicht een veiligheidsgordel te dragen,
bromfietsers een helm. Her en der zijn verkeersdrempels opgeworpen. Al deze
maatregelen, zo leren de statistieken, maken het gebruik van de weg inmiddels
een stuk veiliger. Tevens is echter het aanbod van voor hergebruik geschikte
organen, afkomstig van verongelukte verkeersdeelnemers, flink afgenomen. Zo
vergroot succesvol beleid van opeenvolgende ministers van Verkeer en Waterstaat
de problemen voor de bewindspersoon met volksgezondheid in zijn portefeuille.

Dat politici en hun ambtenaren met goedbedoeld beleid nieuwe problemen
veroorzaken, is allerminst uitzonderlijk. Schooljongeren kunnen gebruikmaken van
goedkope trajectkaarten voor tram, bus en metro. De bedoeling is de kosten van
levensonderhoud voor ouders met opgroeiende kinderen te matigen. Een bezwaar van
de goedkope abonnementen is echter dat ze de prikkel wegnemen om met de fiets
naar school te gaan. De toenemende bewegingsarmoede die hiervan het gevolg is,
draagt samen met ongezonde eetgewoonten bij aan de zwaarlijvigheid van steeds
meer jongeren.

In de twee weken geleden gepubliceerde macro-economische verkenning signaleert
het Centraal Planbureau een ander voorbeeld hoe de overheid in haar eigen staart
kan bijten. Het betreft de zorg voor kleine kinderen in kinderdagverblijven, via
buitenschoolse opvang en betaalde opvang door gastouders. Door een wetswijziging
is de overheidssubsidie voor deze opvangvoorzieningen fors verhoogd. Betaalden
ouders in 2005 gemiddeld nog 37 procent van de kosten, in 2007 was dit gedaald
naar 19 procent. Vooral de hogere inkomens hebben van de verruimde subsidie voor
kinderopvang geprofiteerd. Het voorspelbare gevolg van de lagere eigen
betalingen van ouders was dat het gebruik van de kinderopvang de afgelopen paar
jaar sterk toenam. Het kabinet hoopte dat de royalere subsidiëring vrouwen zou
aanmoedigen om toe te treden tot de arbeidsmarkt. Zij zijn hard nodig, nu het
door de geleidelijke vergrijzing van de beroepsbevolking steeds lastiger wordt
om openstaande vacatures te vervullen. Het Planbureau raamt dat het
arbeidsaanbod van vrouwen door de maatregel met ongeveer 10.000 arbeidsjaren
(volle banen) toeneemt. Maar al die vrouwen zijn nodig in de kinderopvang om de
aanzwellende toestroom van peuters en kleuters te kunnen bolwerken. Voor de
overige bedrijfstakken in de economie komen per saldo dus nauwelijks nieuwe
arbeidskrachten beschikbaar, terwijl voor de kinderopvang inmiddels vele
honderden miljoenen euro's extra worden uitgetrokken. Het Planbureau vraagt zich
af of de maatschappelijke kosten van een verdere verhoging van de subsidies voor
kinderopvang nog wel opwegen tegen de baten.

Zou deze analyse de verklaring bieden voor een opvallende ommezwaai van
VVD-fractieleider Rutte? Blijkens een bericht in het dagblad Trouw betwijfelde
hij tijdens een discussie over het beginselprogramma van zijn partij openlijk of
kinderopvang wel een staatstaak is. En dat terwijl liberale woordvoerders tot
voor kort heftig protesteerden tegen door het kabinet voorgenomen bezuinigingen
in deze sector. De VVD-fractie is over de kwestie dan ook tot op het bot
verdeeld. Een fervent voorstandster, de liberale volksvertegenwoordigster
Dezentjé Hamming, gaf te kennen dat wat haar betreft kinderopvangregelingen van
de overheid pas kunnen worden afgeschaft als de burgers veel minder belasting
hoeven te betalen. Maar dat is te gemakkelijk. Een hardwerkende Nederlander uit
de lagere middenklasse en zijn werkende vrouw die samen 45.000 euro bruto per
jaar verdienen, betalen op dit moment niet meer dan 1.660 euro aan
inkomstenbelasting. Zelfs wanneer de VVD erin zou slagen hun belastingdruk te
halveren, ervaart dit echtpaar een lastenverlichting van niet meer dan 830 euro.
Daar koop je tegen een marktconforme prijs niet veel kinderopvang voor.

Rutte pleit voor een kleine staat en veel keuzevrijheid voor individuen. Een
interessante opvatting. Maar als het grootbrengen van kinderen geen staatszaak
is, rijst onmiddellijk de vraag waarom de overheid ouders jaarlijks met bijna 5
miljard euro aan kinderbijslag, fiscale kinderkortingen en 'kindgebonden budget'
zou moeten bedelen. Kunnen die tegemoetkomingen niet evengoed vervallen als
staatsteun voor de kinderopvang? Zo niet, wat is dan het verschil? Nog een
vraag. Wanneer ouders financieel volledig verantwoordelijk worden voor hun
kinderen, moeten kinderen dan ook niet meer financiële verantwoordelijkheid voor
hun ouders nemen? Zouden zij niet naar vermogen dienen mee te betalen aan de
zorgkosten van hun ouders, nadat die zijn opgenomen in een verzorgingshuis of
verpleeghuis? Nu worden die kosten - afgezien van de eigen bijdrage van bewoners
- nog opgebracht door de belastingbetalers.

Wanneer de zeis op deze manier door arrangementen van de verzorgingsstaat gaat,
beschikt de VVD bij de volgende tegenbegroting inderdaad over de budgettaire
middelen die nodig zijn om de belastingen fors te verlagen. Zo'n rigoureus
programma strookt wellicht met een bepaalde staatsfilosofie, maar het staat
tevens garant voor een groot verlies van Kamerzetels. Te verwachten valt daarom
dat de door Rutte opgediende liberale soep in het zicht van de eerstkomende
Kamerverkiezingen een stuk minder heet wordt gegeten dan zij nu is opgediend.

LOAD-DATE: October 3, 2008

LANGUAGE: DUTCH; NEDERLANDS

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              48 of 147 DOCUMENTS



                                NRC Handelsblad

                                October 4, 2008

Krimp is goed tegen stress , verkeer, vervuiling en drukte

BYLINE: Willem van Toorn

SECTION: OPINIE & DEBAT; Blz. 04

LENGTH: 1206 woorden

SAMENVATTING:

Geloof de media niet die zeggen dat de huidige crisis de samenleving naar de
rand van de afgrond brengt. Nu kan iedereen genieten van de vruchten van
versobering. Als er minder wordt gebouwd, houden we meer open landschap over.

VOLLEDIGE TEKST:

Tussen de wereld van de beschaafde, redelijk ontwikkelde en krantenlezende
burger en die van de moderne specialisten van het grote geld, ligt een
mijnenveld van misverstanden en spraakverwarringen. Uitspraken en handelingen
die in de eerste wereld als grootspraak, Hochstapelei of zelfs misdadigheid
lachlust of woede wekken, gelden in de tweede als harde werkelijkheid,
handigheid of zelfs wetenschap.

Neem de huidige crisis die, als je de media mag geloven, de westerse beschaving
aan de rand van de afgrond zal brengen als de overheden niet bijspringen om de
gaten te dichten. De Verenigde Staten, die 500 miljard dollar in China hebben
geleend om de oorlog in Irak te betalen en mede daarom publieke voorzieningen
als onderwijs en sociale en medische zorg hebben afgebroken, blijken 700 miljard
uit de achterzak te kunnen toveren om Wall Street te redden. Dichter bij huis
krijgt de man die zowel Fortis als ABN Amro bijna om zeep heeft geholpen als
afscheidsbonus 5 miljoen euro mee, terwijl de Nederlandse belastingbetaler de
miljarden die er niet waren om het onderwijs te verbeteren en werkers in de zorg
met wat meer dan een fooi naar huis te sturen, nu blijkt te kunnen neertellen om
het luchtkasteel van het bankwezen overeind te houden. In de wereld van de
gewone mensen zou de praatjesmaker van Fortis met hoon overladen naar huis zijn
gestuurd, áls hij al niet wegens oplichterij de cel in was gegaan en zelf de
schade had moeten betalen.

Twee werelden, elk met een volstrekt eigen taal, en geen tolk te vinden. Amusant
voor de buitenstaander is dat het leger economen dat ons altijd met ernstige
wetenschappelijke gezichten toespreekt en roept dat we niet mogen ophouden met
groeien, nu geen enkele wetenschappelijke tekst meer ter beschikking lijkt te
hebben en zorgelijk spreekt over 'de emotie van de markt'.

Als het werkelijk zo zou blijken te zijn dat de groei eruit is, dat we misschien
wel een periode van 'krimp' tegemoet zullen gaan, dan zou je in plaats van
bevend de ramp te ondergaan ook opgelucht je zegeningen kunnen tellen. Misschien
is het wel hoog tijd voor een minder amechtige samenleving, minder consumptie
van schadelijke en vernederende rommel, minder geraaskal over concurrentie en
groei, minder macht voor op afstand opererende geldwolven, meer aandacht voor
zaken die werkelijk bepalend zijn voor het dagelijks leven in 'Main Street' -
zoals je in de VS de gewone man schijnt te moeten aanduiden: goed onderwijs, een
zorgstelsel dat die naam verdient, medische zorg die niet wordt gedicteerd door
de verzekeringsmaatschappijen, een sober werkende overheid die zich geen
marktallures aanmeet met miljarden- verslindende Betuwelijnen of
metroverbindingen.

Ik hoor nu al het koor van de groeigelovigen uitroepen dat we juist moeten
groeien om de publieke voorzieningen betaalbaar te houden. Maar die geven op een
aantal sleutelvragen nooit antwoord: waarom we ondanks al de groei van de
afgelopen jaren dan toch zo weinig geld over hebben voor onderwijs, kunst en
zorg bijvoorbeeld. En waarom de 'markt', die ons toch alle heil zou brengen, nu
ineens de zo verfoeide overheid nodig heeft om de puinhopen op te ruimen die hij
heeft aangericht.

Ik denk dat we er op veel gebieden bij gebaat zouden zijn als we zouden inzien
dat we misschien eens moeten ophouden met het nastreven van die nooit aflatende
groei, dat er zelfs grote voordelen verbonden kunnen zijn aan een
versoberingsprogramma, of tenminste een pas op de plaats om eens goed te
overwegen wat voor samenleving we nu eigenlijk willen. Met die vraag zullen we
in elk geval ooit geconfronteerd worden, omdat een groei tot in het oneindige nu
eenmaal niet bestaat. Dus je zou zeggen dat we er maar beter vóór die tijd over
kunnen nadenken en zelf de richting van de verandering bepalen nu het nog kan.

Een aantal voordelen is evident. 'Krimp' zal leiden tot minder opgewonden,
stress genererende bedrijvigheid, minder verkeer, minder belasting van het
milieu; teruglopen van de bevolking (wat in grote delen van het land al aan de
orde is) zal leiden tot minder druk op zorg en onderwijs, dus kunnen bijdragen
aan een verbetering daarvan. Vermindering van de consumptie van het milieu zwaar
belastende luxegoederen zou niet alleen een gunstig effect kunnen hebben op de
moraal van opgroeiende kinderen die nu zonder het nieuwste mobieltje niet
gelukkig door het leven kunnen, ze zou ook weer een bijdrage kunnen leveren aan
een andere besteding van ons budget.

Paul de Beer, hoogleraar voor Arbeidsverhoudingen aan de UvA, schreef in juli
2006 in NRC Handelsblad dat het hoog tijd werd de Nederlandse burger ervan te
doordringen dat "de nieuwste flatscreen-tv een slechtere school voor zijn
kinderen betekent". "Hopelijk treedt er na Balkenende-II een kabinet aan",
schreef De Beer, "dat publieke voorzieningen belangrijker vindt dan private
consumptie".

Ik citeerde zijn uitspraak in een pamflet dat ik samen met fotograaf Theo Baart
in 2007 publiceerde en dat de bouwgekte in Nederland aan de kaak wilde stellen:
Projekt Nederland. Eén van de verschijnselen die ons verbijsterde was dat we
doorgaan met enorme (woning)bouwprojecten terwijl de Nederlandse bevolking niet
meer groeit, maar zelfs terugloopt. Al in 2006 stelde een onderzoeker van het
Instituut voor Ruimtelijke Ordening en Volkshuisvesting, ook in NRC Handelsblad,
vast dat het afgelopen was met de groei en dat er over krimp moest worden
nagedacht, "maar er is weinig affiniteit met krimp in Nederland. Groei is
natuurlijk ook veel sexyer dan krimp".

We zijn twee jaar verder en de Raad voor het Openbaar Bestuur moest onlangs de
rijksoverheid waarschuwen dat meer dan de helft van de Nederlandse gemeenten
krimpgemeente is, en dat juist díe gemeenten vaak woningbouwprojecten uit de
grond stampen om nieuwe bewoners aan te trekken. Tegelijkertijd startte de baas
van bouwend Nederland, Elco Brinkman, een actie om jonge mensen te werven voor
de bouw onder het motto The Skyline is Yours - "omdat er alleen al 850.000
woningen moeten worden gebouwd", riep hij stralend voor de tv. Dat strookt
aardig met de ambities van het huidige kabinet-Balkenende, dat er ondanks de
bede van Paul de Beer toch is gekomen. In de Nota Ruimte van Balkenende en de
zijnen staat het duidelijk: "Meer specifiek richt het kabinet zich in het
nationaal ruimtelijk beleid op: versterking van de internationale
concurrentiepositie van Nederland."

Als de skyline niet van de bouwwereld is maar van ons allemaal en als het wat
minder mag met de concurrentie, zou het gevolg van de krimp ook nog eens kunnen
zijn dat we wat meer open landschap overhouden. Maar of de politiek de moed zal
opbrengen om het eigen domein terug te nemen van de bankiers? Zoals J.M. Coetzee
schreef in Diary of a Bad Year: "De vraag waarom het leven vergeleken zou moeten
worden met een race, of waarom de nationale economieën met elkaar in een wedloop
verwikkeld zouden moeten zijn in plaats van om gezondheidsredenen
kameraadschappelijk samen te gaan joggen, wordt niet gesteld."

LOAD-DATE: October 4, 2008

LANGUAGE: DUTCH; NEDERLANDS

NOTES: Schrijver. De titel van zijn laatste roman is 'Stoom' (uitgeverij
Querido).; Minder consumptie van rommel, minder macht voor op afstand opererende
geldwolven

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              49 of 147 DOCUMENTS



                                NRC Handelsblad

                                October 3, 2008

Eerherstel voor onderjurk;
Anna Magnani verboog vulgariteit tot glamour

BYLINE: Joyce Roodnat

SECTION: CULTUREEL SUPPLEMENT; Blz. 10-11

LENGTH: 1123 woorden

SAMENVATTING:

In oktober wijden de filmtheaters een retropectief aan Anna Magnani, de grootste
actrice die de Italiaanse film heeft gekend.

VOLLEDIGE TEKST:

De onderjurk bestaat, nog altijd. Hij is te koop en hij wordt gedragen, met zijn
lage hals, zijn spaghettibandjes, zijn soepele stof en zijn nauwe snit. Zwart of
wit - de onderjurk is altijd prijs.

Maar je ziet 'm nooit meer en dat is doodzonde. Alleen al om het eerherstel voor
de onderjurk is het retrospectief op de films met Anna Magnani van het grootste
belang.

In haar mooiste films is La Magnani in onderjurk te zien. Niet voor niets, zij
schatte op waarde wat hij beduidde: o, wat is het warm, o, wat zit ik klem in
Hoe Het Hoort, o, wat voel ik me vrouw. En natuurlijk: ze wist wat hij deed voor
haar zandloperfiguur. Haar schouders, haar heupen, haar boezem, haar weergaloze
rug - hoe majesteitelijk komen ze uit.

Maar er is meer.

Met Magnani erin staat onderjurk voor de rol die zij het beste speelde: de
gewone vrouw met de ongewone droom. Film na film gaf zij gestalte aan die gewone
vrouw. Dat 'gewone' vulde ze in met het bijzondere dat elk individu, hoe
doorsnee ook, in zich heeft. Als je er naar zoekt, dan vind je het heus wel.
Niemand is gewoon, niemand is zomaar iemand - dat droeg Magnani uit. Intussen
herformuleerde ze in haar rollen platte bourgeois-sentimenten naar serieus en
peilloos gevoel. Wie zijn ogen nat voelt worden als zij gestalte geeft aan
verdriet of geluk, zal zich nooit schamen. Vulgariteit? Die verboog ze tot
glamour. Zoiets geeft de burger, nu ja, de burgeres, moed: die diva, dat ben ik,
nu ja, die zou ik kunnen zijn.

Was Anna Magnani mooi? Ja. Maar op een ongebruikelijke, na haar nooit meer
vertoonde manier: met het sexy, wat zware silhouet van de rijpe vrouw; met
leeuwenmanen in plaats van een kapsel; met donkere kringen onder haar ogen; met
een schallende lach die een scheef gebit vrijgaf. Haar eerste filmrollen
vervulde ze al toen de filmkunst nog zweeg, maar aanvankelijk zette dat niet erg
door. Ze was allang een gewaardeerd actrice op het toneel, toen ze furore maakte
in de cinema met Roma città aperta (Rome open stad, 1945, regie: Roberto
Rossellini), als een jonge verliefde vrouw in de benarde laatste oorlogsdagen in
Rome. Prachtig voegde ze aan deze rol toe hoe het leven was, in het laatste
oorlogsjaar: er is angst, willekeur en tomeloze wreedheid, maar ook de orde van
de dag en de liefde die gewoon doorgaat.

Met het internationale succes van die film begon Magnani's filmcarrière pas
echt, als actrice, als filmster. Ook al was ze achter in de dertig - ook toen al
de leeftijd dat een filmactrice de buit binnen moet hebben wil ze verzekerd zijn
van toekomst in haar vak.

Hoeveel mensen hebben er nu nog weet van Anna Magnani, de grootste actrice die
de Italiaanse film heeft gekend? En hoeveel van hen hebben meer dan twee van
haar films gezien? Een klein geheim genootschap van liefhebbers, meer zal het
niet zijn. Ze is een schim uit de vervlogen tijden dat een speelfilm nog
zwart-wit was. Die schim vervaagt, tenzij we hem oppoetsen. Dan knettert hij als
vanouds.

Magnani, dit jaar honderd jaar geleden geboren en in 1973 gestorven, is een vlam
die de jaren vijftig en zestig verhitte, wereldwijd in de bioscopen, lokaal op
het toneel. Ze werd gekoesterd door collega's en toneel- en filmmakers. Ook het
xenofobe Hollywood was dol op haar: ze kreeg een Oscar voor haar rol als de
Siciliaanse immigrée Serafina in The Rose Tattoo (1955), de film naar het
toneelstuk van haar bewonderaar Tennessee Williams. Die had dat speciaal voor
haar geschreven, maar op Broadway kon ze het niet spelen want haar Engels was te
zwak. Voor de verfilming, die immers bij stukjes en beetjes wordt opgenomen en
waar elk mislukt woord apart kan worden ingevuld op de geluidsband, was dat geen
probleem. Daar buitte regisseur Daniel Mann haar vermogen uit om het
opflakkerende temperament te accentueren dat precies zo lekker Italiaans aandoet
als niet-Italianen het graag zien.

Nu is de film vooral nog een aanminnig monstrum. Gedateerd, toneelmatig in beeld
gebracht, slepend verteld, en met Burt Lancaster als een overdreven clowneske
idioot. Maar het spel van Magnani (ja! in onderjurk!) spat eraf. Ze zet een
echtgenote neer die, ook na jaren huwelijk, nog heftig verlangt naar het lichaam
van haar man. Hij slaapt, zij kust zijn schouder, ze fluistert tegen zijn
spieren. Ze zet ook een moeder neer die moeite heeft met het volwassen worden
van een vijftienjarige dochter. En ze zet een weduwe neer die postuum
stinkjaloers wordt zodra ze ontdekt dat haar, inmiddels verongelukte, prachtige
echtgenoot haar stelselmatig heeft bedrogen. Tot slot zet ze een sensuele vrouw
neer die weer toe is aan een man in haar huis. Allemaal facetten van die ene
Serafina, en nooit vraag je je af hoe oud die eigenlijk is. Vijfendertig? De
veertig voorbij? Het doet net zo min ter zake als de leeftijd van Rhett Butler
uit Gejaagd door de wind, George Clooney in al zijn rollen, Charley Chaplin of
Old Shatterhand.

Over Anna Magnani wordt altijd beweerd dat haar kracht lag in haar
authenticiteit. Die gedachte suggereert dat ze steeds zichzelf was. Vergelijk
haar rollen en zie dat ze zo niet werkte. Ze spéélde authenticiteit, met inzet
van anti-authentieke middelen die ze ontleende aan het Italiaanse melodrama en
de opera's van Verdi. Luid. Uitbundig. Dramatisch. Emotioneel. Geestig volgens
de streken van de commedia dell'arte.

Ze bouwde haar rollen veelkantig op, interpreteerde ze vergaand, trok ze naar
zich toe. Nooit is ze óf dit óf dat. De filmer Visconti profiteerde optimaal van
dat vermogen, voor Bellissima (1952). Daarin speelt ze een fanate vrouw die haar
dochtertje hoopt uit te baten als kind-sterretje in de filmindustrie. Maar zie
haar furieuze omslag als ze doorheeft dat haar kind wordt uitgelachen, dan is ze
een tijgerin-moeder. Zie haar trouwens ook nog even haar man verleiden, om zijn
woede uit te wissen nu ze hun dochter op het spel zette en hun spaarcenten
erdoor jaagde.

Voor Pier Paolo Pasolini gaf ze gestalte aan Mamma Roma (1962), de prostituee
die de beste is in haar vak, geen nee kan zeggen tegen haar pooier, en die óók
een goede moeder wil zijn voor haar puberzoon. Binnen een halve minuut zien we
het probleem. Ze is op en top moederlijk, tegelijk dwarrelt haar mimiek naar die
van de hoer.

Haar laatste rol was meer een verschijning, in Roma (1972) - weer een film
rondom Rome, net als haar eerste filmsucces, Rome, open stad. Haar carrière had
zich bewogen van Rossellini naar die andere grootmeester van de Italiaanse
cinema, Federico Fellini. In zijn Roma trad ze op als zichzelf. Ze sprak één
zin, haar laatste woorden op het filmdoek:

"Ga naar huis Federico, ik vertrouw je niet."

En smeet de deur dicht.

LOAD-DATE: October 3, 2008

LANGUAGE: DUTCH; NEDERLANDS

NOTES: Anna Magnani retrospectief: 9 okt. - 5 nov. in Den Haag (Filmhuis),
Amsterdam (Ketelhuis), Rotterdam (Lantaren.Venster), Arnhem (Focus), Eindhoven
(Plaza Futura), Groningen (Images), Nijmegen (Lux), Utrecht ('t Hoogt).
Raadpleeg voor de programma's de websites.

GRAPHIC: 0310CsMagnani01, Actrice Anna Magnani in de film 'Mamma Roma' (1962)

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              50 of 147 DOCUMENTS



                                NRC Handelsblad

                                October 2, 2008

EU spaart en de VS geven het weer uit;
Kredietcrisis Europa greep in om spaargeld te bewaken, VS om consumptiegedrag
veilig te stellen

BYLINE: Luc Soete

SECTION: OPINIE; Blz. 08

LENGTH: 636 woorden

SAMENVATTING:

Al onze spaarcenten gaan naar riskante financiële producten in Amerika die de
consumptiedrift ondersteunen, terwijl we beter kunnen investeren in Afrika,
meent Luc Soete.

VOLLEDIGE TEKST:

In wezen is er een groot verschil in motieven voor het nieuwe Angelsaksische
'socialisme' en het Rijnlandse 'socialisme', waarbij de overheid participeert in
particuliere bedrijven en de gedeeltelijke overnames van bedrijven zoals we
onlangs hebben gezien in de Verenigde Staten, Nederland, Duitsland en het
Verenigd Koninkrijk.

De Amerikaanse vorm van 'socialisme' bestaat uit de redding door de Amerikaanse
overheid van de twee grote hypotheekinstellingen Fannie Mae en Freddie Mac. De
problemen bij deze instellingen ontstonden door de tomeloze consumptiedrang van
ook de minder gegoede Amerikaanse klasse die haar droom op een steeds groter
huis dankzij lage instaprente, een variabele hypotheeklening en snelle
doorverkoop met veel winst, dacht gerealiseerd te zien.

De hypotheekcrisis vormt dan ook een perfecte illustratie dat de Amerikaanse
droom van opwaartse mobiliteit voor de meeste minder gegoede Amerikanen altijd
een droom zal blijven: too good to be true.

Zoals vele modellen van micro-kredietfinanciering in ontwikkelingslanden
aantonen, houdt het hoger kredietrisico van armen juist in dat een hogere rente
geheven zal moeten worden met veel striktere voorwaarden aan afbetaling. Arm
zijn is duur. In die zin zou de Amerikaanse overheid gebruik kunnen maken van de
ervaringen bij de Grameen Bank voor de armen in Bangladesh. Die zou bij Fannie
Mae en Freddie Mac goed van pas komen.

Eigenlijk is er in Amerika dan ook geen sprake van socialisme. De overheid greep
juist in om de gegoede klasse te verzekeren van toekomstige hypotheekleningen
tegen goedkope vaste rentetarieven. Het laatste jaar profiteerden de klanten op
geen enkele manier van de achtereenvolgende renteverlagingen van de Amerikaanse
centrale bank. Integendeel, de rente voor hypotheken met een dertig jaar lange
rentevastheid steeg zelfs. Het Rijnlandse 'socialisme' daarentegen heeft weinig
te maken met geldproblemen bij banken als gevolg van consumptiedrift.

Integendeel, de Europese overheden grepen juist in om het spaargeld te bewaken
en om zo de spaarzaamheid van de burgers in stand te houden.

Fortis komt voort uit Belgische en Nederlandse instellingen die altijd konden
rekenen op de spaarcenten van de gewone man of vrouw. Daarom dacht men bij
Fortis altijd dat men het Beneluxdeel van ABN Amro zonder al te veel
kleerscheuren zou kunnen inlijven. Een algemene run op de bank was totaal
onvoorstelbaar. Uit deze optiek was 'nationalisatie' van Fortis en Dexia
logisch, al was het maar om het nationale 'Rijnlandse' voordeel van een
spaarzame bevolking te behouden. De kredietcrisis mocht geen spaarcrisis worden.

In die zin zijn de trans-Atlantische verschillen in de huidige financiële crisis
ondanks uitdijende, wereldwijde effecten, nog steeds illustratief voor de
fundamentele verschillen in economisch consumptie- en spaargedrag tussen de VS
en Europa.

In de VS is de reeds lang verwachte financiële crisis het rechtstreeks gevolg
van een verruiming van het recht op krediet tot groepen en objecten met een
steeds hoger risicoprofiel. In Europa (en ook in Azië) betaalt men, ondanks de
spaarzaamheid van de babyboomers, de prijs voor het gebrek aan riskante maar
lucratieve financiële investeringsmogelijkheden in eigen gebied.

Al die Europese en Aziatische spaarcenten zoeken dus nog steeds hun weg naar
Amerikaanse financiële producten ter ondersteuning van de consumptiedrift van
het rijkste land ter wereld en niet ter ondersteuning van de
investeringsbehoeftes in de armere delen van de wereld.

Misschien tijd om, zoals NRC-redacteur Maarten Schinkel suggereert, eens naar
alternatieve investeringsmogelijkheden te kijken.

LOAD-DATE: October 7, 2008

LANGUAGE: DUTCH; NEDERLANDS

NOTES: Luc Soete is hoogleraar Internationaal Economische Betrekkingen aan de
Universiteit van Maastricht.; Voor meer informatie over investeringen in Afrika,
ga naar www.myc4.com.

GRAPHIC: Illustratie Riber Hansson

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              51 of 147 DOCUMENTS



                                NRC Handelsblad

                                October 1, 2008

Onze economie en de man in de straat;
Beeldenstorm Marjoleine de Vos

BYLINE: Marjoleine de Vos

SECTION: MEDIA; Blz. 19

LENGTH: 684 woorden


Maandagochtend had ik 'm nog gehoord, op de radio: "Fortis. Here today, where
tomorrow?" en me bijna verslikt in de thee, maar gisteravond meldde het journaal
dat die reclame 'tijdelijk' niet gebruikt zal worden omdat het nu wel 'heel
gemakkelijk' (daar klinkt afkeuring voor ons lage niveau in door) was geworden
om daar de draak mee te steken. In mijn platvloersheid heb ik al máánden veel
aardigheid in die slogan, maar nu zijn de tijden te ernstig om te lachen
natuurlijk. We moeten ons zorgen maken. Over alle straten zwerven mensen met
microfoons en camera's die vragen of we daar al druk mee bezig zijn. Voor
minister Bos van financiën is het niet eens een vraag, hij wéét dat er bij veel
mensen "onzekerheid heerst over wat er met hun koopkracht gebeurt" en hij
begrijpt dat best.

De deskundigen buitelden gisteravond over elkaar heen om de toekomst te
voorspellen. Het was wel fris om presentator Thijs van den Brink in Netwerk te
horen vragen: "Kan het ook zo zijn dat we vanaf vandaag gewoon doorleven? Of is
dat ondenkbaar?"

De indruk is nu wel duidelijk gewekt dat doorleven kan, mits: men geen hypotheek
heeft die op enige termijn overgesloten moet worden (de rente zal stijgen), geen
huis in de verkoop heeft (de huizenmarkt zal stagneren), geen zorgen hoeft te
hebben over zijn pensioen (premies stijgen), geen aandelen heeft (duidelijk),
geen baan heeft te verliezen of wenst te krijgen (banen verdwijnen).

Het is onmiskenbaar heel leuk werk om te voorspellen hoe het zal gaan. De
voorspellers hebben er veel plezier in en trekken daarbij een gezicht of het hun
allemaal niet aangaat. En dat zal ook wel niet, als je kunt voorspellen, kun je
ook goed voor jezelf zorgen natuurlijk. Dus die zorgeloze stijl is een vorm van
bedrijfskleding.

Bij Andries Knevel, die er werkelijk een beetje zorgelijk uit zag, zat
oud-minister van Financiën Willem Vermeend. We begrepen al snel waarom de
directeur van de EO, die toch een goed salaris heeft en niet meteen hoeft te
vrezen voor zijn koopkracht, zo zorgelijk is: hij heeft een particulier
pensioen. In aandelen belegd, niet door hemzelf, maar door een beleggingsfirma.
Hij vertelde dat natuurlijk niet, maar door de manier waarop hij naar juist dat
soort pensioen informeerde begreep je het wel.

Overigens stelde hij een uitstekende reeks vragen waardoor het een beetje
helderder werd wat wij, die gewoon hopen door te leven, nu eigenlijk te
verwachten hebben. Vermeend was snel en streng en voorspelde een stilstand in de
economische groei - precies dat waar je al jaren veel linkse mensen om hoort
vragen. "Laat alles toch eens even zoals het is, breidt niet steeds uit, waarom
groei, waarom is het niet goed?" Dat zal de praktijk ons dan nu eens gaan laten
zien. Ben enorm benieuwd.

Overigens was Vermeend helemaal niet zo heel pessimistisch, in Nederland hebben
wij een heel sterke economie, zei hij - dat hoorde je de hele avond trouwens in
alle toonaarden. Onze economie "kan wel tegen een stootje".

Raar hoor, dat je een hele avond naar mensen zit te kijken die zulke dingen
zeggen. Bij Pauw & Witteman zat al voor de tweede keer achter elkaar financieel
journalist Willem Middelkoop en die sprak over wat een beurstype dacht als hij
constateerde: "Ik zie die future ineens 150 procent stijgen". Voor die gedachten
heeft nooit iemand zich geïnteresseerd, maar nu zit je er ademloos naar te
luisteren.

Zo hebben we ook heel goed het verschil geleerd tussen bewegingen op de
financiële markten en 'de echte economie'. Die blijkt zich helemaal niet zo snel
iets van die beurs aan te trekken. Maar nu wordt-ie 'geraakt'. En 'de gewone
man' (die is ook ineens weer terug) gaat het wel degelijk merken als 'de echte
economie' een klap krijgt.

Gelukkig hadden ze ook Alexander Rinnooy Kan, voorzitter van de SER, die een
ongelooflijk kalmerende uitwerking heeft op alles en iedereen. Hij introduceerde
de aanstekelijke term 'perverse prikkels'. Perverse prikkels worden gegeven als
risicovol gedrag wel beloond wordt bij succes, maar niet afgestraft bij
mislukking. En dat moet afgelopen zijn, willen we niet allemáál moeten gaan
vragen: 'where tomorrow?'

LOAD-DATE: October 1, 2008

LANGUAGE: DUTCH; NEDERLANDS

NOTES: Thijs van den Brink:"Kan het ook zo zijn dat we vanaf vandaag gewoon
doorleven?"

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              52 of 147 DOCUMENTS



                                NRC Handelsblad

                               September 30, 2008

SECTION: MEDIA; Blz. 19

LENGTH: 846 woorden


actualiteiten

EénVandaag. Reportage over de schietpartij op de Finse middelbare
Seinäjoki-school op 23 september. De 22-jarige student Matti Juhani Saari schoot
op zijn eigen school 10 mensen dood waarna hij zichzelf van het leven beroofde.
Finland werd een jaar eerder ook al opgeschrikt door een schietpartij op een
school. Hoe gaat het nu op deze school? Zijn de lessen al weer hervat? En hoe
gaan de leerlingen en leraren om met dit afschuwelijke drama? Ned.1,
18.20-18.45u.

Netwerk. De betekenis van de financiële crisis voor de gewone man en vrouw.
Verder een vervolg op een eerdere reportage over de autistische patiënt die in
een isolatiecel werd opgesloten. Ned.2, 20.25-20.50u.

Nova/Den Haag Vandaag. De gehele uitzending is gewijd aan de wereldwijde
financiële crisis met als hoofdgast Wouter Bos, minister van Financiën en
vice-premier. Ned.2, 22.15-22.45u.

praatprogramma

De wereld draait door. Radiomaker en platendraaier Frits Spits presenteert zijn
autobiografie: 60 strepen, de soundtrack van mijn leven. Roland Heister,
directeur van Your Galaxy Space Tourism, Education & PR, komt aandacht vragen
voor de ruimtereizen die hij organiseert in samenwerking met miljardair Richard
'Virgin' Branson. De presentatie is in handen van Matthijs van Nieuwkerk en zijn
tafelheer is Giel Beelen. Ned.3, 19.30-20.15u.

Het elfde uur. De Rijdende Rechter Frank Visser praat onder meer over zijn een
idee voor buurtrechters. Verder aandacht voor de documentaire die Herman Haan
maakte over Herman en Anja du-Bois. Herman du-Bois zat samen met Wilco Vietsch
ruim zeven jaar onschuldig vast voor de moord op Christel Ambrosius. Hoe pak je
daarna je leven weer op? Ned.2, 21.20-22.00u.

Pauw & Witteman. Voorzitter van de SER, Alexander Rinnooy Kan, over de
economische crisis. Judoka Dennis van der Geest komt vertellen over zijn
teleurstellende aftocht in Peking dit jaar tijdens de Olympische spelen, wegens
een blessure aan zijn rechterarm. Hij vertelt over zijn afwegingen om te stoppen
met judo. Denise Kregel, dochter van éen van de brandweermannen die vorig jaar
zijn omgekomen tijdens de brand in de scheepswerf De Punt, geeft haar reactie op
een uitspraak van de rechter vandaag over de verantwoordelijkheid voor de brand.
Ned.1, 23.05-0.00u.

Nederlands Film Festival journaal. Interviews, reportages en achtergrondverhalen
ter gelegenheid van het Nederlands Film Festival. Presentatie: Twan Huys. Ned.2,
23.30-0.00u.

Informatief

NCRV Natuurlijk - Nederland onder water. Serie documentaires over waterdreiging
en waternatuur in Nederland. Ned.2, 19.55-20.25u.

Tot de dood ons scheidt: Joke en Theo Thijssen. Joke Thijssen leeft gezond en
rookt niet. Zij krijgt klachten in haar bovenrug en krijgt uiteindelijk te
horen: "U heeft longkanker, niet operabel, met uitzaaiingen in de lever. Het
spijt ons verschrikkelijk, maar u kunt nooit meer beter worden." Ned.2,
20.50-21.15u.

Losing it: Griff Rhys Jones on anger. De Engels komiek, schrijver en acteur
Griff Rhys Jones kijkt openhartig naar woedeaanvallen van hemzelf en anderen.
BBC 2, 22.00-23.00u.

't Zal je maar gebeuren. Afl.: In vrijheid gevangen. Als de vermoorde Kristel
Ambrosius 9 januari 1994 wordt gevonden, worden snel daarna Herman Dubois en
zijn zwager Wilco Viets gearresteerd en veroordeeld tot tien jaar cel. Achteraf
blijken ze onschuldig. Veertien jaar later vertellen Herman, zijn vrouw Anja en
hun kinderen hoe diep de misser van justitie er bij hen sociaal en emotioneel
inhakte. Een verhaal over onrecht, machteloosheid en vrijheid. Ook Peter R. de
Vries doet een boekje open over de werkwijze van justitie. Ned.2, 22.50-23.30u.

Cinemania. Hoe er in films verschillende werelden naast elkaar kunnen bestaan.
Onder meer een gesprek met regisseur Robert Jan Westdijk over zijn nieuwe film
Het echte leven waarin echt en niet-echt op een filmset door elkaar heen lopen.
Acteur Ramsey Nasr speelt in de film twee rollen door elkaar: Martin de
regisseur en Martin de acteur die een rol speelt in zijn eigen film. De
Amerikaanse filmpublicist Ken Dancyger legt uit waarom filmmakers aan één
realiteit niet genoeg hebben. Bezoek aan de set van Het Huis van Emma Blank,
waarin regisseur Alex van Warmerdam zelf een hond speelt en waarvoor een
kapitale villa werd gebouwd in de duinen. Ook een kijkje op de set van
Winterland. Beeldend kunstenaar Dick Tuinder filmde afgelopen zomer Winterland,
over de avonturen van zijn stripfiguur Sally de Winter, een nieuwsgierig
twaalfjarig meisje. Het is een roadmovie waarin Sally de weg terug naar de
tweedimensionale werkelijkheid zoekt. Ned.3, 23.45-0.20u.

muziek

Later live ... with Jools Holland. Muziekprogramma. Optredens van Kaiser Chiefs,
The Streets, Seasick Steve, Little Jackie en Boy George, gepresenteerd door de
participerende muzikant Jools Holland. BBC 2, 23.00-23.30u.

sport

NOS: UEFA Champions League, Arsenal - FC Porto. Voorbeschouwing op de wedstrijd,
rechtstreeks verslag van het duel en nabeschouwing. Presentator in Hilversum:
Jack van Gelder, analyticus: Youri Mulder, presentator vanaf het veld: Tom
Egbers en commentator: Jan Roelfs. Ned.3, 20.15-22.55u.

LOAD-DATE: September 30, 2008

LANGUAGE: DUTCH; NEDERLANDS

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              53 of 147 DOCUMENTS



                                NRC Handelsblad

                               September 27, 2008

Gegokt en verloren;
Bedrijvendokter en filosoof Guido Rossi over de dreigende implosie van het
kapitalisme

BYLINE: Bas Mesters

SECTION: ZATERDAGS BIJVOEGSEL; Blz. 15

LENGTH: 1743 woorden

SAMENVATTING:

De kredietcrisis kan het begin van een catastrofe zijn, denkt de Italiaanse
bedrijvendokter Guido Rossi.

VOLLEDIGE TEKST:

In de jaren zestig kostte een eenvoudige tv omgerekend 250 euro, nu is dat
minder dan de helft. Is dit vooruitgang? De Italiaanse jurist en filosoof Guido
Rossi (77) meent van niet. Sterker nog, de keiharde concurrentie en de
globalisering die leiden tot prijsverlagingen van tv's en andere
consumptiegoederen, tasten de burgerrechten aan.

Rossi is niet zomaar een onheilsprofeet. Hij kent het kapitalisme van binnenuit.
Jarenlang was hij crisismanager bij grote Italiaanse bedrijven en ook was hij
voorzitter van de Italiaanse beursautoriteit. Na zijn laatste reddingsoperatie
bij Telecom Italia in 2007 wil Rossi niet langer crisismanager zijn. De
afgelopen jaren schreef hij verschillende boeken over de dreigende implosie van
het kapitalisme, zoals het dit jaar verschenen Il Mercato D'Azzardo (De
gokmarkt).

Guidone, noemen ze hem in Italië, grote Guido. Hij draagt geen strak grijs pak,
zoals gebruikelijk onder de bankiers in Milaan die hij jarenlang controleerde en
adviseerde. In een luchtige witte zomerbroek en een verkreukeld colbert tref ik
hem voor de hoofdingang van zijn kantoor in Milaan. Binnen brengt hij in
herinnering dat het kapitalisme van de aandeelhouders begon met de Verenigde
Oost-Indische Compagnie in 1600. Hij pakt een zilveren model van een
Oost-Indiëvaarder van een boekenplank. Hij vraagt naar Grönink, doelend op
Rijkman Groenink, de afgetreden topman van ABN Amro die hij adviseerde tijdens
de overname van Anton Veneta door ABN Amro. "Hij heeft een prachtig huis in
Toscane", weet Rossi. Daar zal hij nu wel genieten van zijn gouden handdruk,
concluderen we.

Sprekend over de exorbitante salarissen van topmannen, brandt hij los. Hij
citeert uit zijn recente boeken over de verwording van het kapitalisme in Italië
en de rest van de wereld. Was in de jaren zestig het salaris van een directeur
bij General Electric zestig maal zo hoog als dat van een arbeider, nu is dat bij
de Amerikaanse detailhandelketen Wal-Mart negenhonderd keer. "De rijke leiders
hebben elke relatie met de maatschappij verloren. Ze sluiten zich af, isoleren
zich en zijn alleen nog met zichzelf bezig. Ze hebben alleen belangstelling voor
de staat en parlementen als ze die via lobby's kunnen gebruiken om wetten
aangenomen te krijgen die hun goed uitkomen. De enige binding die de
topondernemers in Italië nog met het gewone volk hebben, loopt via de
voetbalclub waarvan ze eigenaar zijn."

Vanuit zijn kantoor kijkt Rossi uit op de Italiaanse aandelenbeurs die hij ooit
als beurswaakhond controleerde. Hij volgt de kredietcrisis op de voet, een
crisis waarvoor hij de afgelopen jaren al diverse keren waarschuwde. In De
Gokmarkt stelt Rossi dat de financiële wereld zijn doelen voorbij is geschoten.
De geglobaliseerde financiële markten zijn volgens hem losgezongen van de
concrete economie. Spaarders en beleggers ervaren dat dagelijks. Koersen stijgen
en dalen om onverklaarbare redenen. Banken vallen plotseling om en solide
gewaande bedrijven als Parmalat, Enron en Ahold zijn financiële kaartenhuizen
gebleken.

Volgens Rossi is er alle reden om een spoedige ineenstorting van het totale
systeem te vrezen.

In Perchè Filosofia (Waarom Filosofie, 2008) roept hij denkers en gewone burgers
op in verzet te komen tegen de perverse logica van het hedendaagse
superkapitalisme met zijn winstbejag en het consumentisme. Zo niet, dan ziet het
er volgens Rossi somber uit voor de mensheid. Een catastrofe kan alleen worden
voorkomen als er niet alleen in de financiële wereld, maar ook op het gebied van
milieu, klimaatverandering en internationale asielwetgeving een duidelijke en
strenge regie wordt gevoerd.

Een dramatische conclusie voor iemand die een bewonderaar is van de Verenigde
Staten en de vrijemarkteconomie. Hij kent de Amerikaanse financiële wetgeving op
zijn duimpje sinds hij in 1954 in Harvard studeerde. Het staat voor hem als een
paal boven water dat de VS de rest van de wereld heeft geïnfecteerd met een
superkapitalisme dat nu de democratische rechtsstaat vernietigt. Het
superkapitalisme heeft volgens Rossi geleid tot een gespleten hedendaagse
westerse mens. Die is tegelijkertijd burger en consument/investeerder.

Tot eind jaren zeventig bestond deze gespletenheid niet, legt Rossi uit in
Waarom filosofie? "Er was tot enkele decennia geleden sprake van een
democratisch kapitalisme, waarin de verlangens van de consument en de rechten
van de burger in evenwicht waren", schrijft hij. "De arbeiders waren
vertegenwoordigd door vakbonden. Maar nu heeft een winkelketen als Wal-Mart de
vakbonden afgeschaft."

Als consument wil de moderne mens steeds goedkopere producten, maar als burger
betaalt hij daarvoor de rekening. Tv's worden nu in het Verre Oosten tegen
afbraaklonen gemaakt door rechteloze werknemers. Maar ook de westerse werknemers
die nog betrokken zijn bij de distributie van tv's hebben niet meer dezelfde
bescherming als hun collega's veertig of vijftig jaar geleden. Die is niet meer
betaalbaar in de concurrentieslag met de Aziaten.

De burger wordt ook in zijn rechten beperkt door zijn rol als investeerders en
aandeelhouders, vindt Rossi. Als investeerder wil hij steeds hogere rendementen.
Maar hij investeert niet meer zelf, hij laat dit over aan banken, hedgefunds en
pensioenfondsen. Die steken geld in futures, derivaten en andere ondoorzichtige
investeringsvormen die niets met de reële economie te maken hebben, maar deze
wel ernstig kunnen ontwrichten.

"Multimiljardair en mega-investeerder George Soros rekende voor dat er
wereldwijd door die fondsen voor 45 triljoen is 'geïnvesteerd' in de zogenaamde
credit default-swaps", zegt Rossi. "Hiermee kan de investeerder erop speculeren
dat een bedrijf zijn leningen niet kan afbetalen. 45 triljoen is ingezet in een
gokspel van mensen die hopen dat bedrijven als General Motors in elkaar storten.
Dat is vijf maal de waarde van de staatsobligaties die de VS hebben uitgegeven.
De hedgefunds, maar ook de grote pensioenfondsen heeft men volstrekt niet meer
onder controle."

Mede hierdoor is de economische crisis van nu ook veel diepgaander dan die van
1929, meent Rossi. "Men heeft gegokt en verloren." Maar dat is nog niet alles.
Vroeger werkten de midden- en hogere klassen veel meer voor de overheid en voor
publieke instellingen. Nu zijn ze veel vaker actief als advocaat, consultant,
financiële whizzkid of informaticus in bedrijven die alleen hun eigen belang
voor ogen hebben. "Dat is heel ernstig", zegt Rossi. "Want juist deze klasse
heeft van oorsprong de taak het systeem te corrigeren als de democratie in
gevaar komt."

Bovendien is bijna niemand nog in staat om te beseffen dat de democratie in
gevaar is. Want de moderne mens is een homo videns geworden, een kijkende mens,
die via televisie en internet vooral in beelden communiceert. En op tv is de
democratie in gevaar moeilijk in beeld te brengen. Op tv werkt de taal van de
marketing het best. "Politici en ook journalisten denken steeds meer in die
marketingtermen", zegt Rossi. "De bedrijven hebben de rest van de wereld geleerd
dat marketing de sleutel tot succes is."

De Amerikaanse presidentskandidaat laat dat als geen ander zien. "De
taalfilosoof Noam Chomsky heeft onlangs de taal van Obama geanalyseerd", aldus
Rossi. "Hij kwam tot de conclusie dat zijn politieke project een
marketingstrategie is. Bij slogans als "change" en "yes, we can" gaat de vorm
boven de inhoud. Dat verkoopt." Terwijl de essentie van democratie juist inhoud
en discussie is, gaat Rossi verder. Voor discussie is vrije nieuwsgaring nodig,
maar die bestaat bijna niet meer in hedendaagse samenlevingen. In Italië is geen
krant echt onafhankelijk. Ze zijn voor het merendeel in handen van industriëlen
en bankiers. Rossi: "Als de democratie gegarandeerd wordt dankzij de vrijheid
van informatie, dan moeten we vaststellen dat de democratie niet meer bestaat."

In Italië is goed te zien hoe groot de destructieve invloed van het
superkapitalisme op de democratie is. Voor de zakenman-premier Silvio Berlusconi
dient de staat zijn bedrijf. Hij bestrijdt instituties als de rechterlijke macht
en noemt rechters publiekelijk "imbecielen". Met zijn mediaconcern controleert
Berlusconi al twintig jaar de homo videns die alleen na half twaalf 's nachts
soms serieuze journalistiek te zien krijgt. "Er is sprake van een democratie van
de onwetendheid", meent Rossi. "Zelfs rechters hebben het gevoel dat ze op tv
moeten optreden. Vonnissen en zelfs aanklachten worden door hen op tv
becommentarieerd."

Om dit soort verschijnselen aan de kaak te stellen, zijn "generalistische
filosofen" nodig, meent Rossi in Perchè Filosofia. Die moeten zich concentreren
op economie en recht, de twee factoren die volgens hem bij uitstek het welzijn
van de mens bepalen. "Om het kapitalisme weer onder controle te krijgen moet het
recht functioneren en dienen er grenzen te worden gesteld aan wat binnen de
liberale markteconomie wel en niet mag."

Drie jaar geleden gaf Rossi zelf het voorbeeld in de strijd tegen de
belangenverstrengeling in de Italiaanse financiële wereld. Samen met Justitie en
ABN Amro ontmaskerde hij Antonio Fazio, de hyperkatholieke president van de
Italiaanse bank. Die had toegestaan dat de Banco Popolare di Lodi onderhandse
akkoorden sloot met dubieuze financiers om ABN Amro af te houden van de overname
van de Italiaanse bank Anton Veneta. "Het kostte me veel moeite om ABN-topman
Rijkman Groenink ervan te overtuigen dat we strafrechtelijke actie moesten
ondernemen", zegt hij. "Als we niks hadden gedaan, had ABN Amro de greep op
Anton Veneta verloren."

Rossi blijft dan ook geloven dat misstanden te corrigeren zijn. De oplossing
voor de huidige financiële crisis moet van Europa komen. "Ik zou bijvoorbeeld
het Europese Parlement sterker maken. Nu heeft de Europese Commissie te veel
macht en is die weer kwijtgeraakt aan de lobbyisten."

En waarom niet ook een soort security exchange commission van Europa opzetten?
Een organisatie die de handel in derivaten en andere vage financiële producten
moet beperken en controleren. Het moet een onafhankelijke autoriteit zijn,
zoiets als de beurswaakhond. "We moeten op een totaal andere manier gaan
denken", zegt hij. "We moeten de moed hebben om alles te vergeten wat we tot nu
toe deden om crises op te lossen. Als er niks gebeurt, verbrandt het kapitalisme
zichzelf. En dan is het maar afwachten wat ervoor in de plaats komt."

LOAD-DATE: September 26, 2008

LANGUAGE: DUTCH; NEDERLANDS

GRAPHIC: 2709Zrossi, 'We moeten alles vergeten wat we tot nu toe deden om crises
op te lossen', Foto C. Basso/Hollandse Hoogte

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              54 of 147 DOCUMENTS



                                NRC Handelsblad

                               September 25, 2008

Geef Paulson geen blanco cheque;
Kredietcrisis Niet elke bank verdient het om gered te worden

BYLINE: George Soros.

SECTION: OPINIE; Blz. 09

LENGTH: 859 woorden

SAMENVATTING:

Wanneer het reddingsplan voor de financiële sector wordt gebruikt om insolvente
banken op te kopen, wat ziet de gewone man er dan van terug, vraagt George
Soros.

VOLLEDIGE TEKST:

Het reddingspakket van de Amerikaanse minister van Financiën Paulson ter waarde
van 700 miljard dollar is in het Amerikaanse Congres op tegenstand gestuit. En
terecht: het is een slecht idee. Het Congres zou zijn verantwoordelijkheid
verzaken als het hem een blanco cheque zou geven. Het wetsontwerp dat het
Congres kreeg voorgelegd bevatte zelfs taal die de ministeriële besluiten zou
vrijwaren van enig gerechtelijk of bestuurlijk toezicht - waarmee de
almachtsdroom van de regering-Bush geheel in vervulling zou gaan.

Paulsons staat van dienst wekt niet het benodigde vertrouwen om hem 700 miljard
dollar ter beschikking te stellen. Zijn optreden van afgelopen week leidde tot
de crisis die een redding noodzakelijk maakt. 's Maandags liet hij Lehman
Brothers failliet gaan en weigerde hij overheidsgeld uit te trekken om AIG te
redden. Dinsdags moest hij op zijn schreden terugkeren en AIG onder strenge
voorwaarden een lening van 85 miljard dollar verstrekken. Het faillissement van
Lehman verstoorde de markt voor handelspapier. Een groot geldmarktfonds kon niet
aan zijn verplichtingen voldoen en de investeringsbanken die op de markt voor
handelspapier aangewezen zijn, konden hun operaties nog maar moeilijk
financieren. Donderdags was de run op de geldmarktfondsen in volle gang en
kwamen Morgan Stanley en Goldman Sachs dichterbij de ondergang dan in de jaren
dertig. Paulson maakte opnieuw een draai en stelde een redding van het systeem
voor.

Paulson kreeg al eerder een blanco cheque van het Congres. Dat was om een uitweg
voor Fannie Mae en Freddie Mac te vinden. Zijn oplossing was voor de huizenmarkt
de slechtst denkbare: de directies wisten dat ze hun baan zouden verliezen als
de blanco cheques werden uitgeschreven, dus verschansten ze zich en maakten
hypotheken duurder en minder verkrijgbaar. Binnen enkele weken dwong de markt
Paulson de twee banken over te nemen.

Paulsons voorstel om noodlijdende hypotheekverstrekkers op te kopen brengt een
klassiek probleem van asymmetrische informatie met zich mee. De beleggingen zijn
moeilijk te taxeren, maar de verkopers weten er meer van dan de koper: bij elk
soort veiling zou Financiën met de rommel blijven zitten. Het voorstel staat ook
bol van de latente belangenconflicten. De regeling zal geen verlichting brengen
tenzij Financiën te veel voor de beleggingen betaalt. Maar als de regeling wordt
gebruikt om insolvente banken op te kopen, wat krijgt de belastingbetaler daar
dan voor terug?

Barack Obama heeft vier goede voorwaarden geschetst die zouden moeten worden
opgelegd: de belastingbetaler moet naast een nadeel ook een voordeel krijgen,
een onpartijdige raad dient toezicht op het proces te houden, naast
hypotheekhouders moeten ook huiseigenaars hulp krijgen en aan de compensatie van
degenen die van het geld van de belastingbetaler profiteren moeten enkele
beperkingen worden gesteld.

De injectie van overheidsgelden zou veel minder problematisch zijn als ze zou
worden gebruikt om het vermogen van de banken direct te versterken. 700 miljard
dollar aan preferente aandelen met garantie is mogelijk voldoende om het gat te
dichten dat door het knappen van de huizenzeepbel is ontstaan. Toevoeging van
700 miljard dollar aan de vraagkant van een markt van 11.000 miljard is
daarentegen misschien niet voldoende om de daling van de huizenprijzen tot staan
te brengen.

Ook aan de aanbodkant moet iets gedaan worden. Om te voorkomen dat de
huizenprijzen naar beneden doorschieten, moet het aantal executieverkopen tot
een minimum worden beperkt. De hypotheekvoorwaarden moeten worden afgestemd op
het vermogen van huiseigenaars om te betalen.

Maar met deze taak belast het reddingspakket zich niet. Het is een gevoelige
taak om de noodzakelijke aanpassingen aan te brengen, die nog wordt bemoeilijkt
doordat veel hypotheken zijn opgesplitst en herverpakt in de vorm van
schuldverplichtingen die als onderpand dienen. De houders van de verschillende
partjes hebben tegenstrijdige belangen. Het zou te lang duren om deze
tegenstellingen zo uit te werken dat het reddingspakket ook een gewijzigde
hypotheekregeling kan omvatten. Maar het pakket kan door een wijziging van de
faillissementswetgeving met betrekking tot het hoofdbewonerschap hiertoe wel de
weg bereiden.

Nu de crisis is losgebarsten, is een grootschalig reddingspakket waarschijnlijk
onmisbaar om haar weer te bedwingen. Herstel van de uitgeputte balans van het
bancaire stelsel is de juiste aanpak. Niet elke bank verdient het om gered te
worden, maar de deskundigen bij de Fed kan worden toevertrouwd dat ze, onder het
juiste toezicht, tot de juiste oordelen komen. Directies die niet bereid zijn de
gevolgen van gemaakte fouten te aanvaarden, zouden kunnen worden gestraft door
hun de kredietfaciliteiten van de Fed te ontzeggen. Een terbeschikkingstelling
van overheidsgelden zou ook de particuliere sector moeten aanmoedigen om de
bankensector van nieuw kapitaal te voorzien en de financiële crisis tot een
einde te brengen.

LOAD-DATE: September 25, 2008

LANGUAGE: DUTCH; NEDERLANDS

NOTES: George Soros is bestuursvoorzitter van het Soros Fonds.©The Financial
Times

GRAPHIC: 2509OPIthe_leader, Tekening Siegfried Woldhek

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              55 of 147 DOCUMENTS



                                NRC Handelsblad

                               September 22, 2008

SECTION: MEDIA; Blz. 17

LENGTH: 218 woorden


Belastingeucharistie. Op PolitBlog schrijft Frank Vermeulen: "Er is ergens een
mystiek moment, waarschijnlijk wanneer het bedrag van de aanslag van de
bankrekening van de individuele burger verhuist naar de rekening van het
ministerie van Financiën, dat het geld 'loskomt' van de oorspronkelijke
eigenaar. Let wel: de hardwerkende Nederlander heeft het geld niet weggegeven.
Belastinggeld is geen schenking. De burger verlangt er iets voor terug. Hij
blijft zich psychologisch mede-eigenaar voelen. Hij is als het ware
aandeelhouder geworden in een groot onoverzichtelijke woekerfonds: de
rijksbegroting. Met de Tweede Kamer als raad van commissarissen. Voor
katholieken valt het proces van onteigening van belastinggeld waarschijnlijk
beter te begrijpen dan voor de rest van Nederland. Een poging tot
cultureel-antropologische analyse ter verheldering: tijdens de katholieke
eredienst, de eucharistieviering, gebeurt er iets met brood en wijn dat te
vergelijken valt met het geld van de burger wanneer het in handen komt van de
Belastingdienst. Er gaat een belletje (in de kerk, niet bij de Belastingdienst),
dat duidt op binnenkomst van de Heilige Geest. Een beetje zoals dat fluitje in
Amerikaanse marinefilms: officer on deck. Het brood verandert dan in het lichaam
van Christus en de wijn wordt Zijn bloed.

LOAD-DATE: September 22, 2008

LANGUAGE: DUTCH; NEDERLANDS

NOTES: Lees verder op nrc.nl/politblog

GRAPHIC: 2209VAN1monstrans, Liturgische monstrans

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              56 of 147 DOCUMENTS



                                NRC Handelsblad

                               September 20, 2008

'Angst bezweer je niet met angst';
Hoogleraar en hoofdeconoom van Robeco over kuddegedrag van bankiers en beleggers

BYLINE: Jannetje Koelewijn

SECTION: ZATERDAGS BIJVOEGSEL; Blz. 4-5

LENGTH: 2386 woorden

SAMENVATTING:

Lex Hoogduin analyseert de wereldwijde financiële crisis. "Mensen denken dat het
einde van de wereld nadert, dat is sterk overdreven."

VOLLEDIGE TEKST:

Lex Hoogduin is 52 en al heel lang professor, maar hij lijkt nog altijd op
Kuifje: de nieuwsgierige, zich altijd weer verbazende toeschouwer. Tien jaar
geleden was hij adviseur van Wim Duisenberg bij de Europese Centrale Bank, en
toen kon je in hem nog helemaal de 17-jarige gymnasiast zien die liep te
piekeren hoe dat toch kon dat werkloosheid niet bestreden kon worden door een
centraal genomen besluit om meer te gaan produceren.

Hij studeerde economie in Groningen (cum laude), las Keynes en Hayek, schreef
een proefschrift over onzekerheid in de economie en de geringe mogelijkheden om
die te beheersen, en toen wist hij het antwoord wel. Centraal besluiten nemen
over markten klinkt misschien aantrekkelijk, zeker nu de crisis op de financiële
markten de hele wereld zo bang maakt, maar het loopt altijd rampzalig af - kijk
naar de voormalige Sovjet-Unie.

Lex Hoogduin gelooft in het vrije marktkapitalisme, niet omdat dat zo ideaal is
- kijk naar de Verenigde Staten - maar omdat het het minst slechte systeem is.
Hij gaat nu vertellen hoe het zo ver kon komen dat de Amerikaanse zakenbank
Lehman Brothers deze week failliet ging en de verzekeraar AIG voor tachtig
miljard dollar eigendom van de Amerikaanse staat werd. En waarom daar niemand de
schuld van kan krijgen. Vindt hij. Of waarom eigenlijk iedereen daar schuld aan
heeft.

Voorheen was hij hoogleraar in Groningen, nu is hij het aan de Universiteit van
Amsterdam: hoogleraar monetaire economie en financiële instellingen. Hij werkt,
sinds eind 2005, ook bij de Robeco Groep, een van Nederlands grootste
vermogensbeheerders. Daarvoor was hij directeur wetenschappelijk onderzoek bij
De Nederlandsche Bank.

Voelde dat als overlopen, weggaan bij de toezichthouder en bij een commerciële
instelling gaan werken?

Hij lacht, hij vindt dat een echte jaren tachtigvraag. Toen was de cultuur dat
je dat niet deed. "Zo is het allang niet meer. En wat is er tegen commercieel?
Zonder commerciële sector is er ook geen toezichthouder."

Bij Robeco is hij global chief economist, een echte Kuifje-functie, want hij
vliegt de hele wereld over om de economische ontwikkelingen te volgen, te
analyseren en te beoordelen - in zijn eentje. Woensdag was hij in Boedapest,
donderdag in Apeldoorn, gisteren in de buurt van Genève, tussendoor even in
Amsterdam voor dit gesprek.

Hij is, zegt hij, een one person army. Zo te zien is hij daar heel tevreden mee.
Die one person army vertelt vervolgens wat zijn beoordelingen betekenen voor de
beslissingen die Robeco neemt over de beleggingsportefeuille. Investeren in dit
land? Die sector? Deze aandelen of obligaties?

Dus als Robeco failliet gaat, wordt het voor u pek en veren?

"Nee, nee, ik neem de beslissingen niet, dat doen de fondsmanagers. Ik verschaf
informatie, in de vorm van schriftelijke outlooks en een maandelijkse
presentatie."

Heeft u op tijd gezegd dat er beter niet meer geïnvesteerd kon worden in
hypotheken van huizenbezitters zonder geld?

"Niet zo specifiek. Maar ik heb vanaf midden 2006, dus voordat de crisis begon,
al wel vaak gewaarschuwd dat de prijs die wereldwijd betaald werd voor de
risico's van beleggingen onhoudbaar laag was." (Dat betekent dat beleggers te
weinig geld kregen voor het risico dat ze liepen.)

De risico's waren groter dan ze dachten?

"Een tijdlang waren ze niet groot. Als je een paar jaar geleden terugkeek naar
begin jaren tachtig, zag je dat de wereldeconomie stabieler was geworden,
doordat de opkomende economieën het beter gingen doen. Ook de schommelingen in
het inflatieniveau waren systematisch afgenomen. Vanaf 2003 ging iedereen -
banken, pensioenfondsen, particulieren - in aandelen investeren, omdat de rente
laag was en er met staatsobligaties geen droog brood te verdienen viel. Maar in
2006 werden de koersen van beleggingen zo hoog dat ze nauwelijks meer beter
rendeerden dan staatsobligaties. Dat kon niet zo doorgaan."

Hij onderbreekt zichzelf en zegt: "De risicopremie kun je niet uitrekenen, die
wordt bepaald door de markt. Dus als ik zeg dat de risicopremie te laag was, is
dat een oordeel. Achteraf kun je zeggen dat de stabiliteit vals was geworden. De
zekerheid was schijnzekerheid."

De ondermijning van het financiële systeem was al begonnen?

"Ja."

En dat kwam door verkoop van hypotheken aan mensen die de rente en aflossing
niet konden betalen?

"Er waren nieuwe beleggingsproducten op de markt gekomen, innovaties, waardoor
de risico's van die hypotheken veel beter gespreid konden worden. De positieve
kanten van die innovaties werden sterk benadrukt, door banken en door academici.
Iedereen dacht dat de risico's daardoor inderdaad kleiner werden."

U dacht dat ook?

"Ik wist het niet, maar het leek wel zo. Die innovaties waren ontwikkeld met
behulp van ict. Er waren nu formules waarmee leningen verknipt en opnieuw
verhandeld konden worden. En er waren formules die de prijzen ervan konden
berekenen. Het waren de bouwstenen van een nieuw bedrijfsmodel in de financiële
sector."

Vroeger, zegt hij, leenden banken aan klanten die ze kenden en van wie ze wisten
hoe veel ze verdienden. Hypotheken hielden ze op hun eigen balans en ze
beheerden zelf het risico. In het nieuwe model werden hypotheken eindeloos
doorverkocht, totdat niemand meer wist waar de risico's zaten. Ze leken
verdwenen.

Hoe kunnen beleggers gaan denken dat er geen risico's meer zijn?

"Door het rekenen met formules leek alles meetbaar te worden, dus beheersbaar.
En een risico dat beheersbaar is, is geen risico. Dat verdwijnt."

Was het hoogmoed?

"Ja, het was hoogmoed en die is nu voor de val gekomen."

Geloofde u dat de risico's echt verdwenen waren?

"Nee, dat heb ik nooit geloofd. Maar het was een breed beleefd gevoel dat het
wel zo was, onder bankiers, maar ook onder toezichthouders. Het was sterk
overdreven. Maar nu denken mensen dat het einde van de wereld nadert, en dat is
ook sterk overdreven."

Die cycli horen toch bij de markteconomie? Dat wéten we toch?

"Jawel, maar wat gebeurt er als de wereldeconomie stabiel is, en de rente laag,
en er zijn innovaties die de risico's van beleggen zo goed spreiden dat ze er
niet meer lijken te zijn? Vanaf 2003 was iedereen blij, optimistisch. Niet
alleen de institutionele beleggers, maar ook de gewone man. Die zag de buurman
veel geld verdienen en die dacht: ik ook. Het optimisme ging geleidelijk over in
hoogmoed, maar wanneer die grens overschreden wordt, zie je altijd pas achteraf.
Op het moment zelf weet niemand het."

Er waren hypotheekverstrekkers die postbodes en fabrieksarbeiders aanspoorden om
drie, vier huizen in Florida te kopen. Was dat geen veeg teken?

"Dat soort duistere praktijken komen altijd als de top bijna bereikt is. Maar
dan gaat het nog goed. Iedereen wil meedoen, iedereen wil profiteren, en als de
top bijna bereikt is, gaat de stijging het allerhardst. Dus als je er dan
uitstapt, mis je het mooiste stuk. Het vereist veel moed om als eerste de kudde
te verlaten. Zo zitten mensen in elkaar."

Dat weten we toch ook al heel lang?

"Ja, maar het is lastig om onderscheid te maken tussen waar het nog gezond is en
waar het frauduleus wordt. De prikkels, de bonussystemen, hebben er ook aan
bijgedragen dat er onverantwoorde risico's werden genomen. Maar zo lang het goed
gaat, wil iedereen ook daar aan meedoen."

Is het uw taak om te zien wanneer de top bijna bereikt is?

"Robeco heeft eigen risicomanagers. Ik kijk naar macro-economische
ontwikkelingen en bespreek die met de beleggers."

Maar zag u het?

"Ik was heus niet de ziener te midden van blinden, en ik was niet de enige die
in 2006 zei dat het zo niet kon doorgaan. Maar hóé het zou misgaan, dat wist ik
niet. Dat Lehman Brothers failliet zou gaan en dat AIG gered zou moeten worden,
nee, dat heb ik niet voorzien."

Vorig jaar augustus zei u in deze krant dat we zouden meemaken dat zakenbankiers
hun Ferrari's niet meer konden betalen.

"Ja."

Is het erger geworden dan u had gedacht?

"Dat weet ik niet, want we kunnen de rekening nog niet opmaken. Onderzoek naar
financiële crises sinds de Tweede Wereldoorlog laat zien dat we er achttien
hebben gehad, waarvan er vijf heel groot waren. De Big Five. Ze werden gevolgd
door een recessie en gemiddeld duurde het twee jaar voordat de economische groei
weer op peil was. Ik verwacht dat deze crisis een van de grotere zal blijken te
zijn, vergelijkbaar met de savings and loancrisis van eind jaren tachtig. Toen
gingen er honderden spaarbanken failliet. De kosten voor de Amerikaanse economie
waren drie procent van het bruto nationaal product, wat nu zou neerkomen op 450
miljard dollar. Nu weten we nog niet wat de kosten zijn. We weten nog niet eens
of Amerika in een recessie komt. In Europa vertraagt de groei wel, maar er is
geen recessie."

Dus geen crisis zoals die in 1929?

"Die vergelijking vind ik erg voorbarig."

Waarom ging Lehman Brothers opeens failliet?

"Zakenbanken als Lehman Brothers hebben dezelfde zwakte als vroeger de
traditionele banken. Die haalden geld op bij spaarders en dat leenden ze
langdurig uit, waardoor ze nooit iedereen tegelijk konden terugbetalen. Als
mensen hun vertrouwen verloren en hun geld terugeisten, kwam er een run op de
bank en dan was het afgelopen. De oplossing was dat er centrale banken kwamen,
die toezicht hielden.

"De klanten van zakenbanken zijn andere banken, hedgefunds, pensioenfondsen. Die
van Lehman verloren het vertrouwen, waarschijnlijk omdat een paar van hen vonden
dat er te veel slecht papier (door de hypotheekcrisis waardeloos geworden
beleggingen - red.) op de balans stond en hun geld terug wilden. Het is ook
emotie. Een paar beginnen, dan komen er nog een paar, dan gaat de rest ook mee,
en dan is de bank weg."

Waarom gebeurt het niet met Goldman Sachs of Morgan Stanley?

"Misschien hebben die een grotere buffer." (Het zijn de enige twee
onafhankelijke zakenbanken die nu nog over zijn. Bear Stearns werd in maart
overgenomen door JP Morgan Chase.)

Of heeft Lehman te veel risico genomen?

"Wat is te veel risico? Achteraf wel ja. Maar als een zakenbank geen risico meer
mag nemen, zeg je eigenlijk dat er nooit meer geld mag worden uitgeleend dan er
is ingeleend. Bedrijven kunnen dan niet meer voldoende geld lenen, ze worden
beperkt in hun mogelijkheden, alle dynamiek gaat uit het systeem. Je kunt wel
zeggen dat het systeem op het eind van stijging frauduleus was geworden, maar
het kan ook gewoon misgaan. Als ik met jou een weddenschap sluit waarbij je een
grote kans op winst hebt en de verliezen bij iemand anders terechtkomen, dan wil
jij graag meedoen."

Maar dat ís toch frauduleus?

"Alleen als je je niet aan de regels houdt. Het is asymmetrisch, maar dat is wat
anders. Het spelletje is in jouw voordeel geconstrueerd en dat leidt tot
roekeloosheid. Maar ook al is jouw risico op winst en verlies even groot, dan
nog kan het misgaan, omdat je taxaties verkeerd zijn. "

Als er geen verschil is tussen Lehman en Goldman Sachs, kan Goldman Sachs dus
ook failliet gaan. En Morgan Stanley.

"Weet ik niet. De koers van Goldman Sachs en van Morgan Stanley staat onder
druk."

Die van Fortis ook.

"Ja."

Gaat Fortis failliet?

"Laten we niet te veel speculeren, dat moeten we nu vermijden. Ik wil er niet
over praten. Ik ben er niet om de speculaties te voeden."

Jean-Claude Trichet van de Europese Centrale Bank blijft maar zeggen dat we nu
op het dieptepunt zijn en dat de economische groei zich volgend jaar zal
herstellen. Zou zijn voorganger Duisenberg dat ook gedaan hebben?

"Ik denk dat die voorspellingen over het herstel van de groei plausibel zijn. Er
is nu heel veel angst in de markt en die bezweer je niet door nog meer angst te
zaaien."

Wat moet er nu gebeuren?

"De oplossing is in elk geval niet dat we nu een grote regelkamer gaan
inrichten. Dat werkt niet. Je hebt toch nooit voldoende informatie en je legt
alle dynamiek stil."

Dus?

"Wat er al aan het gebeuren is: herstructurering van de financiële sector. Dat
nieuwe model op basis van innovaties heeft afgedaan. De banken die overblijven,
zullen op zoek gaan naar andere mogelijkheden. Ik hoop dat ze minder zullen
vertrouwen op rekenen en meten, en meer op de motieven van mensen. Hoe worden
lager in de organisatie risico's genomen? Welke invloed hebben beloningssytemen
daar op?"

Om iets zinnigs te kunnen zeggen over wat mensen volgende week of volgend jaar
gaan doen, schreef Lex Hoogduin in 1991 in zijn proefschrift, moeten economen
kijken naar de geschiedenis, naar normen en waarden, naar de manier waarop
angsten worden bedwongen.

Wat zal deze crisis ons achteraf geleerd blijken te hebben?

"Dat we een cultuur hadden waarin de afweging van risico's alleen nog maar
gebeurde op basis van rekenen en meten, en dat het geluid van de mensen die
daartegen waarschuwden erg slecht doordrong."

Hoe kon dat?

"De druk van de markt was groot. Iedereen deed het toch? Het ging toch goed?"

Of was het gewoon hebzucht?

"Hebzucht en kuddegedrag. Ik herinner me dat de bestuursvoorzitter van Citigroup
zei: zolang de muziek speelt, doen we mee. Psychologisch is het heel lastig om
níet meer met de muziek mee te doen. Er zijn maar weinig onafhankelijke
geesten."

Kunnen we ook nog iemand de schuld geven?

"Daar is het te complex voor. De meeste spelers zijn geen boeven, maar er zitten
wel boeven tussen."

Noemt u ze eens?

"Ik zie het als een groot toneelstuk, ieder speelt zijn rol, en pas achteraf
blijkt wie de verkeerde rollen hadden."

De commissarissen die de verkeerde bonussystemen bedachten?

"Achteraf misschien wel ja. Ik zeg dat niet vanuit weerzin tegen hoge inkomens,
maar vanuit het oogpunt van risicomanagement. Mensen hoge bedragen laten
verdienen zolang het goed gaat en weinig schade laten ondervinden als het
misgaat, dat moet je niet willen. Maar het zal moeilijk zijn om het uit te
roeien. Als het weer goed gaat en er moet om mensen geconcurreerd worden, dan
gebeurt het weer. Mensen zijn erg gevoelig voor geld."

Is het een idee om de bazen van Lehman en AIG hun bonussen te laten
terugstorten?

"Je moet gesloten contracten niet openbreken, dat ondermijnt de betrouwbaarheid
van het rechtssyteem. Maar als ze het uit zichzelf willen doen, dan graag ja."

Belegt u zelf?

"Jawel, maar passief, in een paar open eindbeleggingsfondsen. Ik kijk er
nauwelijks naar. Ik krijg meer een kick van het bestuderen van wat er op de
markt gebeurt."

LOAD-DATE: September 19, 2008

LANGUAGE: DUTCH; NEDERLANDS

NOTES: 'De risico's werden alleen nog maar gewogen op basis van rekenen en
meten'; 'De vergelijking met de financiële wereldcrisis in 1929 is voorbarig';
Lex Hoogduin; Lex Hoogduin werd geboren in Leiden, 1956. Hij ging in Emmeloord
naar het gymnasium, studeerde economie in Groningen en begon zijn loopbaan bij
de studiedienst van De Nederlandsche Bank. Hij promoveerde in 1991 op een
proefschrift met de titel 'Some aspects of uncertainty and the theory of a
monetary economy'.; In 1997 - hij was toen al hoogleraar in Groningen - ging hij
met Wim Duisenberg mee naar de Europese Centrale Bank in Frankfurt. In 2001 kwam
hij terug bij De Nederlandsche Bank, als directeur van de afdeling
wetenschappelijk onderzoek.; Sinds september 2004 is hij hoogleraar monetaire
economie en financiële instellingen aan de Universiteit van Amsterdam. Daarnaast
is hij, sinds december 2005, hoofdeconoom bij de Robeco Groep.

GRAPHIC: 2009ZBhoogduin, 'De meeste spelers zijn geen boeven, maar er zitten wel
boeven tussen', Foto Vincent Mentzel

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              57 of 147 DOCUMENTS



                                NRC Handelsblad

                               September 20, 2008

Schaf het koopkrachtplaatje maar af;
Column Flip de Kam

BYLINE: Flip de Kam

SECTION: ECONOMIE; Blz. 16

LENGTH: 910 woorden


e wereld beleeft de grootste financiële crisis sinds de krach van 1929. Tijdens
de algemene beschouwingen over de rijksbegroting voor het komend jaar leken
woordvoerders in de Tweede Kamer deze week echter andere zorgen aan hun hoofd te
hebben. De oppositie op de rechterflank betichtte het kabinet onder meer van
spilzucht, die op links maakte zich vooral zorgen over de inkomenspositie van
sommige kwetsbare groepen. Werkenden zouden in 2009 meer te besteden krijgen,
veel uitkeringsontvangers daarentegen bivakkeren op of iets onder de nullijn.

Die wijsheid ontleenden politici en de media aan de gebruikelijke
koopkrachtplaatjes van het Centraal Planbureau. Afgaande op de Macro Economische
Verkenning 2009 neemt de 'statische' koopkracht volgend jaar in doorsnee met een
half procent toe. Het beeld is in het algemeen gunstiger voor werknemers
(gemiddeld plus driekwart procent) dan voor uitkeringsontvangers (min een kwart
procent) en 65-plussers (nul procent). Deze cijfers heten 'statisch', omdat ze
geen rekening houden met de dynamiek van het dagelijks leven. Mensen gaan na een
promotie of verandering van baan meer verdienen, ze krijgen gezinsuitbreiding en
dus meer kinderbijslag, of ze zien hun inkomen na pensionering juist dalen. Met
al deze gebeurtenissen houden de opstellers van de koopkrachtplaatjes geen
rekening. Hierdoor tonen die jaar in jaar uit per saldo een te negatief beeld
van de werkelijke inkomensgroei.

Ook in andere opzichten zijn de plaatjes niet representatief. Ze worden namelijk
gemaakt voor standaardgevallen, die in de realiteit maar weinig voorkomen. Zo
veronderstelt het Planbureau dat gezinnen twee kinderen hebben, hun huis huren,
geen vermogen bezitten, geen gebruikmaken van kinderopvang en geen ziektekosten
aftrekken. Slechts een gering aantal huishoudens voldoet aan al deze
voorwaarden. Veel ouders hebben één kind, of meer dan twee kinderen. Ruim de
helft van de bevolking woont in een eigen huis en trekt doorgaans hypotheekrente
af. Samen bezitten de Nederlanders meer dan 200 miljard euro aan spaargeld.
Eenderde van de belastingplichtigen claimt bij de fiscus aftrek van buitengewone
uitgaven in verband met ziektekosten. Enkele honderdduizenden gezinnen ontvangen
kinderopvangtoeslag. Het blijft in de standaardplaatjes allemaal buiten
beschouwing.

Dat wreekt zich wanneer de overheid zulke regelingen verandert. Positieve en
negatieve inkomensgevolgen van deze maatregelen blijven onzichtbaar. Zo gaat het
standaardgezin met twee kinderen er door de invoering van het kindgebonden
budget komend jaar 310 euro op vooruit. Die plus zit in het plaatje, dat uitgaat
van de aanwezigheid van twee kinderen. Maar gezinnen met één kind profiteren
niet. Hun minder gunstige situatie blijkt niet uit het plaatje. Er is meer. De
mogelijkheid om buitengewone uitgaven af te trekken komt te vervallen. De
kinderopvangtoeslag wordt versoberd. Niet-werkende partners van kostwinners
verliezen 140 euro aanrechtsubsidie als ze na 1971 zijn geboren, tenzij ze voor
jonge kinderen zorgen. Al deze ingrepen met negatieve gevolgen voor de
koopkracht zijn niet in het standaardbeeld begrepen. Sommige plussen blijven
evengoed onzichtbaar. Werknemers van 62 jaar en ouder krijgen straks een bonus
als ze doorwerken. Voor een 64-jarige bedraagt die 10 procent van de
arbeidsinkomsten, met een maximum van 4.592 euro per jaar. Ook de bonus blijft
buiten beschouwing. Werkende 61-plussers gaan er dus veel meer op vooruit dan de
plaatjes suggereren.

Medewerkers van het Centraal Planbureau plegen de beperkingen van het veertig
jaar geleden geïntroduceerde standaardplaatje voor Jan Modaal en kornuiten te
benadrukken. Zij hebben het rekenmodel MIMOSI ontwikkeld om een veel completer
beeld van de koopkrachtontwikkeling te kunnen geven. Dit model is gevuld met
gegevens over ongeveer 80.000 werkelijk bestaande huishoudens uit allerhande
overheidsadministraties. De computer kent van de leden van elk van deze
huishoudens de leeftijd, het werkelijke aantal kinderen, de echte woonsituatie,
het gebruik van fiscale aftrekposten en van kinderopvang, en nog veel meer.
Nabootsing van de gevolgen van het kabinetsbeleid met MIMOSI levert 80.000
individuele koopkrachtveranderingen op. Wanneer die worden afgezet tegen het
inkomen ontstaan puntenwolken van plussen en minnen. Dit geeft een veel
genuanceerder beeld hoe maatregelen uit Den Haag de huishoudportemonnee raken.
Voor de meeste huishoudens schommelt de koopkrachtverandering van 2008 op 2009
tussen plus en min 2 procent.

Maar er zijn bij de meeste inkomensniveaus uitschieters naar boven en naar
beneden, die oplopen tot 8 à 10 procent. Heel wat uitkeringsontvangers gaan er
komend jaar fors op vooruit, heel wat werknemers lijden stevig
koopkrachtverlies.

Ook de met MIMOSI becijferde veranderingen in het besteedbaar inkomen zijn nog
steeds 'statisch'. Het model houdt geen rekening met de inkomensverbetering na
een promotie of het vinden van een nieuwe baan. Maar het grote voordeel van
puntenwolken boven standaardplaatjes is dat puntenwolken in één oogopslag
duidelijk maken hoe verschillend het kabinetsbeleid voor de koopkracht van
huishoudens uitpakt. Hoewel het CPB al jaren puntenwolken presenteert, bijten
politici zich nog steeds vast in misleidende standaardplaatjes. Die moeten weg.
Door voortaan alleen puntenwolken te publiceren dwingt het planbureau politici
tot realistischer en genuanceerde beschouwingen over de koopkrachtgevolgen van
het overheidsbeleid.

LOAD-DATE: September 19, 2008

LANGUAGE: DUTCH; NEDERLANDS

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              58 of 147 DOCUMENTS



                                NRC Handelsblad

                               September 20, 2008

Banken hebben crisis over zichzelf afgeroepen;
Kredietcrisis Terwijl kuddegeest in financiële wereld ontwrichtend werkt, speelt
de overheid de rol van stabilisator

BYLINE: Door onze redacteur; Menno Tamminga

SECTION: ECONOMIE; Blz. 15

LENGTH: 1345 woorden

DATELINE: Amsterdam, 20 sept.

SAMENVATTING:

Nieuwsanalyse

Banken golden altijd als de buffer van de economie. Die functie bood aanzien en
rechten. Maar nu zorgen ze voor financiële instabiliteit.

VOLLEDIGE TEKST:

Het is donderdag als de waarnemend voorzitter van de effectenbeurs van New York
over de handelsvloer loopt. Hij komt uit een crisisberaad met de grootste
geldschieters van Amerika. In het achterkamertje zaten mannen namens financiers
als City Bank , Morgan en Chase. Zij hebben een beleggingspool gevormd in een
poging met koopopdrachten de koersval te stuiten. Gejuich stijgt op van de
handelsvloer. Hier komt de financiële reddingsbrigade.

Nee, dat was niet afgelopen week toen tien banken 70 miljard dollar toezegden
als buffer voor het dreigende bankroet van zakenman Lehman Brothers.

De mannen in het achterkamertje overlegden op donderdag 24 oktober 1929, de
eerste dag van de financiële paniek. Hun pool faalde, net als de private pool
die deze week mammoetverzekeraar American International Group (AIG) had kunnen
redden.

De nationalisatie van drie van de grootste Amerikaanse financiële instellingen
binnen twee weken onderstreept de gouden regel: geld is te belangrijk om aan de
geldbeheerders zelf over te laten. Vandaar de plotselinge ingrepen in de
beurshandel (verbod op verkoop van aandelen die je niet iet bezit), het plan
voor een gigantisch herstelfonds om besmette hypotheekleningen te kopen en de
reddingsacties. De Amerikaanse overheid is daarmee de dominante aandeelhouder
geworden van AIG en de twee grootste woningfinanciers Fannie Mae en Freddie Mac.

Het geldsysteem is niet zo safe en sound als de autoriteiten het grote publiek
in tijden van crisis steevast voorhouden. Het publiek weet dat ook wel. Iedereen
kent de ervaring van thuis komen, het aangeschafte product uitpakken,
uitproberen en niet helemaal tevreden zijn. Bij financiële producten kom je daar
meestal wat later achter, zie de affaires rond Legio Lease en de woekerpolissen.

Maar de autoriteiten spreken wel een kern van waarheid. Het financiële stelsel
is weerbaarder en stabieler dan je op het eerste gezicht bij de krantenkoppen
zou denken. Tegenover de ontwrichtende krachten van de kuddegeest in de
financiële wereld, waarin iedereen dezelfde domme dingen doet, staan ingebouwde
stabilisatoren die nu hun werk doen.

De ingreep van de Amerikaanse overheid is er daarvan een. De bedragen die de
Amerikanen op tafel leggen zijn angstaanjagend groot. Met de eigenlijke
reddingsacties is ruim 300 miljard dollar gemoeid. Maar ten opzichte van de
omvang van de activiteiten van de gestutte financiële instellingen van vele
duizenden miljarden dollar, is het een overzichtelijk bedrag. Zoals de econoom
Paul Krugman op CNN zei: "Lehman redden is slecht, Lehman niet redden is
misschien nog wel slechter."

Ten opzichte van de spaar- en beleggingsgelden van de Amerikaanse bevolking en
de totale financiële handel zijn de bedragen voor de reddingsacties zelfs
kleingeld. De overheid kan bij AIG een deel van de lening van 85 miljard dollar
terugverdienen uit de verkoop van dochters en activiteiten.

Niet het ingrijpen van de overheid is uniek, maar het feit dat de financiële
wereld dit over zichzelf heeft afgeroepen. De overheid speelt zijn vertrouwde
rol als buffer en als stabilisator, een rol die banken en deels ook verzekeraars
vroeger zelf speelden.

Hun rol als stabilisators wordt nu overgenomen door nieuwkomers. Maar die moeten
wennen aan hun rol. En zij zitten verder weg dan ooit, in China en het
Midden-Oosten. Of zij zijn een Russische tycoon en een Libisch staatsfonds, twee
kapitaalverschaffers van de verzwakte bank en verzekeraar Fortis. De
staatsfondsen die rijk zijn geworden door de dure grondstoffen beslissen straks
of de verzwakte banken het waard zijn om nieuw kapitaal te krijgen. Nodig is 350
miljard euro, schat de Italiaanse centralebankgouverneur Mario Draghi.

De andere categorie bufferaars zijn u en ik. De collectieve en individuele
financiële vermogens van de huishoudens in de westerse wereld zijn formidabel,
ondanks de koersverliezen.

Het collectieve kapitaal zit vooral bij pensioenfondsen. Zij werpen zich op als
nieuwe wakers over het beleid van bedrijven en banken. Als de beleggers van
Fortis vorig jaar naar pensioenfondsen als ABP hadden geluisterd, had Fortis
niet meegedaan met de allesvernietigende overname van ABN Amro.

De individuele bezitter van vermogen en spaargeld is zijn eigen waakhond. De
financiële crisis speelt hem in de kaart, zeker in Nederland. De concurrentie om
spaargeld is intens. De banken hebben niet genoeg gespaard, zij hebben u nu
nodig.

Dat de rollen zijn omgedraaid, en dat de gewone man nu de financiële wereld te
hulp moet schieten, maakt deze crisis zo anders dan wat politici en
toezichthouders tot nu toe gezien hebben.

Dit de eerste authentieke financiële crisis sinds de val van de Berlijnse Muur,
die de overwinning van de markteconomieën inluidde. Dit is de eerste crisis in
de nieuwe era, die Thomas Friedman kenschetste met The world is flat. Nieuwe
tijden, een ouderwetse financiële kladderadatsch, maar wel in een modern jasje.
Deze krach overrompelt met één klap de hele wereld. Alle koersen dalen. De
crisis slaat overal toe, vloert zakenbanken, vernedert reguliere banken en
kleineert de grootste Amerikaanse verzekeraar AIG. Oftewel: beleggers, spaarders
en polishouders schrikken zich een hoedje.

Eerder financieel tumult, zoals het leeglopen van de internetzeepbel na 2001,
kostte beleggers kolossale bedragen. Maar over zijn spaargeld hoefde toen
niemand zich zorgen te maken. De banken bleken hun risico's vlijmscherp in de
gaten te hebben gehad.

Politici en centralebankpresidenten zagen zich bevestigd in hun credo's. De
banken, verzekeraars en vermogensbeheerders die sinds de val van de Muur hadden
geprofiteerd van een ongekende liberaliseringsgolf hadden hun financiële kracht
en stuurmanskunst bewezen. Politici hadden handels- en investeringsbarrières
opgeheven. Politici en toezichthouders hadden de laatste beperkingen op
onderlinge fusies in de financiële wereld, die soms nog uit de nasleep van de
crash van 1929 stamden, ongedaan gemaakt.

Samen prezen zij de liberaliseringen die welvaartsverhogend werkten. Meer
concurrentie. Betere spreiding van risico's. Meer dynamiek doordat banken
bijvoorbeeld woninghypotheken en bedrijfsleningen die vroeger maar op hun balans
hingen nu als handelswaar verkochten. Elke bank, elke belegger, elke verzekeraar
kon zijn eigen risicoprofiel kiezen.

Door de spreiding van risico's over zoveel partijen was de financiële wereld
bovendien een stuk veiliger. Anders gezegd: met hetzelfde kapitaal als buffer
tegen onverwachte verliezen konden banken en verzekeraar meer risico's aan, meer
woninghypotheken verstrekken, meer kredieten uitgeven. En wie profiteerde daar
uiteindelijk van? Ja, de financiers, de handelaren, de vermogensbeheerders. Hun
aandeelhouders, de collectieve pensioenbeheerders. Maar ook: de economie, u en
ik, Jan Modaal en Joe Sixpack .

De spreiding van risico's blijkt echter niet werken. De stroppen zitten bij de
usual suspects : gretige Amerikaanse zakenbanken die sneller wilden groeien,
Europese banken die nieuwe winstbronnen wilden aanboren en regionale Duitse
banken vol zelfoverschatting. De financiers hebben hun voorheen gerespecteerde
instellingen ondermijnd of verkwanseld. Het 'superkapitalisme' heeft zichzelf in
de voet geschoten.

Vóór de grote liberalisering gaven banken en verzekeraars kredieten en kapitaal
voor investeringen van bedrijven, overheden en consumenten. In tijden van
malaise en faillissementen moesten de financiers hun leningen veiligstellen. Zo
fungeerden banken en verzekeraars als de stootkussens van de economie, de
buffers die de finale verliezen moesten nemen. Die functie was nuttig, gaf enig
aanzien en gaf rechten.

Nu bieden de financiers geen buffers voor economische stabiliteit, maar zijn zij
aanjagers geworden van financiële instabiliteit. De politici en financiële
toezichthouders die de liberalisering leidden mogen nu uitzoeken hoe de 'echte'
economie beschermd wordt tegen de excessen van superkapitalisten.

LOAD-DATE: September 19, 2008

LANGUAGE: DUTCH; NEDERLANDS

NOTES: Meer over de kredietcrisis op nrc.nl/kredietcrisis; Crisis is ouderwetse
kladderadatsch in een modern jasje

GRAPHIC: 2009eco1workerssss, Werknemers van Lehman Brothers, afgelopen maandag
voor hun kantoor in Londen, de dag dat ze te horen kregen dat hun werkgever
uitstel van betaling had aangevraagd., Foto Reuters

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              59 of 147 DOCUMENTS



                                NRC Handelsblad

                               September 17, 2008

Stap voor stap komt de crisis dichterbij;
Kredietcrisis In vijf stappen: hoe de financiële crisis begon, zich ontwikkelt
en steeds dichterbij komt

BYLINE: Door onze redacteur; Egbert Kalse

SECTION: ECONOMIE/LOOPBAAN; Blz. 16

LENGTH: 1684 woorden

SAMENVATTING:

Begin vorig jaar had de hypotheekcrisis in de Verenigde Staten nog geen gevolgen
voor Nederland. Nu wel. Maar dat hoeft nog geen ramp te zijn.

VOLLEDIGE TEKST:

Geld lenen voor een auto wordt duurder. De hypotheekrente stijgt. Onze
pensioenpremies gaan volgend jaar misschien omhoog. De gevolgen van de
internationale financiële crisis worden ook in Nederland steeds meer merkbaar.
En dat terwijl het allemaal zo ver weg leek, met die te makkelijk verstrekte
hypotheekjes in de Verenigde Staten. Hoe kon dit gebeuren en wat zijn de
gevolgen? Een overzicht:

Eind 2006, begin 2007: aflossingsproblemen in de VS

Amerikaanse huizenbezitters komen in de problemen met de aflossing van hun
hypotheken. Het gaat om mensen met weinig inkomen en weinig eigen kapitaal, die
relatief dure hypotheken hebben afgesloten. Hypotheekaanbieders hebben
hypotheken verstrekt met een addertje onder het gras: de eerste jaren betaalt
men een lage rente, waardoor de maandelijkse lasten goed te dragen zijn. Daarna
wordt de rente verhoogd en moeten er ineens honderden dollars meer per maand
worden betaald. Het aantal gemiste aflossingen loopt hierdoor op, de eerste
mensen worden uit hun huizen gezet, hun woningen worden gedwongen verkocht.

Gevolgen voor Nederland:

Geen. Dankzij de lage rente die de banken hier vragen voor leningen, groeit de
Nederlandse economie als kool. Bedrijven investeren veel en de werkgelegenheid
groeit gestaag. De enige indicatie die (met terugwerkende kracht) duidt op
mogelijk naderend onheil is dat de winstcijfers van bedrijven gigantisch zijn.
Dat duidt meestal op scheefgroei of een naderend einde van de hoogconjunctuur,
de periode waarin het goed gaat met de economie.

Voorjaar 2007: de hypotheekcrisis begint echt

Amerikaanse banken beginnen de gevolgen te merken van het toenemend aantal
gemiste aflossingen. De verstrekte hypotheken, waarin de banken handelen, worden
minder waard. Huizen die gedwongen worden verkocht, leveren minder op dan de
waarde waarvoor banken ze als onderpand op de balans hebben staan. De eerste
kleine hypotheekbanken komen in de problemen.

Gevolgen voor Nederland:

Geld lenen wordt duurder. Eerst voor banken onderling, later ook voor bedrijven
en consumenten. De zogenoemde spread (het verschil tussen de door de centrale
bank vastgestelde rente en de daadwerkelijk betaalde rente die banken elkaar
onderling berekenen) loopt op - een teken van toenemend wantrouwen tussen banken
onderling. Dit blijft in eerste instantie zonder grote consequenties. Veel
beleggers en analisten denken dat er sprake is van een gezonde correctie op de
jaren van extreem lage rentes en maken zich nog weinig zorgen. Slechts enkele
analisten leggen het verband met de Amerikaanse huizencrisis. Maar ook zij zien
dat niet echt als problematisch: alsof Nederland en Europa last zouden krijgen
van de problemen van een paar hypotheekverstrekkertjes in de VS.

Zomer 2007 tot zomer 2008: het wordt een kredietcrisis

De banken die de hypotheken hebben verstrekt, hebben die leningen
samengebundeld, opgeknipt en weer doorgeleend aan andere banken en financiële
instellingen. Daardoor weet niemand meer precies wie de schade zal dragen van
een niet-afgeloste hypotheek. Gevolg is dat banken elkaar onderling gaan
wantrouwen. Het risico stijgt dat een lening die een bank afsluit niet meer
wordt afgelost. Steeds vaker blijkt dat degene aan wie de lening is verstrekt
zwaar in de problemen is gekomen.

Omdat de markt voor interbancaire leningen opdroogt, wordt het steeds moeilijker
de waarde vast te stellen van de pakketten aan hypotheekobligaties, de
opgeknipte en weer doorgeleende hypotheken. Op basis van berekeningen beginnen
banken de waarde van die pakketten op de balans te verminderen. De eerste
miljardenafschrijvingen stapelen zich op, evenals de verliezen.

Zakenbank Bear Stearns komt in maart 2008 in de problemen omdat beleggers de
bank niet meer vertrouwen. Om een faillissement te voorkomen helpt de
Amerikaanse centrale bank JPMorgan Chase met de overname van Bear Stearns.

Gevolgen voor Nederland:

Afgelopen zomer breekt ineens paniek uit. Een paar beleggingsvehikels van banken
(van de balans gehaalde pakketten met beleggingen) staan door de crisis op het
punt van omvallen. Ze kunnen de hoge rente die ze de beleggers hebben beloofd
niet langer uitbetalen. De Europese Centrale Bank in Frankfurt grijpt met
honderden miljarden euro's in om de boel te sussen. Het effect is
tegenovergesteld: de angst slaat toe.

De kredietcrisis raakt de Europese en dus ook de Nederlandse economie.
Allereerst daalt het consumenten- en het producentenvertrouwen. Dat betekent dat
zowel consumenten als producenten minder gaan uitgeven.

Ten tweede zijn banken strenger geworden bij het verstrekken van kredieten. Niet
alleen onderlinge leningen, maar ook leningen aan gewone burgers worden later
gegeven en tegen strengere voorwaarden. Geld lenen wordt duurder en dat zet een
rem op de groei van de economie.

Ten derde: Het klinkt misschien goed, maar ook de steeds hogere koers van de
euro ten opzichte van de dollar is slecht nieuws voor de Nederlandse economie.
De duurdere euro is ongunstig voor bedrijven die spullen uit eurolanden willen
exporteren: die spullen worden te duur voor mensen die met dollars willen
betalen.

Ten vierde is de koers van de AEX-index fors omlaaggegaan. Daardoor hebben
mensen met aandelen minder vermogen en minder vertrouwen.

En misschien wel het ergste: Nederlanders beginnen bang te worden. Door alle
negatieve berichten over de Amerikaanse huizenmarkt kunnen Nederlandse
huizenbezitters ook denken dat de huizenprijzen hier gaan kelderen. Dat wordt
het 'besmettingsgevaar' genoemd.

Zomer 2008: Fannie en Freddie in de problemen

De aanhoudende problemen op de Amerikaanse huizenmarkt raken nu ook rechtstreeks
de twee grootste hypotheekbedrijven in de Verenigde Staten, Fannie Mae en
Freddie Mac. Samen garanderen zij bijna de helft van alle in de VS afgesloten
hypotheken, met een waarde van 5.300 miljard dollar. De Amerikaanse overheid
vreest dat met het omvallen van Fannie en Freddie de crisis oncontroleerbaar
wordt, en besluit een reddingsplan op te zetten. Beide hypotheekgiganten worden
onder overheidstoezicht geplaatst, de top van de bedrijven wordt vervangen en de
staat stelt zich voor 200 miljard dollar garant.

Gevolgen voor Nederland:

Weinig - en dat stelt gerust. Dat Fannie en Freddie worden gered, verbaast
eigenlijk niemand. De twee hypotheekgiganten voeren namelijk een publieke taak
uit, waarvan de winsten in private handen verdwenen. Die weeffout kan nu worden
hersteld en dat is een vertrouwenwekkend signaal. Zo bezien doet de redding van
Fannie en Freddie het vertrouwen goed. Daarbij heeft zo ongeveer de hele wereld
belegd in obligaties van Fannie en Freddie, China voorop met 350 miljard dollar.
Maar ook Nederland zit voor 23 miljard dollar aan de twee giganten
vastgeklonken. Pensioenfonds ABP, De Nederlandsche Bank en bijvoorbeeld de
beleggingsfondsen van Robeco zijn blij met het ingrijpen van de Amerikaanse
overheid. Immers: die garandeert nu rechtstreeks de waarde van de beleggingen,
waardoor die waarde niet naar beneden hoeft te worden bijgesteld (de zogenoemde
afschrijvingen). Indirect profiteert ook de Nederlandse staat daarvan: de
afdrachten van De Nederlandsche Bank aan de staat hoeven niet omlaag.

Zakenbanken vallen als blaadjes van de bomen

Zakenbanken Merrill Lynch en Lehman Brothers komen in de problemen. Merrill
'redt' de situatie door zich te laten overnemen door een rijke bank die zoveel
geld heeft dat deze garant kan staan voor Merrill: Bank of America. Voor Lehman
Brothers zijn geen kopers te vinden. De bank vraagt uitstel van betaling aan.

Afgelopen maandag breekt wereldwijd paniek uit op de beurzen. De grootste
verzekeraar ter wereld, American International Group (AIG), dreigt om te vallen
en vraagt om 40 miljard dollar noodhulp van de autoriteiten. Die steken een dag
later circa 75 miljard dollar in AIG.

De problemen van AIG leiden op de financiële markten tot een schokreactie.
Verzekeringsmaatschappijen, die tot nu toe redelijk goed door de crisis heen
leken te komen, blijken toch grotere problemen te hebben dan verwacht. Aandelen
in verzekeraars kelderen met vele procenten per dag. De crisis dreigt nu ook
over te slaan naar pensioenfondsen, die hun beleggingen in de verzekeraars in
rap tempo zien verdampen. Daardoor kan de dekkingsgraad van de fondsen in gevaar
komen. En als dat gebeurt is er nog maar één oplossing: de pensioenpremies
omhoog.

Gevolgen voor Nederland:

Groot, maar voorlopig vooral bij de banken. Het uitwaaieren van de crisis naar
andere delen van de financiële sector zal onvermijdelijk tot een
herstructurering van het bankwezen leiden. De overheid, met name die in de
Verenigde Staten, zal grenzen moeten trekken. Deze bank redden we wel (Bear
Stearns in maart), deze bank niet (Lehman Brothers dit weekeinde). De hervorming
van de financiële wereld zal ook zijn weerslag hebben op Nederlandse banken. De
Londense econoom Willem Buiter schreef onlangs al dat hij verwacht dat we
teruggaan naar traditioneel bankieren. Geen ingewikkelde producten meer waarvan
niemand de risico's kan inschatten, maar gewoon spaargeld beheren en leningen
aan bedrijven verstrekken die daarom vragen.

Een lichtpuntje is er ook. De piek in de prijzen van energie en voedsel, die de
afgelopen maanden recordhoogtes bereikte, lijkt achter de rug. Dat is vervelend
voor de gisteren gepresenteerde rijksbegroting (immers: ook de gasprijzen dalen,
waardoor de inkomstenmeevallers waarmee Bos nu goede sier maakt verdampen), maar
het is goed voor de economie als geheel.

Benzine, gas, licht, en ook voedsel zullen goedkoper worden. Dat dempt de
inflatie, en stimuleert de groei (mensen houden meer geld over voor andere
zaken). En ook de koers van de euro is over zijn hoogtepunt heen. Dat is gunstig
voor het Europese bedrijfsleven, dat weer makkelijker kan exporteren.

Dit gecombineerde effect van de dalende prijzen van energie en voedsel en de
sterker wordende dollar, wordt algemeen als veel groter ingeschat dan de
effecten van de kredietcrisis - hoe ernstig die op zichzelf ook is.

LOAD-DATE: September 17, 2008

LANGUAGE: DUTCH; NEDERLANDS

NOTES: Lees meer over de kredietcrisis op nrc.nl/kredietcrisis

GRAPHIC: 1709ECO2bankownedhoud, Wanneer de kredietcrisis echt overslaat naar
Europa en de huizenmarkt instort, zullen onverkoopbare huizen ten prooi vallen
aan vandalen, zoals hier in Moreno Valley (VS) is gebeurd., Foto AFP

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              60 of 147 DOCUMENTS



                                NRC Handelsblad

                               September 17, 2008

Nieuwe oppositieleider kiest voor vertrouwde SP-koers;
Begroting 2009 SP'er Kant mag spits afbijten bij Algemene Politieke
Beschouwingen en zoekt confrontatie met PvdA

BYLINE: Door onze redacteuren; en; Pieter van Os; Herman Staal

SECTION: BINNENLAND; Blz. 3

LENGTH: 727 woorden

DATELINE: Den Haag, 17 sept.

SAMENVATTING:

Vanochtend begonnen de Algemene Politieke Beschouwingen, het jaarlijkse debat
over de Rijksbegroting. Het CDA zette de woorden van John F. Kennedy in.

VOLLEDIGE TEKST:

Agnes Kant begon wat schuchter, met een licht overslaande stem. Maar vervolgens
had ze aan een paar inleidende zinnen genoeg om de aanval te openen. Natuurlijk
op de PvdA. "Duidelijk is wel dat het CDA aan het stuur zit. Er is geen nieuwe
koers. Eigenlijk is het heel knap wat de minister-president voor elkaar heeft
gekregen. Gewoon de VVD inruilen voor de PvdA, en op dezelfde weg doorgaan", zei
de opvolgster van Jan Marijnissen.

Er werd in Den Haag met enige spanning naar uitgekeken; het optreden van de
nieuwe oppositieleider tijdens de Algemene Politieke Beschouwingen. Na de
presentatie op Prinsjesdag, gisteren, begon vanmorgen het jaarlijkse debat over
de Rijksbegroting. Naar verwachting duurt het debat tot donderdagavond.

Agnes Kant mocht als leider van de grootste oppositiepartij beginnen. De PvdA
heeft zich door "het CDA in het pak heeft laten naaien", zei ze.
Verkiezingsbeloftes zijn niet waargemaakt. "Oh ja, er zou een onderzoek komen
naar hoe we de oorlog in Irak zijn ingerommeld. En een referendum over het nieuw
Europees verdrag. Ze kwamen niet." Eén belofte was dan wel waargemaakt, de
belasting die AOW'ers met een aanvullend pensioen na 2011 moeten gaan betalen.
"De PvdA heeft het CDA het draaien geleerd. Ik denk alleen dat de ouderen in dit
land u er niet dankbaar voor zijn."

PvdA-fractieleider Mariëtte Hamer, ook een debutant bij de Algemen
Beschouwingen, koos vanmorgen twee momenten uit voor een confrontatie met Kant.
De SP zou met een alternatief plan voor zorgpremies rijken bewegen geen premies
meer te betalen. Kant bleef gemakkelijk overeind. "Iedereen betaalt in dit land
toch verplichte premie?" Hamer bleef bij haar punt. "U verkoopt sprookjes."

En Hamer probeerde net als D66-leider Pechtold de SP aan te pakken op het gebrek
aan visie op internationale ontwikkelingen. Volgens Hamer wil de SP dat Roemenen
en Bulgaren niet in Nederland komen werken, maar de partij wil ook geen Europees
steungeld aan deze landen geven. Ook dat pareerde Kant. "Wij zijn tegen
uitbuiting in Europa." Met open grenzen haal je die volgens haar binnen. Dat de
SP Bulgarije en Roemenië geen geld wil geven klopt, maar dat is om ze te dwingen
de corruptie te bestrijden. "U veegt alles op één hoop", zei Kant.

Nieuwe accenten zette de nieuwe SP-leider niet. "Ik moet u teleurstellen, onder
Agnes Kant geen koerswijziging van de SP", zei ze tegen PVV-leider Geert
Wilders. De oneliners waren net als bij Marijnissen goed in orde: "Dit zijn geen
koopkrachtplaatjes, maar praatjes." En: "De bulkarbeider is in opmars." Maar in
haar eerste bijdrage maakte ze het de regering nog niet echt moeilijk.

Om het regeringsbeleid te verdedigen citeerde CDA-fractievoorzitter Pieter van
Geel president Kennedy. "Verandering is de wet van het leven. Degenen die alleen
naar het verleden kijken, zijn er zeker van de toekomst te missen." Dat het
kabinet te weinig ambitie heeft, betwistte Van Geel. "Kampioen word je niet op
de divan." Het kabinet doet echt wel iets, met de arbeidsmarkt bijvoorbeeld. Van
Geel sprak zelfs van een stille revolutie, zoals bij de reïntegratie van
uitkeringsgerechtigden en de leerwerkplicht voor jongeren.

VVD'er Mark Rutte probeerde het CDA vooral aan te vallen op een gebrekkige
financiële onderbouwing van de kabinetsplannen. "U kunt niet in een speech
buiten de Kamer zeggen dat uw belangrijkste doelstelling de gezonde financiën
zijn en dan deze gatenkaas verdedigen. U blaast de omvang van de Staat op tot
ongekende hoogten." Van Geel antwoordde dat Rutte precies een jaar geleden veel
stampij had gemaakt over de 'hardwerkende Nederlander', die te weinig zou
profiteren van de economische groei. "Nu heeft de regering wel voor hem gezorgd,
en praat u over een gatenkaas." De begroting is solide, aldus Van Geel. "De
staatsschuld is lager dan ooit."

SP-leider Agnes Kant kwam bij Van Geel ook weer uit de banken. Ze vroeg zich af
waarom het CDA bij zo'n solide begroting akkoord gaat met koopkrachtverlies van
minima en chronisch zieken. Bij een nieuwe poging van Kant greep de
Kamervoorzitter in. Kant was fel, feller dan in haar eigen bijdrage. "Als ik tot
twee keer toe geen antwoord krijg, zal ik het tot twee, drie, vier keer aan toe
herhalen."

LOAD-DATE: September 17, 2008

LANGUAGE: DUTCH; NEDERLANDS

NOTES: Achtergronden en documenten op nrc.nl/prinsjesdag; Wie gaat er op
vooruit, wie er op achteruit?; Koopkrachtgevolgen van het kabinetsbeleid in 2009
volgens het Nationaal Instituut voor Budgetvoorlichting (Nibud).; Alleenstaande
in de bijstand: -0,3 procent.; Echtpaar met 2 kinderen (alleenverdiener,
bruto-inkomen 31.000 euro): +0,6 procent.; Tweeverdieners zonder kinderen
(bruto-inkomen 30.000 euro plus 20.000): +0,6 procent.; Tweeverdieners met 2
kinderen (bruto-inkomen 45.000 euro plus 20.000 euro, geen kinderopvangkosten):
+2,2 procent.; Tweeverdieners met 2 kinderen (bruto-inkomen 45.000 euro plus
20.000 euro, wekelijks 2 × 2 dagen kinderopvang): +1 pct.; Echtpaar 65+(AOW
+5.000 euro pensioen, partner alleen AOW, weinig niet-vergoede ziektekosten):
+0,6 procent.; Echtpaar 65+ (bruto-inkomen AOW plus 5.000 euro pensioen, partner
alleen AOW, 700 euro niet-vergoede ziektekosten per jaar): -0,4 pct.; De
beperking van de fiscale ziektekostenaftrek (BU-regeling) waarvan nu 3,6 miljoen
huishoudens gebruikmaken en straks nog maar 1 miljoen huishoudens, pakt voor
mensen met hoge zorgkosten en een niet-hoog inkomen volgens het Nibud slecht
uit. Bij onderstaande doorrekening is nadrukkelijk rekening gehouden met
specifieke zorgkosten van burgers:; Alleenstaande met WAO of bijstand: -3
procent.; Echtpaar met inkomen rond minimumloon: -2,5 tot -4 pct.; Alleenstaande
65-plussers met pensioen tussen 5.000 en 15.000 euro (die zorg krijgen via de
WMO): -2 procent.; Echtpaar 65+ met aanvullend pensioen tussen 10.000 en 30.000
euro: -0,5 tot -3 pct.; Gehandicapten in instellingen (jong gehandicapten in een
instelling met een zogeheten Wajong-uitkering en met een WAO-uitkering): -0,2
procent en -2 procent.

GRAPHIC: 1709bin1na1, Premier Balkenende tussen vicepremiers Rouvoet en Bos
tijdens de spreektijd van SP-fractievoorzitter Agnes Kant, Foto's Roel Rozenburg

1709bin1na3, PvdA-fractievoorzitter Mariëtte Hamer
1709bin1na2, Kabinet in Vak K. Achterste rij vlnr: staatssecretarissen Dijksma
(OCW), De Vries (Defensie), Albayrak (Justitie), De Jager (Financiën),
Bussemaker (VWS), Timmermans (BuZa), Huizinga (VenW), Aboutaleb (Sociale Zaken),
Van Bijsterveldt (OCW), Heemskerk (EZ), Bijleveld (BZK). Middelste rij:
ministers Verhagen (BuZa), Vogelaar (WWI), Hirsch Ballin (Justitie), Eurlings
(VenW), Plasterk (OCW), Verburg (LNV), Van Middelkoop (Defensie), Koenders
(BuZa).Voorste rij: Van der Hoeven (OCW), Donner (Sociale Zaken), Bos
(Financiën), Balkenende (Algemene Zaken), Rouvoet (Jeugd en Gezin), Ter Horst
(BZK), Klink (VWS). Cramer (VROM) is in het buitenland.
1709bin1na4, Fractievoorzitters Geert Wilders (PVV) en Mark Rutte (VVD)

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              61 of 147 DOCUMENTS



                                NRC Handelsblad

                               September 16, 2008

De ruggengraat van Nederland lost het zelf wel op;
Middenklasse De burgerij heeft het best goed, en bereidt zich voor op een wat
mindere toekomst in een onverdraagzamer land

BYLINE: Door onze redacteuren; en; Jannetje Koelewijn; Jaus Müller

SECTION: BINNENLAND; Blz. 2

LENGTH: 1663 woorden

DATELINE: Rotterdam, 16 sept.

SAMENVATTING:

Worden 'hardwerkende Nederlanders' de dupe van het overheidsbeleid? Mensen uit
de middenklasse maken zich zorgen, maar bedreigd voelen ze zich niet.

VOLLEDIGE TEKST:

Politici in de VS, Frankrijk en Duitsland zeggen al jaren dat mensen uit de
middenklasse zwaar getroffen worden door de concurrentie uit China, door
immigratie, door onzekerheid over hun baan en hun pensioen. In Duitsland bleek
dit voorjaar dat veel van hen voor het eerst in jaren waren teruggevallen naar
lagere inkomensgroepen.

In Nederland is dat niet zo, maar wij waren benieuwd of mensen uit de
middenklasse zich hier op een vergelijkbare manier bedreigd voelen. Vorig jaar
zeiden de oppositiepartijen bij de algemene beschouwingen dat 'hardwerkende
Nederlanders' de dupe waren van beleid dat de rijken rijker maakt en de armen
beschermt.

We gingen naar Utrecht Centraal om middenklassemensen te vinden aan wie we het
konden vragen. Het station in Utrecht verwerkt dagelijks 50 procent van de
forenzen in de Randstad.

Haagse woorden als 'koopkracht' en 'lastenverlichting' zijn in de gesprekken
niet gevallen. Er was maar één zo'n woord dat wél altijd viel:
'pensioenleeftijd'. De geïnterviewden vinden dat ze daar zelf over moeten kunnen
beslissen.

Hieronder laten we de andere overeenkomsten zien.

Werk

Geen van de geïnterviewden klaagt over inkomen, hypotheekrente of
aandelenkoersen. De meesten vinden dat ze het goed hebben, al doen ze vaak ander
werk dan waarvoor ze zijn opgeleid. De bioloog is senior consultant voor de
procesindustrie, de antropoloog is communicatiemedewerker, de
levensmiddelentechnoloog is ict'er. Ze vinden dat vanzelfsprekend.

Ict'er Erik van der Kolk (41): "Na mijn opleiding heb ik met behoud van
uitkering een cursus in de automatisering gedaan, wat nog lastig genoeg was,
want ik moest het zelf betalen en ik kreeg met moeite vrijstelling van
sollicitatieplicht. Maar daarna had ik wel een baan."

Consultant Dirk de Knecht (49): "Toen ik van de universiteit kwam, was er geen
werk. Ik ben vakantiesteward bij de KLM geworden. Mijn vrouw zei: hebben ze daar
geen interne opleidingen? Zo ben ik in de communicatievaardigheden
terechtgekomen. Later ben ik die opleiding zelf gaan geven."

Zes van de negen weten hoe het is om onzeker over hun baan te zijn. Daar klagen
ze ook niet over. Erik van der Kolk: "Het bedrijf waar ik nu werk is overgenomen
en het is onduidelijk wat de gevolgen zullen zijn. Maar ik maak me geen zorgen,
ik zie het wel."

Dirk de Knecht: "Uiteindelijk kwam ik bij een bureau dat de industrie adviseerde
over duurzame energie, in een tijd dat dat nog niet in de mode was. Op mijn
vijfenveertigste zat ik weer zonder werk. Je denkt: hoe lang gaat dat duren?
Maar ik kon snel terecht bij het kenniscentrum waar ik nu werk. Ik ben niet meer
onzeker over mijn toekomst. Ik heb zoveel competenties opgebouwd, ik kan nu op
heel veel plekken terecht."

Oude dag

Geen van de geïnterviewden vertrouwt erop dat de collectieve
ouderdomsvoorzieningen net zo goed zullen blijven als ze nu zijn. Ze gaan ervan
uit dat ze zelf moeten zorgen voor voldoende inkomen als ze oud zijn. Sommigen
sparen er ook voor, op een eigen rekening.

Loes Oostenrijk (58), psycholoog, docent aan een hbo: "Er wordt stilaan van
uitgegaan dat ik zal doorwerken tot mijn vijfenzestigste, maar het is nu soms al
nauwelijks op te brengen. Het tempo, het voortdurend veranderen van taken -
slopend. Sinds de dood van mijn ouders leg ik geld opzij om eerder te kunnen
ophouden."

Ict'er Erik van der Kolk: "Ik zit op mijn werk in de deelnemersraad van het
pensioenfonds, dus mij hoor je niet zeggen: we zien wel. Ik ben zelf ook aan het
sparen voor later, als de tijden veranderd zijn. Ik houd er rekening mee dat de
voorzieningen zoals ze nu zijn, afgeschaft zullen zijn als wij oud zijn."

De mensen die geen goede gezondheid hebben, gaan er ook van uit dat ze zelf hulp
zullen moeten regelen als ze niet meer voor zichzelf kunnen zorgen. Ze praten
erover alsof dat vanzelfsprekend is. Consultant Dirk de Knecht: "Ik bouw
reserves in om hulp te kunnen bekostigen voor het geval ik ziek word. Ik heb een
vriendin met MS, ze wordt prima verzorgd. Maar ik vraag me af of dat over
twintig jaar nog zo zal gaan."

André Loeffen (45), medewerker Belastingdienst: "Mijn ouders wonen hier in een
aanbouw bij het huis. Dat hebben we bewust zo gedaan. Ze zijn altijd in de buurt
voor de kinderen. Als ze ziek worden, kunnen ze zo lang mogelijk thuis blijven
wonen. Ik hoop dat mijn kinderen dat later ook zo voor mijn vrouw en mij doen."

Hun kinderen

De geïnterviewden met jonge kinderen - vijf van de negen - zullen ze er alles
aan doen om hun kinderen de beste opleiding te kunnen bieden. Ze houden er
rekening mee dat ze daar zelf voor zullen moeten betalen.

Houcine Chbab (44), ingenieur bij Deltares: "Mijn dochter is zeven maanden, mijn
zoon is vier, maar ik wil zeker weten dat ik hun een goede toekomst kan
bezorgen. Ik werk op zondag in de supermarkt van mijn broer om meer te kunnen
sparen. Ik heb technische wiskunde gestudeerd, nu zou ik economie of
bestuurskunde kiezen. Ik heb gemerkt dat je daar in Nederland veel verder mee
komt. Dus dat zal ik mijn kinderen ook aanraden."

Erik van Uden (52), hoofd communicatie Vereniging Spierziekten Nederland: "Ik
laat mijn dochters zoveel als mogelijk in aanraking komen met wetenschap. Ze
mogen kiezen wat ze willen, maar ik zeg wel: kies een profiel met wiskunde en
natuurkunde, die andere richting is voor wat dommere kinderen. Dat zeg ik als
grapje om ze over te halen."

Toch denken alle negen dat hun kinderen (of kleinkinderen) in minder grote
welvaart zullen leven dan zij. Daar maken ze zich zorgen over, maar
tegelijkertijd niet. Ze zeggen ook dat het niet maar kan doorgaan, zoals wij nu
in het Westen leven. De economie kan niet blíjven groeien.

Docent Loes Oostenrijk: "Mijn kinderen gaan ervan uit dat ze, als ze klaar zijn
met hun studie, genoeg geld hebben voor alles wat ze willen. Ze vinden het
vanzelfsprekend om een magnetron en een pc te hebben. Ik ben geen econoom, maar
ik denk: zo vanzelfsprekend is het niet."

Consultant Dirk de Knecht: "Ik denk dat de welvaart de komende jaren drastisch
zal afnemen, dus ook voor mijn kinderen. Maar wat is welvaart? Elke dag vlees
eten? Drie keer per jaar met vakantie? Kamperen is ook leuk. Maar minder groei
is het probleem niet, de verdeling is een probleem. Dat de mensen die het nu al
niet goed hebben, het nog minder krijgen. Dat zal spanningen opleveren en daar
maak ik me zorgen over."

Milieu

De geïnterviewden maken zich ook grote zorgen over klimaat en milieu. Maar
daarvan weten ze niet goed wat ze er zelf aan kunnen doen. Willemieke Molenaar
(38), leider van kunst- en innovatieprojecten: "We eten biologisch, altijd. Maar
ik heb wel een auto, zo principieel ben ik nu ook weer niet. Wat voor zin heeft
het als ik stop met autorijden als een multinational in één seconde meer
uitstoot dan ik in mijn hele leven? Ik ga ook geen CO2-bomen planten als ik in
het vliegtuig stap, terwijl ze daar in Brazilië de boel omhakken."

Alice Taatgen (25), student kunstgeschiedenis: "Er is voor onze kinderen zoveel
te verliezen. Ik word er naar van, als ik er aan denk hoe veel we verbruiken.
Maar zelf ben ik ook niet zo zuinig. Ik heb geen spaarlampen. Ik fiets meestal,
maar ik heb wel net mijn rijbewijs gehaald. Ik koop biologisch vlees, maar geen
biologische groenten."

Erik van Uden: "Olie kunnen we niet zomaar afschaffen, we kunnen het wel op een
andere schaal verbruiken. Het is een feit dat we met elkaar te veel foute gassen
de lucht in blazen. Je kunt je er zorgen over maken, maar dat heeft weinig zin.
Het zijn dingen die gebeuren en waar ik geen grip op heb."

Zo denken ze ook over de gevolgen van toenemende concurrentie vanuit China en
India voor Europa: daar kunnen ze zelf weinig aan doen. Ze vinden het wel
vanzelfsprekend dat mensen in andere werelddelen het nu ook eens beter krijgen.
Het werd tijd.

Tolerantie

Ze vinden dat Nederland intoleranter wordt, maar alleen André Loeffen van de
Belastingdienst heeft het dan over moslims: díé kunnen weinig verdragen. Anderen
hebben het over mensen die nooit Marokkanen tegenkomen, maar er wel een mening
over hebben. Willemieke Molenaar: "Een paar straten verderop moest een
opvangtehuis voor verslaafden komen. Je wilt niet weten hoeveel brieven van het
actiecomité ik in de bus kreeg. De buren zeiden: stel je voor dat al die
verslaafden hier door de straat lopen? Ik vind het een verrijking."

Alice Taatgen: "Een tijd geleden kwam in het nieuws dat de auto's in Slotervaart
in de fik vlogen. Ik woonde er toen naast, maar ik heb niets gezien. Het wordt
opgeklopt, door politici en media."

Houcine Chbab: "Ik maak me zorgen om de steeds grotere tegenstellingen. Het is
niet alleen het Westen tegen de islamitische wereld. Het is ook: België,
Ierland. Iedereen en alles wordt tegen elkaar opgezet."

Erik van Uden: "Als we doorgaan op de weg waarop we nu zitten, met telkens chaos
rond verkiezingen, kom je op het punt waarop de hele democratie ter discussie
staat. Zo was het ook in de Weimarrepubliek. De democratie disfunctioneerde en
het volk riep: we willen een sterke leider die ons verlost! Geen zonnig
vooruitzicht."

Rudolf Engelberts (85), gepensioneerd classicus: "Een voorouder van mij, de
predikant Engelberts, schreef in de achttiende eeuw hoe belachelijk het was dat
Groningers niets te maken wilden hebben met Zeeuwen. Nu schelden we op Brussel
en zijn we bang voor te veel invloed van de Engelsen en de Fransen. Daar zullen
we op den duur toch van af moeten."

Wat laat dit alles zien?

Dat deze negen mensen opmerkelijk eensgezind zijn, al stemmen ze bijna allemaal
op een andere partij: VVD, CDA, D66, PvdA, GroenLinks, SP, Wilders en misschien
straks op Trots op Nederland. Bedreigd in hun alledaagse bestaan voelen ze zich
niet, maar ze denken wel dat hun welvaart zal verminderen, of in elk geval die
van hun kinderen. Oplossingen uit Den Haag of Brussel verwachten ze niet, dus
doen ze waar ze aan gewend zijn: ze verzinnen ze zelf.

LOAD-DATE: September 16, 2008

LANGUAGE: DUTCH; NEDERLANDS

NOTES: Lees een uitgebreide versie op nrc.nl/binnenland; Negen geluiden uit de
middenklasse; Op een donderdagochtend tussen acht en negen uur vroeg NRC
Handelsblad aan negentien mensen op het Centraal Station in Utrecht om met ons
te praten over de Nederlandse samenleving en hun mogelijke zorgen daarover. We
zochten mensen uit de middenklasse, met baan en gezin of plannen daartoe en een
inkomen tussen de 30.000 en 60.000 euro bruto of uitzicht daarop. De ruggengraat
van elke democratie.; Negen van hen bezochten we. We hielden geen enquête, het
waren gewone gesprekken, over werk, de toekomst van de kinderen, de oude dag.
Vandaag, op Prinsjesdag, presenteren we wat we in negen huiskamers - Utrecht,
Amersfoort, Nieuwegein, Amsterdam, Amstelveen, Rotterdam en Wijchen - te horen
kregen.; Met de Nederlander gaat het goed, met de Nederlandse samenleving
minder, maar hoe staat het met de middenklasse?; "Het midden verdwijnt", schreef
PvdA'er Thijs Wöltgens in april van dit jaar, kort voor zijn onverwachte dood,
in NRC Handelsblad . Hij verwees naar onderzoek van het Deutsches Institut für
Wirtschaftsforschung, waaruit blijkt dat de Duitse middenklasse tussen 2000 en
2007 kromp van 62 naar 54 procent. In Nederland kon dat ook zo gaan, zei
Wöltgens. Het verklaarde voor hem de onvrede in de samenleving, waardoor mensen
gevoelig worden voor extreem links en rechts.; Het Sociaal en Cultureel
Planbureau ziet die onvrede sinds 2000: Nederlanders vinden dat het niet goed
gaat met hun land. Maar het Planbureau ziet ook dat bijna alle Nederlanders
zichzelf gelukkig noemen. CDA, PvdA en ChristenUnie schreven in hun
coalitieakkoord: "Met mij gaat het goed, maar met de samenleving minder."; Het
Strategieberaad Rijksbreed, waarin de belangrijkste adviseurs van het kabinet
zitten, besprak deze zomer de onvrede van de middenklasse. In het boekje dat ter
gelegenheid ervan verscheen, De kwetsbare middenklasse, staat dat de ontevreden
middenklasse de "jeukende ruggengraat" is van onze "dramademocratie". Het vraagt
van politici een "dragend en inspirerend verhaal", dat mensen "houvast" geeft en
perspectief op een betere toekomst. Slotzin van de inleiding: "Ga er maar aan
staan..."; In hetzelfde boekje berekent Paul de Beer, hoogleraar
arbeidsverhoudingen aan de Universiteit van Amsterdam, dat het risico van
middenklassers om terug te vallen naar lagere inkomensklasse de afgelopen tien
jaar in Nederland niet is veranderd.; Het wetenschappelijk instituut van het CDA
publiceerde vorige week het boek Benauwd in het midden. Daarin staat dat de
middenklasse zich bedreigd voelt omdat mensen er nog aan moeten wennen dat ze
het niet altijd maar beter kunnen blíjven krijgen. En altijd zélf moeten
bedenken wat goed en kwaad is, zonder steun van dominee of pastoor, kan ook
onzeker maken. Volgens het CDA is er in de samenleving een grote behoefte aan
"nieuwe verbindingen".; En dit is de titel waaronder volgende week een serie
discussies begint in De Rode Hoed in Amsterdam: Het midden houdt geen stand.

GRAPHIC: 1609bin2midhoucine, Houcine Chbab, ingenieur (44), Rotterdam
1609bin2midmolen, Willemieke Molenaar, projectleider (38), Amersfoort
1609bin2mid, Dirk de Knecht, consultant (49), Wijchen
1609bin2midengelb, Rudolf Engelberts, gepensioneerd classicus (85), met
echtgenote, Utrecht
1609bin2miduden, Erik van Uden, hoofd communicatie (52), Utrecht
1609bin2midtaatgen, Alice Taatgen, student (25), Amsterdam
1609bin2midkolk, Erik van der Kolk, ict'er (41), Utrecht
1609bin2midoostenr, Loes Oostenrijk, psycholoog, docent (58), Amstelveen
1609bin2midloef, André Loeffen, belastingambtenaar (45), met gezin, Utrecht,
Foto's Merlin Daleman
160908BIN_middenklasse

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              62 of 147 DOCUMENTS



                                NRC Handelsblad

                               September 15, 2008

SECTION: MEDIA; Blz. 19

LENGTH: 838 woorden


actualiteiten

EénVandaag. Reportage over Geert Wilders en de PVV. De partij staat op verlies
in de peilingen. Rita Verdonk laat haar ver achter zich. De islam blijft
hoofdonderwerp voor Wilders, maar hij wil ook meer van zich laten horen op het
gebied van zorg en belastingverlaging. Ned.1, 18.20-18.45u.

Netwerk: De begroting van het volk. Hoe zou de begroting van Nederland er
uitzien als de 'gewone' burger/belastingbetaler die mocht opstellen? Een
onderzoeksbureau vroeg een representatieve groep hoeveel geld die in 2009 aan
elk ministerie zou willen toebedelen. De uitslag van het onderzoek wordt aan de
vooravond van Prinsjesdag bekendgemaakt en becommentarieerd. Ned.2,
20.25-20.55u.

Nova. Gast is onder meer Lodewijk Asscher, wethouder in Amsterdam, over het
jeugdzorgbeleid. Ned.2, 22.15-22.55u.

praatprogramma

De wereld draait door. Anita Leeser was 19 jaar kinderrechter in Amsterdam.
Binnenkort verschijnt een boek over haar leven: Een moeilijke jeugd. Fluitist
Thijs van Leer viert zijn 40-jarig jubileum. Ned.3, 19.30-20.20u.

De laatste show. Praatprogramma waarin Frieda van Wijck door de actualiteit
zapt. Komiek en televisiemaker Lieven Scheire legt het verschil uit tussen een
meteoor en een meteoriet. France Brel vertelt over de nieuwe dvd met opnamen van
haar vader Jacques Brel (1929-1978) : J'aime les Belges. Weekgast is de Vlaamse
zangeres en presentatrice Hanssen. Eén, 22.00-22.50u.

Pauw & Witteman. Musicalster Willem Nijholt komt vertellen over zijn rol in de
jury van het AVRO-programma Op zoek naar Joseph en over de Willem Nijholt
Academie. Auteur Peter Middendorp schreef het boek Lange Poten, een bundeling
van zijn columns die eerder verschenen in dagblad De Pers. Hij beschrijft de
relatie tussen journalisten en politici op Het Binnenhof. En
D66-fractievoorzitter Alexander Pechtold blikt vooruit op Prinsjesdag. Ned.1,
23.00-0.00u.

documentaire

Tegenlicht: Sponsors voor Uncle Sam. In de Golfstaten zijn de staatskassen door
de hoge olieprijzen overvol. Onderzoeksbureau McKinsey schat het geïnvesteerde
overheidskapitaal van deze staten samen op ruim 1,4 triljoen dollar. Achter deze
overrompelende cijfers gaat een veelzeggende ontwikkeling schuil: de westerse
economieën staan aan de rand van een recessie en het rijke Oosten moet voor
redding zorgen. Rijk geworden door de stijgende olieprijzen (Midden-Oosten) of
groeiende export (Verre Oosten) zoeken de landen in deze gebieden betere
investeringsmogelijkheden dan de almaar dalende dollar. Tegen de achtergrond van
dit fenomeen onderzocht Tegenlicht de recente problemen bij Citibank. Door de
gevolgen van de kredietcrisis moest deze bank eind 2007 op zoek naar vers
kapitaal en zag zich gedwongen aan te kloppen bij rijke geldschieters uit het
Midden-Oosten. Het staatsinvesteringsfonds van Abu Dhabi kwam Citibank te hulp
met 7,5 miljard dollar. Ook de steenrijke Prins Walid Bin Talal uit
Saoedi-Arabië investeerde in de bank. De vraag is: hoe erg of 'gevaarlijk' is
het als een westerse bank overeind wordt gehouden door dit soort geldschieters?
Gaat ook hier het principe 'wie betaalt, bepaalt' op? Ned.2 20.55-21.45u.

Die Wehrmacht: Eine Bilanz. Vijfdelige serie over het leger van Hitler, de
oorlogsmachine die van 1939 tot 1945 door Europa denderde. De eerste aflevering
gaat over de Blitzkrieg. Sinds 1933 had Hitler de bepalingen van het Verdrag van
Versailles ontdoken en systematisch aan de opbouw van een leger gewerkt. Toen
Duitsland op 1 september 1939 Polen binnenviel, schrok heel Europa van de
onverwachte slagkracht van de Wehrmacht. De succesvolle opmars daarna en vooral
de razendsnelle overwinning op Frankrijk zorgden voor een euforie bij het Duitse
volk en bezorgde de Wehrmacht het aura van onoverwinnelijkheid. Canvas,
22.05-23.00u.

informatief

Westerman's nieuwe wereld: Power players. Oud-Amerikacorrespondent Westerman
maakt tijdens zijn herontdekkingsreis in Nederland kennis met politiek Den Haag
aan de vooravond van Prinsjesdag. Ned.3, 21.30-22.05u.

Dokument: De roze wolk. Tweedelige documentaire over twee homostellen (twee
mannen en twee vrouwen) uit Den Haag die met z'n vieren een kind willen. Ned.2,
22.50-23.54u.

Sport

Paralympische Spelen. Samenvattingen en hoogtepunten van de wedstrijden tijdens
de Paralympische Spelen. Gepresenteerd vanaf wisselende locaties in Peking. Ned.
2, 19.25-19.55u.

Paralympics. Verslag uit Peking met o.m. zwemfinales, rolstoelrugby, tafeltennis
en rolstoeltennisfinales. BBC 2, 20.00-21.00u.

Holland Sport. Live sportshow. Wilfried de Jong beleeft het afgelopen
sportweekend opnieuw met tennister Michaela Krajicek en sportpsycholoog Rico
Schuijers, mentaal begeleider van o.a. de gouden hockey- en waterpolodames. En
hij gaat met basketballer Francisco Elson terug naar het basketbalveldje op het
Henegouwenplantsoen in Rotterdam, waar Elson als kind zijn eerste driepunters
maakte. In de studio komt Nederlandse poloprof Nick Grooss met zijn paard
Gazella langs. Ned. 3, 20.30-21.30u.

RTL Voetbal: Jupiler League. Samenvattingen van eerstedivisiewedstrijden. RTL 7,
22.50-0.05u.

LOAD-DATE: September 15, 2008

LANGUAGE: DUTCH; NEDERLANDS

GRAPHIC: 1509KUNnureyev, Rudolf Noerejev was een van de grootste dansers van de
vorige eeuw en een exotische en extravagante persoonlijkheid. Vanavond in NPS
Klassiek een documentaire over de Russische jaren van Noerejev, vóór hij in 1961
asiel aanvroeg in Oostenrijk. Ned.2, 23.40-1.20u.

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              63 of 147 DOCUMENTS



                                NRC Handelsblad

                               September 13, 2008

Die meid heeft alles;
Gouverneur Sarah Palin verovert Amerika

BYLINE: Tom-Jan Meeus

SECTION: ZATERDAGS BIJVOEGSEL; Blz. 6-7

LENGTH: 2939 woorden

SAMENVATTING:

Drie weken geleden was zij niemand, nu trekt ze dezelfde massa's als Obama
eerder dit jaar op de been bracht. Wie is Sarah Palin? En hoe kon zij zo snel
uitgroeien tot een fenomeen?

VOLLEDIGE TEKST:

Wie de kilometerslange rijen zag, de jonge vrouwen met baby's, de zelfgemaakte
borden (Will you marry me?), de honderden studenten - die waande zich bij een
toespraak van Barack Obama in Iowa, driekwart jaar geleden.

Maar dit was afgelopen woensdagmorgen, 10 uur, in Fairfax, Virginia, en op het
programma stonden John McCain en Sarah Palin. Natuurlijk waren er ook mensen
speciaal voor McCain gekomen. Maar je hoefde niet lang rond te kijken in deze
mensenzee - 23.000 man, volgens de politie - om te begrijpen dat het merendeel
hier was voor de vrouw die naast hem het podium zou betreden.

Sarah Palin (44) herhaalde in grote lijnen de toespraak waarmee ze vorige week,
op de Republikeinse conventie, conservatief Amerika in vuur en vlam zette. "Man,
wat een opluchting is die meid", zei Rosemarie Buckley, 87, die achter het
podium uit intense tevredenheid met haar wandelstok stond te zwaaien. Het veld
vóór de bühne was zo vol dat beveiligers haar hadden weggehaald. Nergens voor
nodig natuurlijk, zei ze. "Maar die jongens bedoelden het goed, hoor."

En het hinderde haar ook niet. De gepensioneerde binnenhuisarchitect was al blij
dat ze hier kon zijn. Haar hele leven is ze al een overtuigde conservatief, maar
na Reagan, haar held, was de beweging gaan zwalken. De oude Bush sprak alsof hij
een haarstukje in zijn mond had, zegt ze. De jonge Bush leek in het begin wel
aardig, maar bleek een principeloze windvaan. En John McCain, fluistert ze, is
in zijn hart een halve Democraat.

Nee, dan Sarah. Werkende moeder, overtuigde conservatief. "Sarah is een geschenk
voor ons. Ze heeft alles. Ze heeft lef, ze heeft stijl, ze heeft de principes."

Het illustreerde hoe Sarah Palin in korte tijd ongekend populair kon worden. Zij
bevrijdt Amerika's grootste massabeweging van haar kater; ze motiveert miljoenen
dolende conservatieven, die sinds de val van George W. Bush gedeprimeerd thuis
zaten, om de straat weer op te gaan. Palinmania is niet zozeer de vervanging van
Obamamania, het is er het spiegelbeeld van.

'Hot chicks vote Republican', stond op een bord dat een studente meedroeg, en
het was opmerkelijk hoeveel vrouwen zich eraan ergerden. Je hebt campagnefiguren
die overal een slaatje uit willen slaan, verzuchtte Larissa Gordeuk (39),
pianolerares en moeder van vijf kinderen. Op haar schouders zat haar 2-jarige
dochtertje. Haar man hield verderop hun baby van één maand en drie dagen in de
armen.

Sarah Palin, legde ze uit, is precies het omgekeerde van een hot chick - een
gewone vrouw, een gewone moeder met een carrière. Niet zo'n "feministische
extremist" als Hilary die ("nu ik! nu ik!") het presidentschap opeist en
iedereen tegen zich in het harnas jaagt. Sarah Palin is dat gelukkig allemaal
niet: zij is de Amerikaanse Droom van de gewone vrouw. "Dat maakt haar zo cool."

Er zijn twee dagen in het leven van Palin - 17 en 18 april dit jaar - die haar
de afgelopen weken de status van een soort supervrouw gaven. Honderden
journalisten deden research naar die twee dagen, tientallen artikelen zijn
erover verschenen. In veel stukken klinkt ongeloof door over de lezing die Palin
van de dagen heeft gegeven - maar feit is dat niemand nog in staat is geweest
haar verhaal te ontkrachten.

Dit zijn de feiten. Op de ochtend van 17 april jaar werd Palin om vier uur
wakker in haar hotelkamer. Ze merkte dat er een beetje vruchtwater was
vrijgekomen. Ze voelde de eerste weeën opkomen. Nogal vroeg - ze was een maand
later pas uitgeteld.

Palin was in Houston, Texas, waar ze een energieconferentie van Republikeinse
gouverneurs zou bezoeken. Ze zocht contact met haar dokter in Wasilla, Alaska,
die aan de telefoon diagnosticeerde dat de bevalling nog niet aanstaande kon
zijn. Ga gerust naar die bijeenkomst, zei ze.

Haar eerste klusje daar was een persconferentie, met vijf andere gouverneurs.
Een verslaggever vroeg: willen alle gouverneurs die niet bereid zijn de running
mate van John McCain te worden, hun hand opsteken? Als enige in het gezelschap
keek Palin bewegingsloos voor zich uit. Licht spottend, zoals wel vaker.

Het hoogtepunt van de dag kwam voor haar tijdens de lunch. Als gouverneur van
een olierijke staat is Palin deskundig op het terrein van energiebeleid, en daar
ging haar speech over. De oliemaatschappijen zijn dol op haar: anders dan John
McCain is zij voorstander van olieboren in het Arctic National Wildlife Refuge
(ANWR), een befaamd natuurpark op de Noordpool, in het noordoosten van haar
staat.

Na de toespraak verdween Palin van de conferentie, waar bezoekers niet wisten
van de ophanden zijnde bevalling. Haar echtgenoot Todd, in Alaska bekend als de
First Dude, vergezelde haar in het vliegtuig naar Dallas, ze stapten over in
Seattle, en landden 's avonds half elf in Anchorage, de hoofdstad van Alaska. De
rit naar het ziekenhuis was een kilometer of zeventig.

De volgende ochtend, 18 april, half zeven lokale tijd, werd de baby geboren.
Trig Vaxson Van Palin woog bijna zes pond.

En drie dagen later, op de maandag dat zij haar werk weer hervatte, gaf Palin de
lokale Anchorage Daily News gelegenheid haar vijfde kind te fotograferen. Het
echtpaar was tijdens de zwangerschap aanvankelijk "verward" en droevig, vertelde
ze de krant, toen ze vernamen dat de baby het syndroom van Down had. Maar na
zijn geboorte konden ze God slechts dankbaar zijn. "Hij is absoluut perfect",
zei ze.

Het waren linkse bloggers die als eerste suggereerden dat Sarah Palin niet de
moeder van Trig was. Op Alaska was het een publiek geheim dat Palins 17-jarige
dochter Bristol zwanger was, en nagenoeg niemand wist dat Palin dat zelf ook
was. En de geruchten sijpelden door naar traditionele media.

Conservatieve buitenlanddeskundigen, de wereld van John McCain, concentreerden
zich intussen op een andere kwestie. Zij waren verbaasd - stómverbaasd - over
Palins voordracht, zeker nadat bleek dat Palin pas sinds vorig jaar Amerikaanse
reisdocumenten bezit. Als burgemeester van Wasilla (9.000 inwoners, 1996-2002)
en gouverneur van Alaska (700.000 inwoners, sinds 2006) had zij natuurlijk geen
internationale ervaring, klaagde de neoconservatieve commentator Charles
Krauthammer. Met Palin verloor McCain zijn belangrijkste argument tegen Obama:
dat de 47-jarige senator uit Chicago de ervaring mist om een wereldmacht te
leiden. "Bijna suïcidaal", zei Krauthammer over McCains keuze.

Maar wat hij niet wist was dat John McCain in een impuls had besloten zijn
voornaamste campagnethema te laten vallen. Ook hij zou, in navolging van Obama,
zijn hele campagne nu concentreren op change, verandering - met Sarah Palin als
zijn nieuwe wapen.

De geruchten over Palins familie kwamen daarom niet eens zo slecht uit. Op de
eerste dag van de Republikeinse conventie beaamde Palin in een persbericht dat
haar tienerdochter zwanger was om de geruchten uit de wereld te helpen. Korte
tijd later bevestigde ze in een nieuw bericht dat haar man Todd twintig jaar
eerder was aangehouden wegens dronken rijden. En diezelfde dag werd bekend dat
zij en Todd nauwe verwantschap hebben met een politiek partijtje dat Alaska wil
afscheiden van de VS; dat er een onderzoek naar Palin loopt wegens
machtsmisbruik om een ex-zwager bij de politie ontslagen te krijgen; en dat ze
een kerk bezoekt waar de problemen van de staat Israël worden geweten aan het
feit dat joden niet bereid zijn zich tot het christendom te bekeren.

Intussen werd ook duidelijk dat McCain erg laat voor Palin had gekozen. Pas
nadat hij overtuigd was dat zijn partij in woede zou ontsteken als hij zijn
voorkeur doorzette - de Democratische neocon Joe Lieberman - belde hij drie
weken geleden, op zondagavond, voor het eerst in zijn leven met Palin, nadat hij
haar begin dit jaar éénmaal had ontmoet. De woensdag daarop werden haar
antecedenten onderzocht, en de dag daarna bood hij haar de baan aan, bleek uit
diverse publicaties.

De staat van opwinding die zich toen meester maakte van het conventiecentrum in
Saint Paul, Minnesota, wordt hier frenzy genoemd - waanzin. Er was nu reden
overál aan te twijfelen. "Wat weten we nog méér niet over Sarah Palin?", zei
George Stephanopoulos die avond op ABC News.

Maar al het graafwerk dat media vervolgens ontplooiden zou Sarah Palin alleen
maar helpen.

In hun eigen kranten, bladen en websites - de Washington Times, National Review,
Townhall.com, WorldNetDaily.com - lazen Republikeinse afgevaardigden heel andere
dingen over Sarah Palin. Een vrouw die in Alaska had durven opstaan tegen de
gecorrumpeerde praktijken van haar eigen partij. Een vrouw die haar hele leven
al vecht tegen het recht op abortus, ook na verkrachting. Een vrouw die zich
keert tegen federale financiering van stamcelonderzoek, en die sympathiek stond
tegenover het plan creationisme (een theorie die de evolutieleer ontkent en de
schepping toeschrijft aan een God) te doceren op openbare scholen.

Maar vooral lazen zij in haar levensbeschrijving terug wat voor born again
christians de kern van het bestaan is: het draait er niet om hoe je ten val
komt, het gaat erom hoe je, met hulp van God, weer opstaat.

Dat Sarah Palin al zwanger was toen zij in 1988 met haar man - visser en
werkzaam in de oliewinning - in een achterafzaaltje in het huwelijk trad, was
minder van belang dan het feit dat ze daarna een gezin met vijf kinderen
stichtte. "Onze leiders hoeven niet perfect te zijn. Als ze maar met tegenslag
om kunnen gaan", zei Cindy Poynter uit Arkansas, die haar man, een
afgevaardigde, op de conventie vergezelde.

En Cindy Poynter vond het prachtig dat Bristol Palin op haar eerste fout
reageerde door een tweede - abortus - te vermijden. Net zoals Sarah Palin zelf
afzag van abortus toen ze tijdens de zwangerschap vernam dat haar jongste kindje
het syndroom van Down heeft. "Een ongelofelijk krachtig statement voor de
bescherming van het leven", juichte Poynter.

Dezelfde Poynter was een van de vele conventiegangers die zeker meende te weten
dat de 'linkse media' Sarah Palin, de nieuwe lieveling van het Amerikaanse
conservatisme, kapot wilden maken. Dus toen ze deze week een brandbrief ontving
van Dennis Whitfield, onderdirecteur van de Conservatieve Unie, om geld te geven
voor de McCain/Palin-campagne, was ze meteen bereid een cheque te schrijven.
"Wij kunnen het niet laten gebeuren dat [Palin] wordt neergehaald en vernederd
door de progressieve media die zich door niets meer tegen laten houden", aldus
Whitfield.

Vaste volgers van de campagne vragen zich intussen af wat er in John McCain is
gevaren. Talrijke politieke relaties van de senator in Washington zijn verbaasd
hoe hij de kandidatuur van Palin inbedt in een strategie die hij zijn hele leven
lang heeft verafschuwd; een strategie waarin alles moet wijken voor de
overwinning.

John McCains oorlogheroïek en zijn politiek zijn altijd in elkaar overgelopen.
Als krijgsgevangene weigerde hij in de jaren zestig het aanbod op vrijlating uit
de martelkamers van Hanoi omdat de Noord-Vietnamezen weigerden Amerikaanse
lotgenoten, die langer vastzaten, in vrijheid te stellen. Zijn detentie duurde
daardoor ruim vijf jaar, hij werd intensief gemarteld, en zijn gebroken armen en
benen werden pas behandeld toen hij vrijkwam.

McCains vader, admiraal van de marine, gaf kort tevoren opdracht het complex te
bombarderen waar zijn zoon gevangen zat. De vader vond dat militair
noodzakelijk.

Voor McCain is dit het voorval dat zijn politieke leven bepaalt: het algemeen
belang moet altijd zwaarder wegen dan het eigenbelang. Het verklaart de
onafhankelijke rol die hij ruim twintig jaar als senator uit Arizona inneemt.
Hij staat vele malen tegen zijn partij op - wat verklaart waarom zoveel
Republikeinen hem nooit in de armen zullen sluiten. Hij is een van de eerste
Amerikanen die na de oorlog bereid is de diplomatieke relatie met Vietnam te
herstellen. Hij steunt in de jaren negentig de strijd van Democraten tegen de
tabaksindustrie, een belangrijke Republikeinse donor. Hij leidt in 2005 het
onderzoek naar corrupte Republikeinse lobbyisten die nauw verweven zijn met het
Witte Huis van George W. Bush.

In zijn campagnes neemt hij een zelfde principiële positie in. In 2000 verliest
hij de strijd om de Republikeinse kandidatuur van Bush nadat hij door
medewerkers van diens politiek strateeg Karl Rove is besmeurd. In advertenties
suggereren zij dat zijn geadopteerde dochter uit Bangladesh een onecht kind is.
McCain krijgt het advies zijn opponent met dezelfde tactieken aan te vallen; hij
weigert.

In 2004 wordt het Vietnam-verleden van John Kerry, dat jaar tegenstander van
Bush, in diskrediet gebracht door een pressiegroep die relaties met Bush en Rove
heeft. McCain gispt de pressiegroep, de Swift Boat Veterans of Truth, en neemt
het op voor Kerry.

En voorjaar 2007, als Bush extra troepen naar Irak stuurt om de oorlog - hoe
impopulair die ook is - daar te continueren, steunt hij de president. Een half
jaar later is zijn presidentscampagne failliet, en moet hij opnieuw beginnen.
Zonder spijt. "Ik verlies liever een campagne dan een oorlog", zegt hij.

Die John McCain verraste afgelopen zomer al toen hij Steve Schmidt aan het hoofd
van zijn campagne plaatste, een leerling van Rove die het in 2000 nog tegen
McCain opnam. En toen Palin haar eerste problemen met de media ondervond,
benoemde hij de man die in 2000 de aanvallen op hem leidde tot topadviseur van
Palin. Zo trad een grote groep Bush- en Rove-getrouwen tot de staf van McCain
toe, en kenners van McCain suggereren dat dit de enige verklaring is voor de
onkarakteristieke keuze die McCain met Palin maakte.

Het bleek toen vorige week, op de conventie in Minnesota, per ongeluk een
microfoon open bleef staan in de pauze van een televisieprogramma. Aan tafel
zaten Peggy Noonan en Mike Murphy; Noonan was de media-adviseur van president
Reagan, en Murphy, een naaste vriend van McCain, was McCains topstrateeg in de
verloren campagne van 2000. Ze bespraken dat Palin bij lange niet de
kwalificaties heeft voor de baan; dat ze alleen was gekozen uit tactische
overwegingen. Murphy: "Weet je wat het ergste is? De grootsheid van John McCain
is dat hij geen cynicus is. En [deze keuze] is cynisch."

Maar de keuze is tot nu toe buitengewoon succesvol. Door de Palinmania wordt
Obama de laatste weken buiten beeld geduwd, ook omdat McCain en - vooral - Palin
zijn claim op change zo overtuigend overnemen dat de kiezer niet langer denkt
dat Obama hiermee het meeste succes zal hebben. Bovendien moest Obama toezien
dat McCain en Palin hem deze week voor het eerst sinds de start van de race
passeerden in de opiniepeilingen. Het vooruitzicht van president Palin is kortom
allang geen theorie meer: John McCain is 72, en onderging de afgelopen jaren
vier operaties wegens huidkanker.

Vooral angstaanjagend voor Obama is dat Palin, ondanks haar conservatisme, ook
grote aantrekkingskracht uitoefent op progressieve feministen. Palin vertelt
graag hoe ze tijdens het kolven haar BlackBerry bijhoudt. En Newsweek
fotografeerde haar ooit op een voetpad in Achorage - baby en Red Bull in de ene
hand, een pak beleidsnota's in de andere, en haar zevenjarige dochter met een
hoepeltje achter haar aan.

Maar Palin heeft ook een verwarrende invloed op het emancipatiedebat,
signaleerde deze week Ruth Marcus, een toonaangevende politieke redacteur van de
Washington Post die soms schrijft over de dilemma's van haar leven als werkende
moeder. De reacties op Sarah Palin doen haar aan een Picasso denken: alles zit
op de verkeerde plek. Huisvrouwen zijn enthousiast over Palins mogelijke
verhuizing naar het Witte Huis, werkende moeders vragen zich af hoe zij in
godsnaam in staat is het vicepresidentschap te combineren met de opvoeding van
vijf kinderen.

De hoofdredacteur van het trendgevoelige tijdschrift Slate bekende deze week dat
hij al dagen droomt van Palin. Hij merkte dat hij lang de enige niet is - hij
begon er deze week een rubriek mee. En Camilla Paglia noemde Palin in Salon de
belangrijkste vernieuwer van het feminisme sinds Madonna. Palin kan mannelijk en
vrouwelijk zijn, traditioneel en modern. "Ondanks haar conservatisme geloof ik
dat Palin een explosie van een nieuw soort krachtig feminisme vertegenwoordigt."

Uiteraard is onhelder of de Palinmania zal beklijven. De afgelopen dagen
verscheen weer een groot aantal artikelen die twijfel oproepen of Palin de
politieke vernieuwer is die zij zegt te zijn. Ze liet miljoenenschulden achter
als burgemeester, ze ontsloeg een reeks medewerkers om privéredenen, ze huurde
lobbyisten in die ze nu zegt te verachten. En ze haalde honderden miljoenen
subsidies binnen hoewel ze nu suggereert dat ze die altijd heeft afgewezen. In
haar eerste televisie-interview, afgelopen donderdag, maakte zij geen grote
fouten, maar had zichtbaar moeite met vragen over buitenlandse politiek.

En sinds 1960, toen Jack Kennedy Lyndon Johnson als running mate had, is het
niet meer gebeurd dat een vicepresidentskandidaat de verkiezingsuitslag
beïnvloedde. De afgelopen vijftig jaar maakten weifelende Amerikanen hun keuze
op grond van presidentsdebatten - en daar doet Palin niet aan mee.

Maar er zijn volop aanwijzingen dat Sarah Palin geen normale
vicepresidentskandidaat is. Zij is nu al populairder dan McCain, die zijn
spectaculaire stijging in de opiniepeilingen voor het grootste deel aan haar te
danken heeft.

In dat opzicht was het een veeg teken dat het volgepakte veld afgelopen woensdag
al leeg begon te lopen toen McCain net aan het woord was. De vertrekkers waren
hier alleen voor Palin. "Die oude man ken ik nou wel", zei de 87-jarige
Rosemarie Buckley.

LOAD-DATE: September 12, 2008

LANGUAGE: DUTCH; NEDERLANDS

NOTES: Sarah Palin bevrijdt Amerika's conservatieve massabeweging van haar
kater; 'Onze leiders hoeven niet perfect te zijn. Als ze maar met tegenslag om
kunnen gaan'

GRAPHIC: 1309Zpalinn, Op een verkiezingsbijeenkomst in Lebanon, Ohio, 9
september, Foto AFP
1309Zrubyy, Aanhangers organiseren in Fairbanks, Alaska, een welkom voor Sarah
Palin, 10 september, Foto AP

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              64 of 147 DOCUMENTS



                                NRC Handelsblad

                               September 12, 2008

Naomi Wolf geeft de lezer huiswerk op

BYLINE: Sandra Heerma van Voss

SECTION: BOEKEN; Blz. 6-7

LENGTH: 515 woorden


Wat zou het overzichtelijk zijn om Naomi Wolfs Het einde van Amerika. Brief aan
een jonge patriot te kunnen aanprijzen als interessante, verrijkende
leeservaring. Wolf is het soort intelligente criticaster van de nog even
zittende regering-Bush dat we hier graag aan het woord laten. Ze vestigde haar
naam met The Beauty Myth, een feministisch standaardwerk waarin ze, 17 jaar
voordat hier de discussie over de seksualisering van de maatschappij op gang
kwam, de gevaren van het westerse schoonheidsideaal in kaart bracht. Sindsdien
schreef ze gemengd ontvangen boeken over seksualiteit en het moderne bevallen,
vond ze Jezus, en werkte ze als politiek adviseur voor Bill Clinton en Al Gore.

Nu ligt er dan de Nederlandse vertaling van Het einde van Amerika, een pamflet
waarin Wolf uit de doeken doet hoe Bush en diens regering sinds 11 september
2001 aan de democratische fundamenten van de VS morrelen. Dat gebeurt omwille
van de 'nationale veiligheid', heet het, maar het resultaat, aldus de
tegenstanders, is ónveiligheid - niet alleen voor eventuele terreurverdachten,
maar voor iedere Amerikaanse burger.

Het einde van Amerika verscheen in 2007, en de feiten die er in staan waren ook
toen al niet nieuw. We weten van Guántanamo Bay; we weten van de tegenwerking
die journalisten ondervinden bij de berichtgeving over de troepen in Irak; we
weten van de arrestatie van Cindy Sheehan, de moeder van een gesneuvelde soldaat
die zich als 'peace mom' voor de Texaanse ranch van Bush posteerde.

De meerwaarde van Wolfs 'brief', die ze schrijft aan een jong koppel van
gemengde afkomst in wie zij de idealistische Amerikanen van de toekomst ziet,
schuilt in het feit dat zij, Naomi Wolf, boeken over vroeger gelezen heeft. En
dat is bijzonder. De meeste mensen weten niets van het verleden en hebben niet
meer dan 'een vaag begrip' van wat vrijheid is; Wolf heeft Hitler, Mussolini,
communistisch China en de DDR bestudeerd, en vond historische parallellen die
haar verontrusten.

Tien stappen zijn er volgens haar nodig om een democratie 'af te knijpen', en in
de VS worden al die stappen nu gezet. 'Houd gewone burgers in de gaten.' 'Beknot
de persvrijheid.' 'Ontwikkel een paramilitaire macht.' Hitler en Stalin en
Pinochet deden het, Bush en de zijnen doen het óók. De resultaten mogen in de VS
tot nu toe minder extreem zijn, waakzaamheid is en blijft geboden, aldus Wolf,
ook na de ophanden zijnde wisseling van de presidentiële macht.

Daar valt weinig tegenin te brengen, maar Wolfs toon is zo belerend en zouteloos
dat dit pamflet leest als huiswerk. De megalomane tussenzinnen maken de zaak er
niet beter op. Wolf heeft haar pamflet geschreven 'als Amerikaanse, sprekende
tot Amerikanen', schrijft ze aan het slot. Maar als de VS dit foute pad richting
fascistoïde samenleving blijven volgen, wie zal hen dan kunnen stoppen? 'De
bureaucraten van de Europese Unie?' vraagt Wolf retorisch. 'De gefragmenteerde
stemmen van de Verenigde Naties?'. Zonder de formidabele politieke en
economische macht van haar land tekort te willen doen: hier klinkt Wolf
inderdaad als een onvervalste patriot.

LOAD-DATE: September 12, 2008

LANGUAGE: DUTCH; NEDERLANDS

NOTES: Naomi Wolf: Het einde van Amerika. Brief aan een jonge patriot. Vertaald
door Mea Flothuis. De Arbeiderspers, 229 blz. (E) 18,95

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              65 of 147 DOCUMENTS



                                NRC Handelsblad

                               September 9, 2008

Dorp;
Dag Frits Abrahams

BYLINE: Frits Abrahams

SECTION: ACHTERPAGINA; Blz. 18

LENGTH: 512 woorden


Mooi is het hier, hè?'Ik keek verbaasd om naar de vrouw die me deze vraag
stelde. Ik had me net voorover gebogen naar een kleine vitrine langs de weg, die
gegevens bevatte over de natuur in de omgeving. De vrouw was royaal in de
vijftig, stevig en donker en met een laagje pancake op haar vriendelijke
gezicht.

"Het barst hier van de dieren", zei ze, terwijl ze naar de bosrand in de verte
wees. "Hazen, eekhoorns, hermelijnen."

We stonden aan de rand van een dorp dat onder de rook van Amsterdam lag.

"Ik ben hier opgegroeid", zei de vrouw. "Vanaf mijn zesde. Tot die tijd had ik
met mijn Nederlandse ouders in Kenia geleefd, waar mijn vader werkte. De
overgang naar Nederland was een schok voor me. Al die witte mensen, de kou, de
rare etensluchtjes. Op school kon ik me moeilijk aanpassen, ik werd gepest.
Misschien heb ik wel daardoor nooit écht van Nederland leren houden. Nog steeds
denk ik soms: ik moet weg, laat ik naar Portugal gaan, al is het maar voor drie
maanden per jaar."

We stonden nu kaarsrecht tegenover elkaar, zij met haar armen vol boodschappen
die ze niet op de grond zette, alsof ze me de indruk wilde geven dat ze het
gesprek snel zou beëindigen. Het tegendeel gebeurde. Ze wilde haar levensverhaal
in steno aan iemand kwijt, en ik was de gelukkige.

"In het dorp is benauwend veel sociale controle", zei ze, "maar dat heeft ook
voordelen. Mensen letten op elkaar in goede én slechte tijden. Ik ben hier later
in mijn jeugd best gelukkig geweest. Ik nam het initiatief in allerlei clubjes.
Toen ik ging studeren, ben ik weggegaan. Samen met mijn vader heb ik een pand in
de stad gekraakt! Er waren veel nette krakers, dat wordt nu wel eens vergeten.
We knapten erbarmelijk onderhouden huizen op en gaven die ook door aan gewone
burgers.

"Idealistisch ben ik altijd een beetje gebleven. Ik werkte bij grote
instellingen op het gebied van cultuur en milieu. Steeds meer begon ik me voor
de natuur te interesseren. Toch zat ik maar op dat kantoor. Ik heb de knoop
doorgehakt en ben boswachter geworden. Twaalf jaar lang. Daarna wilde ik
schaapherder in Drenthe worden, maar dat leek me toch te eenzaam, misschien
alleen vol te houden als je een relatie hebt."

Relatie. Het was de eerste keer dat een dergelijk woord viel.

"Een poos geleden ben ik weer in het dorp gaan wonen", zei ze. "Er was veel
veranderd. Er waren nogal wat asocialen gekomen, en de nette oudjes, de mensen
die ik van vroeger kende, leefden teruggetrokken. Maar er zijn ook positieve
ontwikkelingen. De nieuwe generatie allochtonen past zich beter aan en er komen
ook jonge gezinnen met tweeverdieners. Zelf werk ik niet meer, alleen
vrijwilligerswerk voor Amnesty. En ik schrijf, maar niet voor publicatie."

Ik vroeg of ze zich nogal kon vermaken in het dorp.

"Het is niet altijd makkelijk de dag door te komen", zei ze, "ik verveel me
vaak. Er gebeurt hier weinig, er is geen café, niets. Er is wel een buitenlandse
religieuze sekte die zijn gebouw openstelt. Daar ga ik heen voor hun lekkere
zoete koekjes."

We namen afscheid. Niet ontevreden keerde ik terug naar de grote, stinkende
stad.

LOAD-DATE: September 9, 2008

LANGUAGE: DUTCH; NEDERLANDS

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              66 of 147 DOCUMENTS



                                NRC Handelsblad

                               September 9, 2008

Burger mag steeds minder in strenge stad;
Critici hekelen beknotting individuele vrijheden in 'nationaal laboratorium'
Rotterdam

BYLINE: Door onze redacteur; Mark Hoogstad

SECTION: BINNENLAND; Blz. 2

LENGTH: 975 woorden

DATELINE: Rotterdam, 9 sept.

SAMENVATTING:

Bestaat er zoiets als 'typisch Nederlands'? Vijfde en laatste deel van een
zoektocht: de tolerantie. In de nationale proeftuin Rotterdam lijkt tolerantie
ingeruild voor repressie.

VOLLEDIGE TEKST:

Geen seksueel getinte optredens en attracties meer op KamaSutrA? Dan maar ergens
anders heen. Toen de gemeente Rotterdam vorig jaar de Algemene Plaatselijke
Verordening (APV) aanscherpte, week de erotische lifestylebeurs uit naar
Utrecht. Die stad is volgens de organisatie veel toleranter. De Rotterdamse
evenementenhal Ahoy' had een klant minder.

Rotterdam Durft! is de slogan waarmee het stadsbestuur (PvdA, CDA, VVD en
GroenLinks) graag koketteert. "Dat 'durven' betekent in de praktijk vooral
durven interveniëren, omdat de zwaar opgetuigde veiligheidsindustrie draaiende
moet worden gehouden", stelde SP-fractievoorzitter Theo Cornelissen dit voorjaar
vast. Maar iets durven toe te staan? In Rotterdam regeren de repressie en de
betutteling, meent Cornelissen. De SP trok deze zomer met een
handtekeningenactie ten strijde tegen "de vertrutting" van de stad.

Cornelissen spreekt smalend van 'Staphorst aan de Maas'. Hij is niet de enige.
Eerder hekelde de grootste oppositiepartij, Leefbaar Rotterdam, "de nieuwe
Victoriaanse zedenpolitie" van burgemeester Opstelten. Het was, aldus de partij,
van de zotte dat bezoekers van het erotisch getinte feest LittleSins ('kleine
zonden') in maart hun handen thuis moesten houden tijdens een besloten
bijeenkomst. Samen met de PvdA dwong Leefbaar een versoepeling af van de
gewraakte APV.

Dat laat onverlet dat Rotterdam een stad is die nog altijd grossiert in
vrijheidsbeperkende maatregelen: straat-, bedel-, winkel-, bioscoop-, flyer-,
gebieds-, horeca- en vervoersverbod. Plus het preventief fouilleren en, tot voor
kort, een avondklok in Katendrecht. "Tolerantie is geen Rotterdams
exportproduct", schampert hoogleraar bestuurskunde Paul Frissen van de
Nederlandse School voor Openbaar Bestuur in Den Haag.

Met zijn "verstatelijkte bemoeizucht" staat Rotterdam volgens Frissen model voor
de rest van Nederland. "De stad fungeert als een soort nationaal laboratorium,
waar het stadsbestuur door links en rechts wordt toegejuicht bij het
overschrijden van alle rechtswaarborgen die we in dit land in eeuwen hebben
opgebouwd."

Volgens Frissen lijdt politiek en bestuurlijk Nederland aan "het bizarre
waanidee dat fors optreden aan de preventieve kant slachtoffers zou kunnen
voorkomen". Incidentenpolitiek, concludeert Frissen. Bovendien: "Het kan toch
niet zo zijn dat interventieteams in een stad als Rotterdam jaarlijks maar
liefst 25.000 huisbezoeken afleggen? Waarbij vele regels met voeten worden
getreden, omdat er allerlei curieuze combinaties worden gemaakt tussen staats-
en rechtsinstituties enerzijds en particuliere organisaties anderzijds.
Woningcorporaties stappen vrolijk mee naar binnen."

Het middel is erger dan de kwaal die bestuurders en politici zeggen te
bestrijden, meent Frissen. Maar Rotterdam moet wel interveniëren, claimen
voorstanders van de 'harde lijn', gelet op de diepgewortelde sociaal-economische
problemen in vooral de achterstandswijken.

"Niets doen is geen optie", zegt Frissens collega-bestuurskundige Pieter Tops.
Hij schreef een boek over de aangescherpte richtlijnen in de stad,
Regimeverandering in Rotterdam (2007), na de politieke ommezwaai door toedoen
van Pim Fortuyns Leefbaar Rotterdam (2002). "De overheid heeft een ordenende en
disciplinerende taak. Die is schromelijk verwaarloosd de laatste decennia. Met
het stijgen van de welvaart en het opleidingsniveau zouden mensen daar zelf wel
voor kunnen zorgen. Dat is een grote misvatting gebleken." Tops erkent dat
sprake is van "toenemend modern paternalisme", maar de nood is soms dan ook
hoog, stelt hij. "De sociale kwaliteit van de samenleving vraagt daarom.
Ondersteuning en controle gaan hand in hand."

Maar een scherpe veroordeling van het "overheidsinterventionisme", zoals Frissen
dat signaleert, is niet aan Tops besteed. "Als Rotterdam destijds niet was
opgetreden tegen de groeiende onveiligheid, dan had de burger zelf het heft in
handen genomen. Dat wil niemand. En vervelend of niet, maar cameratoezicht in
een uitgaansgebied is de prijs die we met z'n allen moeten betalen voor een
steeds complexere samenleving."

Frissen verwerpt die gedachte. "Nederland heeft altijd de merkwaardige illusie
gekoesterd dat we by far de meest beschaafde natie ter wereld waren; we hadden
geen rechts-radicalen, tolerantie was ons handelsmerk en met trots droegen we de
zegeningen van ons beleid uit naar de rest van de wereld: euthanasie, ons
liberale drugsbeleid, noem maar op. Maar een paar forse draaien om de oren en
'we' zijn in tien jaar als een blad aan de boom omgeslagen. Niets mag meer. Met
name de elite is het spoor bijster."

Dat geldt ook voor de 'gewone' burger, vindt het Rotterdamse PvdA-raadslid
Ronald Motta. Hij spreekt van "een doorgeschoten individualisering". Het
vermeende recht van de een betekent automatisch een inperking van datzelfde
vermeende recht van de ander, stelt hij. "Ik hoor mensen op straat vrijwel
dagelijks roepen om harder ingrijpen van de overheid, maar hoe ingrijpend de
gevolgen daarvan zijn, ervaren ze pas zodra ze zelf aan de beurt zijn."

Toch is het uitgerekend zijn partij die in Rotterdam met enige regelmaat
openlijk oproept tot meer repressie. Vorige maand nog, in een persbericht onder
de kop 'Pak zwartrijders in metro keihard aan'. En wat te denken van Motta's
collega-raadslid Marco Heijmen? Hij eiste dit voorjaar maatregelen naar
aanleiding van "aanstootgevende etalage" van een seksshop, al bond hij later
weer in. Motta, zuchtend: "Als partij hebben ook wij zo nu en dan de neiging ons
mee te laten sleuren door onderbuikgevoelens, of door alledaagse ergernissen van
enkele bewoners. Daar moeten we voor waken. Anders wordt intolerantie de norm."

LOAD-DATE: September 9, 2008

LANGUAGE: DUTCH; NEDERLANDS

NOTES: Lees eerdere delen van deze serie op nrc.nl/binnenland.

GRAPHIC: 0909bin2etalage, Seksshop Sexorama aan de Nieuwe Binnenweg in Rotterdam
heeft onder druk van de lokale PvdA een deel van zijn etalage afgeplakt met
matte folie., Foto Bram Budel

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              67 of 147 DOCUMENTS



                                NRC Handelsblad

                               September 8, 2008

Geen grap zonder motief;
Column Luuk van Middelaar

BYLINE: Luuk van Middelaar

SECTION: OPINIE; Blz. 07

LENGTH: 960 woorden


Twee boerderijen in Estland hebben de krachten gebundeld en zichzelf uitgeroepen
tot onafhankelijke 'Sovjetrepubliek'. De stichters en ingezetenen hebben volgens
het Russische staatspersbureau RIA-Novosti (3 september) een Sovjetregering en
een minipolitiemacht gevormd en zouden bezig zijn de grenzen met Estland af te
bakenen. Het boerderijenrepubliekje zoekt erkenning van Rusland.

"Wij hebben er genoeg van in het burgerlijke Estland te leven, waar niemand in
het gewone volk is geïnteresseerd, waar werkloosheid en corruptie tieren en waar
de NAVO en de Amerikanen alles bepalen", aldus de leider van de Estse
opstandelingen, ene Andres Tamm. De prille staat hoopt de komende dagen een
vriendschapsverdrag met Moskou te tekenen. De begeleidende foto toont een hek en
een vlag.

Een hilarisch en onheilspellend bericht. Je vraag je af waarom het serieuze
Russische persbureau RIA-Novosti (een soort kruising van de RVD en het ANP)
zoiets publiceert, tussen toespraken van president Medvedev en berichten over de
Kaukasuscrisis. Misschien is het een practical joke van de redactie. Daarvoor
pleit dat de enige opgevoerde bron een website van Petersburgse
Sovjetcommunisten is, die zeggen als woordvoerders van de boerderijstaat op te
treden. Maar ook een grap maak je niet zonder motief. Misschien wil het
persbureau de zenuwen van westerse diplomaten en nieuwsconsumenten even
kietelen. Hen er met een knipoog aan herinneren dat er na Zuid-Ossetië en
Abchazië nog andere onderdrukte volkjes op hulp van de 'Russische bevrijders'
wachten. Waar houdt de grap op en begint het onheil?

Vergelijk dit met een andere situatie. Krakers in de Amsterdamse Pijp claimden
onlangs in een persbericht: "Vanaf vandaag 11 augustus wordt SWOMP 4 een
autonome vrijstaat. Dit braakliggend terrein aan de Rustenburgerstraat 438-440
werd een maand geleden, op vrijdag 11 juli 2008, door ons, Kraakgroep de Pijp en
Groenfront!-Amsterdam, gekraakt." De krakers publiceerden een
'Onafhankelijkheidsverklaring', waarin ze zich uitspreken "tegen de macht van de
overheid en van het grootkapitaal" en tegen "het bouwen van parkeergarages en de
veryupping van de Pijp". Ze wonen in caravans en gaan hun eigen groenten
verbouwen.

Ludieke actie van die krakers! Een vrijstaat! Goed getimed ook: middenin de
Duyvendakrel over de ontsporingen van de jaren tachtig teruggrijpen op de
zuivere bron van de Amsterdamse Kabouterbeweging, op de 'Oranje Vrijstaat' uit
1970. Deze door Roel van Duijn uitgeroepen tegenstaat claimde geen territorium,
maar beschikte wel over ambassadeurs, ministeries en het fijne volkslied 'De uil
zat in de olmen'.

Waar zit het onderscheid tussen de grap van de zelfverklaarde vrijstaat en het
omen van de zelfverklaarde Sovjetrepubliek? Niet in beider gedachtegoed; de
ideologische programma's van de Amsterdamse krakers en de beide Estse
boerderijen vertonen juist enige affiniteit. Het fundamentele onderscheid is dat
de Esten daadwerkelijk erkenning zoeken voor hun staat. Dan gaat het spel over
in politiek.

Dit absurde voorbeeld toont wat een raar iets politieke macht is. Macht rust op
aanvaarding van macht. Een grap wordt een staat wanneer én de eigen bevolking
gelooft dat het een staat is én de buitenwereld die erkent. Dat is alles.

Het overtuigen van de eigen bevolking vergt ook voor bestaande staten permanent
onderhoud. De dijken om de nationale identiteit moeten steeds weer worden
opgehoogd. Daarentegen is het overtuigen van de buitenwereld een kwestie van
'Ja' of 'Nee' op een bepaald moment.

Zoals het Estse boerenrepubliekje steun zoekt bij Moskou, zo zou vrijstaat SWOMP
4 uit de Pijp zich kunnen laten erkennen door een buitenlandse nucleaire macht.

De diplomatieke moeilijkheden beginnen wanneer sommige van de bestaande staten
een nieuwkomer erkennen en andere hem als kraker beschouwen. Aangezien er geen
wereldregering is, schept dit situaties zonder juridische uitweg. Deze
entiteiten bungelen onbeslisbaar tussen kraakpand en eigen huis, wachtend op
politieke verwikkelingen.

Een voorbeeld is de Turkse Republiek Noord-Cyprus, in 1974 uitgeroepen op
Grieks-Cypriotisch grondgebied en alleen door Turkije erkend; voor de rest van
de wereld is het bezet gebied. Taiwan, het bijgebouwtje waar de Chinese
nationalisten zich na de communistische machtsovername hebben teruggetrokken,
wordt nog maar door 25 landen erkend. Israël wordt niet door de Arabische landen
erkend.

Kosovo is, sinds het zich in februari jl. onafhankelijk van Servië verklaarde,
door ruim veertig landen als staat erkend. Daaronder Amerika en de meeste
lidstaten van de Europese Unie, maar niet Spanje en Griekenland. (De Kosovaren
houden enthousiast de tel bij op www.kosovothanksyou.com.)

In een diplomatiek tegenoffensief probeert Servië deze maand de Algemene
Vergadering van de VN te bewegen de zaak aan het Internationale Hof van Justitie
voor te leggen.

De over Kosovo gegriefde Russen pleegden een tegenzet met de erkenning van
Zuid-Ossetië en Abchazië, 26 augustus jl. Moskou vond voor deze stap nauwelijks
steun. Ook bevriende omringende landen (inclusief Servië) en China lieten het
afweten. Enkele dagen geleden kwamen wel Nicaragua en Venezuela over de brug,
Wit-Rusland wordt verwacht.

Het belang van de verzamelde bestaande staten is ieders soevereiniteit te
erkennen en kraken (ook bij de buren) te ontmoedigen. Afgezien van alle
motieven, emoties, belangen en aanleidingen: deze grondnorm van het
statenverkeer is dit jaar tweemaal geschonden. Eenmaal door het Westen, eenmaal
door Rusland.

In theorie zouden het Westen en Rusland om tafel kunnen gaan zitten, elkaar
streng aankijken en een deal sluiten: "Oké, wij erkennen Kosovo, jullie Abchazië
en Zuid-Ossetië. Maar nu kappen met dit gedoe."

Dat zal niet gebeuren. Dus hoe komt de geest weer terug in de fles?

LOAD-DATE: September 10, 2008

LANGUAGE: DUTCH; NEDERLANDS

NOTES: Wilt u reageren? Dat kan op nrc.nl/middelaar (Reacties worden openbaar na
beoordeling door de redactie.)

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              68 of 147 DOCUMENTS



                                NRC Handelsblad

                               September 5, 2008

Zie de mannen 'zonder diplom';
Hoe voegen we de marges bij de samenleving?;
Twee polemisten buigen zich over de marginalen van de samenleving

BYLINE: Ger Groot; GER GROOT

SECTION: BOEKEN; Blz. 1

LENGTH: 2028 woorden

SAMENVATTING:

Wat te doen tegen fatale tweedelingen die zowel de samenleving als de politiek
verscheuren? Een Belg pleit voor verlicht populisme, een Nederlander analyseert
de problemen rondom integratie.

VOLLEDIGE TEKST:

Wie op een zonnig dagje naar de Efteling of Artis gaat, ziet ze in drommen: de
vrouwen met hun waterstofperoxide-kapsel en de laatste mode uit de
prijsbrekersketens, de mannen met hun gouden kettinkjes op het meestal blote
bovenlijf, de kinderen die Dennis of Esmeralda heten, van jongs af aan gezegend
met een multifunctionele gsm. En allemaal met hun eigen tattoo.

De Vlaamse schrijver David Van Reybrouck zag hen zo'n tien jaar geleden al
paraderen over de boulevard aan de Belgische kust. 'Jonge dertigers waren we,'
zo herinnert hij zich. 'Allemaal aan de universiteit gestudeerd, sommigen zelfs
gepromoveerd. Veel gereisd, veel gezien. Wereldburgers wij.' Hoe anders was het
volk dat aan hen voorbij trok. 'We keken letterlijk en figuurlijk op hen neer,
maar zagen daar geen graten in. Het was de familie Flodder live. Iets om mee te
lachen. [...] "Mijn god, wat een klootjesvolk!", verzuchtte een van ons.'

Met die herinnering begint Van Reybroucks pamflet Pleidooi voor populisme,
waarvan op de opiniepagina van deze krant (26.08.08) al een fragment werd
afgedrukt. Van Reybrouck beschrijft die scène als een schuldbekentenis die
verder gaat dan het berouw over een misplaatst dedain. Met een schok realiseerde
hij zich hoe dicht hij zelf bij de 'proleten' stond waarover hij en zijn
vrienden zich zo vrolijk hadden gemaakt.

'Al mijn grootouders waren ook laaggeschoold, maar door de verzuiling bleven ze
binnenboord,' zo schrijft Van Reybrouck. Dankzij de pastoor mocht zijn moeder
doorstuderen - 'maar wie stimuleert laaggeschoolde ouders vandaag de dag? De
commerciële media alvast niet, en de spotzieke hoogopgeleiden nog minder.' Die
vaststelling vormt de opmaat tot een indrukwekkende poging om - aldus Van
Reybrouck - 'mijn eigen blinde vlekken in kaart te brengen. [...] Zoals elk
essay schrijf ik ook dit in eerste instantie tegen mezelf.'

Het resultaat is een vurig en soms zelfs aangrijpend pleidooi voor de
rehabilitatie van het volk dat, in weerwil van een redelijke welstand,
maatschappelijk en politiek stilzwijgend is afgeschreven. Zij zijn de verliezers
van de 'diplomademocratie', aldus Van Reybrouck. Ook al verdient de loodgieter
of de geschoolde arbeider misschien net zoveel als de universitaire docent, zijn
wereld, zijn ideeën en zijn toekomst doen niet meer ter zake op de plekken waar
de beslissingen vallen.

In de politiek wordt hij nauwelijks nog vertegenwoordigd. Om te beginnen niet
omdat het aantal kamerleden in Vlaanderen en Nederland zonder hogere opleiding
in de afgelopen halve eeuw gestaag is afgenomen. Inmiddels vormen ze nog maar 20
procent van het aantal afgevaardigden, tegen 75 procent van de Nederlandse
bevolking als geheel. Nog maar één afgevaardigde heeft alleen lager onderwijs
genoten; in 1937 was dat nog 45 procent.

Over die discrepantie lijkt niemand zich erg druk te maken, anders dan over die
van het aantal vrouwen of allochtonen in de Kamer. Onbedoeld lijken de pogingen
om dat laatste recht te trekken, de afwezigheid van de lagergeschoolden nog te
versterken. Niet alleen omdat hún probleem stilletjes achter die misstanden
verdwijnt, maar meer nog omdat daarmee voor die groepen geworden die toch al
gearriveerd waren - op zijn Vlaams gezegd: de 'mannen en madammen met een
diplom.'

Nu zit er - anders dan Van Reybrouck zich lijkt te realiseren - bij deze
verontwaardiging wel een addertje onder het gras. Want een democratisch
parlement is niet in de eerste plaats een afspiegeling van de samenstelling van
de bevolking. Het reflecteert de politieke opinies van die bevolking, en dat is
iets heel anders. Precies daarom houden wij verkiezingen, in plaats van Maurice
de Hond opdracht te geven een representatief parlement samen te stellen. Wij
weten: ook een fabrikantenzoon kan heel goed de belangen van arbeiders
verdedigen - zoals Friedrich Engels in de 19de eeuw bewees.

Maar daar begint voor Van Reybrouck de andere politieke schoen te wringen. Want
van verdediging van die belangen kwam het in de traditionele arbeiderspartijen
de afgelopen decennia steeds minder. De vooruitstrevendheid die hun handelsmerk
was richtte zich meer en meer op de waarden van de hoogopgeleiden die in hen de
dienst uitmaakten. Met de toenemende immigratie in Nederland kwam zij tenslotte
haaks te staan op die van hun achterban van weleer - die in zijn gemopper al
snel van racisme werd verdacht.

Zo voltrok zich in de politiek de fatale tweedeling die ook de samenleving als
geheel begon te verscheuren. Niet geld was daarin de de scheidende factor, maar
opleiding (in een 'kenniseconomie' de sleutel tot een succesvolle toekomst,
zeggenschap en macht) en in het verlengde daarvan levensstijl. Die laatste was
de zichtbaarste uitdrukking van de marginalisering van het 'klootjesvolk' in het
wereldbeeld van de 'mannen en madammen met diplom', waaruit Van Reybrouck zelf
maar net op tijd ontwaakte.

Hoe subtiel die verwijdering plaatsvond, en hoe ironisch ze vaak door de beste
bedoelingen gedreven werd (en wordt), blijkt onwillekeurig uit het zojuist
verschenen boek De gedroomde samenleving van de socioloog Willem Schinkel. Als
spraakmakend auteur van de lijvige studie Denken in een tijd van sociale
hypochondrie en - nog maar enkele weken geleden - invité in VPRO's Zomergasten,
tracht hij in dit populair geschreven boekje duidelijk te maken wat er mis is
met de integratiepolitiek waarmee allochtone groepen de Nederlandse samenleving
in worden getrokken.

De raakpunten met het pamflet van Van Reybrouck springen direct in het oog.
Beide schrijven over marginale groepen die ver afstaan van de centra van macht
en zeggenschap. Maar hun toon, benadering en vooral hun maatschappijvisie konden
niet verder uit elkaar liggen dan ze doen. Ondanks zijn poging tot een zekere
vlotheid, verraadt Schinkel in alles zijn universitaire, enigszins professorale
positie - en dat pakt in dit geval niet goed uit.

Wat verraadt het woord 'integratie'? zo vraagt Schinkel zich af. Het zegt dat er
een geheel bestaat dat samenleving heet en waarin de vreemde die van buiten komt
moet worden opgenomen. Twee veronderstellingen dus: de maatschappij vormt een
geheel en daaromheen zit een buitenkant die daar aan de ene kant wél bij hoort
(allochtonen wonen in Nederland) maar aan de andere kant niet (want ze moeten
nog worden geïntegreerd).

Daar is weinig tegen in te brengen, want net als Van Reybroucks 'klootjesvolk'
hebben allochtonen in de samenleving een nogal tweeslachtige status. Maar
Schinkel ziet in die tegenspraak (tegelijk wél en niet ergens bij horen) geen
poging om een onbestemd fenomeen in woorden te vatten, maar een heuse logische
contradictie.

En die tegenspraak heeft de samenleving ook nodig, zo stelt hij vervolgens vast.
Want nu zij, aan het einde van de de grote maatschappelijke ideologieën, niet
meer weet waar het eigenlijk met haar naartoe moet, kan ze haar identiteit
alleen nog ontlenen aan wat zij zelf niet is. En dus kan ze het niet stellen
zonder die niet-geïntegreerde rand, omdat ze alleen in het contrast daarmee kan
weten wie ze is. Zo welwillend als het integratiebeleid ook lijkt, in
werkelijkheid kan het er alleen op uit zijn het bestaan van groepen
niet-geïntegreerden te bestendigen.

Ook met die vaststelling is, hoe cru ze ook mag klinken, weinig mis. Ook al put
een samenleving zich uit in humanistische welwillendheid, ze zal altijd iets
buiten haar nodig hebben om haar identiteit tegen af te zetten. Dat kunnen
zondebokken zijn, vreemde volkeren of marginale groepen: aan die wet, die de
droom van een gelukkig vereende mensheid voor altijd illusoir maakt, ontkomen we
helaas niet.

Bij Schinkel gaat het echter mis op twee punten. Om te beginnen spreekt er uit
zijn hele boek een aangehouden weerzin tegen deze harde antropologische wet, die
echter nooit wordt uitgesproken. En ten tweede doet hij alsof de grootheden in
die wet (de samenleving en haar niet-geïntegreerde marge) twee onveranderlijke
dingen zijn. Vandaar zijn conclusie: allochtonen rest alleen nog maar wanhoop.
Hoe meer ze moeten integreren, hoe minder ze het kunnen - want de samenleving
heeft hen als 'negatief' broodnodig.

Nu valt het voor een allochtoon ongetwijfeld niet mee om vandaag de dag als een
'gewone' Nederlander door het leven te gaan. Maar zo fataal als Schinkel de
situatie voorstelt is het allerminst. De allochtoon die nu nog marginaal is,
hoeft dat over tien jaar niet meer te zijn - ook al blijft de marge op zichzelf
bestaan. Hetzelfde gold tenslotte ooit voor het arbeidersvolk waaruit Van
Reybrouck voortkwam, net als zijn vrienden, 'allemaal aan de universiteit
gestudeerd, sommigen zelfs gepromoveerd.'

Van dergelijke schijnparadoxen wemelt het in Schinkels boek, waarin een té groot
geloof in abstracte termen samengaat met een gebrek aan werkelijkheidszin.
Illustratief voor dat laatste is zijn kritiek op de culturele aanpassing die van
allochtonen wordt verwacht. Enerzijds wordt gesproken over de noodzaak van
ontmoeting, zo stelt hij vast, maar het besef dat je daarvoor met zijn tweeën
moet zijn gaat geheel teloor in de eis dat de vreemde zich aanpast aan ons - en
niet andersom.

Dat klinkt logisch genoeg, maar vergeet één cruciaal ding: die ontmoeting vindt
niet plaats op neutrale grond. De vreemde komt aan in een land waar reeds
waarden, normen, wetten en gebruiken bestaan. Die hadden er ook níet kunnen
zijn; in dat opzicht zijn ze inderdaad willekeurig. Maar zij zijn er wel en
daaraan ontlenen ze hun voorrang. Die heeft de nieuwkomer allereerst te
aanvaarden. Pas daarna past het de autochtoon om te zien of ook híj niet iets
nieuws leren kan, of het zijn 'gast' in ieder geval zo gemakkelijk mogelijk kan
maken.

In elke samenleving geldt dat het ene beter is dan het andere. En ook al kan dat
nooit helemaal worden verantwoord, dat is de norm die de samenleving - desnoods
met geweld - zal verdedigen. In zijn poging de fundamenten daarvan te
ontmantelen (en dat lukt altijd, want échte fundamenten zijn er niet),
introduceert Schinkel een relativisme dat de politiek inmiddels danig is
opgebroken. Niet alleen maakt het de reële problemen ('in de wijken') te midden
van al deze abstracties vrijwel onzichtbaar. Maar het werpt zich ook op als de
pleitbezorger van een uitgesloten groep die daar alleen maar nadeel van heeft.

Want wat heeft Van Reybrouck uiteindelijk gemaakt tot de uitmuntende denker en
schrijver die hij zich in Pleidooi voor populisme toont? Het feit dat zijn
ouders, en vervolgens hijzelf, vanuit het maatschappelijke centrum ertoe werden
geroepen deel te krijgen aan de kennis, waarden en tenslotte levensstijl van wie
'er al waren'. Het waren de zuilen en maatschappelijke organisaties die het
verkeer tussen centrum en periferie gaande hielden.

Ongetwijfeld deden ze dat vanuit het besef dat de waarden van die samenleving
'de beste' waren, en misschien zelfs met een zeker paternalisme. Maar het redde
het 'lagere volk' van de machteloze rancune waarin een elite het in eigen sop
liet gaarkoken, toen ze - zelf geprivilegieerd - de waarde van die privileges in
twijfel begon te trekken omdat ook de 'arbeiderscultuur' moest leren op zichzelf
trots te zijn.

Het gevolg, zo stelt Van Reybrouck vast, was een ontworteling van datzelfde
volk, dat zich nu eenmaal niet op eigen kracht verhief. Misschien wilde het dat
inmiddels ook niet meer. Gekrenkt greep het zijn kans, toen het populisme stem
gaf aan de grieven die het zo lang voor 'fascististisch' had horen uitmaken dat
het aan dat woord nauwelijks nog aanstoot nam.

Dat is - schrijft Van Reybrouck - niet iets om van te schrikken. Ook in de 19de
eeuw begon de sociale strijd met wild geschreeuw en schrikwekkende parolen. Dát
is de belofte van het hedendaagse (vergelijkenderwijs nogal tamme) populisme.
Met een beetje geluk eindigt het keurig democratisch, zoals ooit de
sociaaldemocratie deed, en niet zoals de nazi-zege van 1933 waarmee het steevast
wordt vergeleken. Die hoop zij hem vergund - al liep het socialistisch
radicalisme indertijd in Rusland ook niet bepaald bemoedigend af.

LOAD-DATE: September 5, 2008

LANGUAGE: DUTCH; NEDERLANDS

NOTES: David Van Reybrouck: Pleidooi voor populisme. Querido, 79 blz. (E) 6,95;
Willem Schinkel: De gedroomde samenleving. Klement, 160 blz. (E) 19,90; Ook in
de 19de eeuw begon de sociale strijd met geschreeuw en schrikwekkende parolen;
Ook een fabrikantenzoon kan heel goed de belangen van arbeiders verdedigen;
Lezersdiscussie; Is 'verlicht populisme' de enige remedie tegen de kloof in de
samenleving? Discussieer mee via boeken@ nrc.nl of op nrcboeken. nl, waar ook
het artikel 'Tegen het twee-denken' van Maartje Somers (Boeken 29.08.08), over
de kloof tussende hoogopgeleide elite en de massa, na te lezen is.

GRAPHIC: 0409BBlutte, 'La Lutte' (De strijd), een kunstwerk van Michel Quarez
(1992/2005), Uit 'Het Oogziekenhuis Rotterdam'

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              69 of 147 DOCUMENTS



                                NRC Handelsblad

                               September 3, 2008

Sterk en dorstig of klein en spaarzaam;
Auto-industrie Duitse fabrikanten missen een overtuigend antwoord op steeds
strengere milieueisen

BYLINE: Door onze correspondent; Joost van der Vaart

SECTION: ECONOMIE/LOOPBAAN; Blz. 16

LENGTH: 1444 woorden

SAMENVATTING:

De Duitse automobilist heeft een dilemma. Moet hij kiezen voor een VW of een
Toyota? Vroeger was dat geen issue. Maar de milieudiscussie heeft de Duitse
auto-industrie in een lastig parket gebracht.

VOLLEDIGE TEKST:

Zeilmaat Jürgen ging een nieuwe auto kopen. Jarenlang had hij Volkswagen
gereden, maar nu wilde hij "vanwege het milieu" overstappen op een Japanse
hybride. Afkalvende ijsbergen en stijgende benzineprijzen - een mens moet een
keer zijn verantwoordelijkheid nemen.

Een paar weken geleden reed hij het terrein van de Berlijnse zeilclub op. In een
gloednieuwe VW Touareg. Zwart, uiteraard, want zwart is de modekleur van nieuwe
auto's in Berlijn. De Touareg is een SUV, een zogeheten sports utility vehicle.
Deze uitvoering, een V10 TDI, is een gestroomlijnde bolide waarin de hybride ver
te zoeken is. Ja, zei Jürgen, ik moest toch ook ruimte voor m'n zeilspullen
hebben. En hij rijdt zuiniger dan je denkt.

Dit voorbeeld geeft goed het dilemma van de Duitse automobilist weer. Duitsers
zijn verstokte autorijders, die liever in een Volkswagen rijden dan in een
Toyota. Maar er lijkt een kentering op komst. Stijgende brandstofkosten en
scherpere milieueisen zorgen er voor dat de automobilist in Duitsland zich ervan
bewust wordt dat hij en zijn geliefde voertuig zich misschien wel aan de
omstandigheden zullen moeten gaan aanpassen.

Degelijk en sterk, en indien gewenst groot: dat zijn sinds jaar en dag de
belangrijkste kenmerken geweest van Duitse auto's. En dorstig, moet men er
eerlijkheidshalve bij zeggen. Want echt zuinig is de Duitse auto nooit geweest,
uitzonderingen daargelaten. En met lage CO2-waarden loopt de Duitse
auto-industrie niet voorop.

Met strengere eisen voor de uitstoot van schadelijke stoffen en hogere
benzineprijzen is de Duitse auto-industrie een moeilijke periode ingegaan.
"Sterk en dorstig is uit. Klein en spaarzaam wordt steeds geliefder", schreef
automobielspecialist Michael Specht. En juist met dat laatste worstelen de grote
en machtige, maar weinig flexibele Duitse automakers. Een overtuigend antwoord
hebben ze nog niet.

Duitsland, autonatie bij uitstek waar één op de zeven mensen van de totale
beroepsbevolking - hetzij direct of indirect - bij deze industrie betrokken is,
ontbeert een 'groen' succesnummer als de Toyota Prius. Nog worden Duitse auto's
door Duitsers graag gekocht - zie het voorbeeld van zeilmaat Jürgen - maar de
industrie zal snel moeten handelen om de trend naar klein en zuinig massaal op
te pakken, meent bijvoorbeeld Ferdinand Dudenhöfer, hoogleraar automotive aan de
school voor hoger beroepsonderwijs in Gelsenkirchen.

Dudenhöfer heeft in opdracht van het Duitse tijdschrift Capital onderzoek gedaan
naar het innovatiepotentieel onder Duitse automakers wat CO2-uitstoot betreft.
En wat blijkt: de buitenlandse concurrentie is de Duitsers ver vooruit. Met name
Peugeot-Citroën en Toyota dringen de uitstoot van kooldioxide veel effectiever
terug. "Het gaat hierbij niet alleen om de uitstoot van de huidige automodellen,
maar ook om het resultaat dat met aanwezige techniek en innovatie in de toekomst
kan worden bereikt", aldus Dudenhöfer.

De wetenschapper en zijn medewerkers hebben vijftien automakers uit Europa,
Amerika en Azië met elkaar vergeleken. Volkswagen en Mercedes staan met hun
CO2-uitstoot op plaats zeven en acht. Porsche op veertien. Van de Duitse
autofabrikanten springt alleen BMW er gunstig uit, met een derde plaats. En dat
vooral door zijn toekomstige potentieel om de emissie van CO2 tegen te gaan.

Natuurlijk worden in Duitsland ook kleine en zuinige auto's gemaakt, met een
beperkte uitstoot van schadelijke stoffen. Kijk maar naar de Smart, het
maanwagentje van Mercedes dat de laatste jaren sterk aan populariteit wint. En
in Duitsland gevestigde bedrijven als Ford en General Motors (Opel) zijn al
jaren ingesteld op kleinere modellen. Ook het Volkswagenconcern heeft een
reputatie hoog te houden als fabrikant van "de auto voor de gewone man", die ook
in het verbruik betaalbaar is. Maar VW worstelt met de begrippen milieubewust en
superzuinig.

Toen in het voorjaar van 2002 Ferdinand Piëch vertrok als bestuursvoorzitter van
Volkswagen, deed hij dat op karakteristieke wijze. Deze ingenieur, een groot
liefhebber van innovatie en techniek, had een prototype van een auto laten
ontwikkelen die 1 op 100 reed. Met deze VW 1L (een liter) reden hij en zijn
opvolger Bernd Pischetsrieder met wat omwegen van VW-stad Wolfsburg, naar
Hamburg. Afgelegde afstand: 240 kilometer. Verbruikte hoeveelheid brandstof: 2,1
liter diesel.

Het donkere, bolknakvormige voertuig, met een deur als een cockpitkoepel, trok
veel bekijks. Hij reed uitstekend en bleek zoals verwacht extreem zuinig. Maar
in de jaren daarna werd weinig meer vernomen van de VW 1L, terwijl de bolide als
pilotproject toch serieus was bedoeld. De echte noodzaak voor verdere
ontwikkeling ontbrak: hoge brandstofprijzen.

Het is opvallend dat zelfs het nieuwste model Volkswagen Golf, sinds 1974 het
zesde op rij, binnenkort in op de markt komt zonder zuinige en
milieuvriendelijke varianten. De BlueMotion versie en de 1,2-liter turbodiesel
van de nieuwe Golf komen pas volgend jaar op de markt. De laatste zou 3,9 liter
diesel op 100 kilometer verbruiken; de CO2-emissie zou op 115 gram liggen.

Volkswagen hult zich in stilzwijgen over zijn exacte toekomstplannen. Het is
echter een publiek geheim dat in de bestuurskamers van VW in Wolfsburg, net als
bij de concurrentie elders in Duitsland, de hybrideauto's - waar vooral het
Japanse Toyota en Honda in zijn gespecialiseerd - als een nichemarkt wordt
gezien. Tot voor kort althans. Na het wereldsucces van de hybride Toyota Prius
wordt daar intussen anders over gedacht.

In de Duitse autopers wordt daarom steeds luider de vraag gesteld of de Duitse
autofabrikanten niet te laat reageren op de nieuwe marktontwikkelingen.
Deskundigen als professor Ferdinand Dudenhöfer en Hermann-Josef Vogt van de
Verkehrsclub Deutschland wijzen erop dat de Duitse auto-industrie het in het
verleden altijd van haar techniek en innovatie moest hebben, maar uitgerekend nu
- in een tijdperk van brandstofschaarste en scherpere milieueisen - technisch
een achterstand dreigt op te lopen.

Vooralsnog is er geen paniek onder de Duitse autoconcerns. Het verlies op de
thuismarkt en een voor de Duitsers belangrijke markt als de VS wordt ruimschoots
gecompenseerd door de opkomst van consumentenmarkten als Rusland, India, China
en Brazilië.

De cijfers zijn dus nog goed, al is het allemaal wat minder dan vorig jaar. De
voortekenen zijn echter minder rooskleurig. Mercedes is het derde kwartaal
begonnen met het verminderen van de productie. Moederconcern Daimler
verordonneerde dat de werknemers van de fabriek in Berlijn-Marienfelde korter
moeten gaan werken. De vraag naar Mercedessen is teruggelopen; de lopende band
moet deels worden stilgezet. Het concern verwacht dat in al zijn Duitse
vestigingen tot het einde van dit jaar vele duizenden auto's minder zullen
worden geproduceerd vergeleken met 2007.

BMW probeert de verwachte neergang voor te zijn met saneringen, reorganisaties
en technische aanpassingen. Topman Norbert Reithofer heeft drastische
maatregelen aangekondigd. Die moeten ertoe leiden dat tot 2012 zes miljard euro
op de kosten wordt bespaard. Veelzeggend is bovendien dat het Beierse concern
een prestigieus project voor de ontwikkeling van een grote terreinwagen, de X7,
heeft stilgezet. Het geld daarvoor wordt besteed voor kleinere modellen, heet
het op het hoofdkantoor van de Bayerische Motoren Werke in München. Voor deze
herfst heeft BMW "ingrijpende innovatieve oplossingen" voor zijn wagenpark
aangekondigd. De bakens worden verzet - van groot naar kleiner en zuiniger met
minder uitstoot

En Porsche, de snelle jongens uit Stuttgart? Met Porsche gaat het uitstekend. Er
is meer geld dan ooit in kas, en het concern maakt zich op om Volkswagen over te
nemen. Grote man achter de schermen Ferdinand Piëch heeft een wereldconcern voor
ogen met alles erop en eraan: snelle en dure auto's, wagens voor het volk en
vrachtauto's. Maar ook Porsche staat onder druk om zuiniger motoren te
ontwikkelen die minder CO2 produceren. Echt laag zal het nooit worden, maar de
vernieuwde 911 Carrera 4 heeft de emissie van kooldioxide met ruim 15 procent en
het brandstofverbruik met bijna 13 procent gereduceerd.

De Duitse auto-industrie zit in een gevaarlijke overgangsfase. Tegelijkertijd is
de belangstelling voor de Duitse auto onverminderd groot. Eind september wordt
in Hannover de grootste beurs ter wereld voor vrachtwagens gehouden. Er hebben
zich weer meer exposanten dan vorig jaar gemeld. Want Duitsland is en blijft het
belangrijkste autoland.

LOAD-DATE: September 3, 2008

LANGUAGE: DUTCH; NEDERLANDS

NOTES: 'Duitsland mist de slag om innovatie'; Ferd. Düdenhofer, hoogleraar; Het
ontbreekt in de Duitse auto-industrie aan een groen succesnummer

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              70 of 147 DOCUMENTS



                                NRC Handelsblad

                                August 30, 2008

SECTION: ZATERDAGS BIJVOEGSEL; Blz. 38-39

LENGTH: 668 woorden


actualiteiten

Nova. Reportage over misstanden in de psychiatrie door een nijpend tekort aan
psychiaters. En aandacht voor de running mate van de Republikeinse
presidentskandidaat John McCain. Ned.2, 22.15-22.40u.

informatief

Britain from above: Untamed land. Laatste aflevering van een serie over het
veranderende Britse landschap, vanuit de lucht gefilmd. Vandaag juist over
landschappen die nooit zullen veranderen, omdat ze 'niet te temmen' zijn, zoals
Great Glen Fault in Schotland, de Sperrin Mountains in Noord-Ierland en Lulworth
Range langs de zuidkust. Vooral aandacht voor de ontstaansgeschiedenissen van
deze landschappen en voor de flora en fauna. BBC 2, 18.05-19.00u.

Vranckx: Diego in het Heilige Land. Met in zijn rugzak een kogelvrij vest en een
helm trekt verslaggever Diego Buñuel door Israël en Palestina. Hij laat zich
door gewone burgers van beide partijen voorlichten over het conflict tussen
Israël en de Palestijnen. België 2, 20.10-20.40u.

Neanderthaler. Documentaire over de Neanderthalermens die in Europa leefde
tussen 150.000 en 30.000 jaar geleden. Hij maakte in die periode twee ijstijden
mee en dat is vooral ook het onderwerp van de documentaire: hoe wist deze mens
zich in zulke extreme weersomstandigheden te handhaven? De documentaire bestaat
uit twee delen die achter elkaar worden uitgezonden. Arte, 21.00-22.40u.

muziek

In de ban van Bannink. Voorstelling waarin bekende Nederlandse zangers liedjes
zingen van Harry Bannink, 'huiscomponist' van Annie M.G. Schmidt. Zijn melodieën
zijn net zo bedrieglijk eenvoudig en betoverend als haar teksten en het is niet
voor niks dat zo veel mensen ze mee kunnen zingen. Vanavond worden ze gezongen
door o.a. Nynke Laverman, Loes Luca en Frans van Deursen, begeleid door Holland
Symfonia o.l.v. Otto Tausk. Live vanaf de Uitmarkt in Amsterdam. Ned.2,
21.05-22.00u.

Het KCO vanaf de Uitmarkt. Live uitvoering door het Concertgebouworkest o.l.v.
Mariss Jansons van 'De Schilderijententoonstelling' van de Russische componist
Modest Moessorgski (1839-1881). Presentatie: Hans van den Boom. Ned.2,
22.40-23.50u.

Madonna: The Confessions Tour. Live-registratie vanuit het Wembley-stadion in
Londen van het optreden van Madonna in het kader van haar Confessions Tour. Die
tour bestond uit een reeks concerten rond haar in 2005 verschenen album
Confessions on a Dance Floor en veroorzaakte een hoop commotie omdat Madonna het
nummer Live to Tell zong terwijl ze aan een kruis hing met een doornenkroon op
het hoofd. Ned.3, 0.05-1.40u.

poëzie

De 9de Televisienacht van de Poëzie. Marathonuitzending van alle dertig
afleveringen van de Dode Dichters Almanak van het afgelopen seizoen. Portretten
van gestorven Nederlandse en buitenlandse dichters aan de hand van oud
beeldmateriaal en door henzelf voorgedragen gedichten. Te zien/horen zijn o.a.
Willem Wilmink, Jan Wolkers, Hanny Michaelis, Joseph Brodsky, Paul Celan,
Elisabeth Eybers en Hugo Claus. Ned.2, 23.50-1.35u.

amusement

Million dollar wedding. Eerste aflevering van een trouwprogramma waarin uit
koppels die gaan trouwen het 'droompaar van Nederland' wordt gekozen.
Presentatie : Wendy van Dijk. RTL 4, 20.00-21.30u.

Op zoek naar Joseph. Eerste aflevering over de zoektocht naar de hoofdrolspeler
voor de musical Joseph and the amazing technicolor dreamcoat, het eerste product
uit 1967 van het duo Andrew Lloyd Webber (muziek) en Tim Rice (teksten). De
musical is geïnspireerd op het Bijbelse verhaal van Jozef, een van de twaalf
zonen van Jakob, die door zijn jaloerse broers aan slavenhandelaren wordt
verkocht en later in Egypte een hoge positie bekleedt aan het hof van de farao.
Het panel dat de tien kandidaten beoordeelt, bestaat uit Paul de Leeuw, Pia
Douwes en Erwin van Lambaart. Presentatie: Frits Sissing. Ned.1, 20.25-21.30u.

Sport

NOS Sportjournaal. Met o.m. tennis US Open, wielrennen Vuelta, beachvolleybal NK
vrouwen en veel eredivisievoetbal. Ned.3, 22.00-23.30u.

Sportschau Live: Boksen. Live verslag van het WK zwaargewicht tussen Nikolai
Valuev en Joun Ruiz. ARD, 22.55-1.30u.

LOAD-DATE: August 29, 2008

LANGUAGE: DUTCH; NEDERLANDS

GRAPHIC: 3008Zvanzabannink, Liedjes van Harry Bannink live vanaf de Uitmarkt.
Ned.2, 21.05-22.00u.
3008Zvanzawilmink, Gestorven dichters tot leven gewekt in de tv-nacht van de
poëzie. Ned.2, 23.50-1.35u.
3008Zvanzamadonna, Live registratie van Madonna's Confessions Tour uit 2006.
Ned.3, 0.05-1.40u.

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              71 of 147 DOCUMENTS



                                NRC Handelsblad

                                August 29, 2008

Neppérus, het rambam en de boemerang;
Column Frank Vermeulen

BYLINE: Frank Vermeulen

SECTION: OPINIE; Blz. 07

LENGTH: 973 woorden


Het liberale Kamerlid Helma Neppérus heeft een grote afkeer van de actiegroep
Milieudefensie, omdat die met subsidie van de overheid diezelfde overheid
tegenwerkt. Tegen NRC-redacteur Arjen Schreuder zei Neppérus deze week dat zij
daar "het rambam" van krijgt.

Dat is een mededeling om bij stil te staan. Niet alleen om haar woordkeuze, die
omgekeerd snobisme verraadt. Dames uit kringen van Neppérus krijgen immers
doorgaans het rambam niet. Die krijgen hooguit de kriebels. Of Q-koorts, de
zomerziekte van dit jaar. Maar daarom was het rambam van Neppérus juist wel
effectief. Als mevrouw Neppérus het rambam krijgt, moet er heel wat aan de hand
zijn.

Het zou makkelijk zijn het rambam van Neppérus af te doen als een poging van een
backbencher uit de Tweede Kamer om de kolommen van de krant te halen. Ook al zou
dat overigens wel in de lijn der verwachting liggen. Het zomerreces, dat vandaag
ten einde loopt, is traditioneel het hoogseizoen voor parlementariërs die nog
bezig zijn aan hun lange mars door de pikorde van hun respectievelijke partijen.
Komkommertijd en backbenchers zijn een hecht koppel.

Maar het rambam van Neppérus is niet zomaar een zomerzotheid. De hevige
irritatie van deze VVD'er is structureel. En het is bovendien onderdeel van een
breder en langer bestaand wederzijds ongenoegen tussen rechts en links in de
Nederlandse politiek. Af en toe borrelt deze kwaadsappigheid naar de
oppervlakte.

Doorgaans leven Kamerleden van alle partijen vredig naast elkaar. Een beetje net
zoals mensen in een groot flatgebouw samenleven door elkaar goedendag te zeggen,
maar elkaar meestal te negeren. En zo af en toe zijn er schermutselingen tussen
een paar buren die grondig de pest aan elkaar hebben. Zo leidt het slaperig
moesjawara in de Tweede Kamer over relatieve bijzaken in de landbouw, over
proefdieren of over de jacht soms tot verbazingwekkend venijnige debatten.

Natuurlijk, de moord op Pim Fortuyn markeerde een omslag in het publieke en
politieke klimaat. Er stak in Nederland een gure wind op voor alles wat nog
links was of ooit links was geweest. De kogel die een eind maakte aan het leven
van Fortuyn was immers afgevuurd door een dierenactivist. 'De kogel kwam van
links', was het parool. Links boog het hoofd. En verliet het strijdperk.
Letterlijk, zoals PvdA-leider Ad Melkert en GroenLinks-voorman Paul Rosenmöller
deden. Ook figuurlijk abandonneerde progressief links de politieke arena.

Maar dat is nu alweer zes jaar geleden en het gebeurt nog steeds. Recentelijk
weer legde Rosenmöllers opvolger Femke Halsema het hoofd in de schoot. Toen haar
fractiegenoot Wijnand Duyvendak opstapte omdat De Telegraaf hem dieper inzicht
had gegeven in de negatieve gevolgen van zijn actieverleden, riep Halsema ook
anderen op "om verantwoording af te leggen".

Natuurlijk peinst niemand erover dat te doen. De weliswaar beschaafde maar
politiek tamelijk naïeve geste van de partijleider van GroenLinks is ter rechter
zijde opgepikt als een teken van zwakte. En dus gaan nu weer alle trossen los.
Kraken moet verboden worden. Want krakers pikken zomaar huizen in en het zijn
bovendien allemaal buitenlandse criminelen. PvdA-minister Cramer (VROM) moet
aftreden. Want ze is vergeten dat zij vroeger links was. En, o ja, nog steeds
heel erg belangrijk, iedereen moet in dit land met iedereen handen schudden.
Want dat is hier nu eenmaal normaal.

De kwestie-Cramer wordt komende dinsdag in de Tweede Kamer de aftrap van het
nieuwe politieke jaar, als het even tegenzit. In de Zwarte Zee trekt de NAVO een
vloot samen, de Amerikaanse kredietcrisis steekt de Atlantische Oceaan over,
Afrika steekt de Middellandse Zee over, en China, tja, China is overal al. Maar
in Den Haag waart een populistisch sentiment rond dat zegt dat de minister van
Milieu moet aftreden omdat ze misschien sympathiseerde met het krakersblad Bluf!

Ja, het is twintig jaar geleden. Nee, zij bekleedde destijds geen publieke
functie. Nee, zij overtrad daarmee geen enkele wet. Maar haar kop moet er gewoon
af. Klaar. Cramer was ook nog eens baas van Milieudefensie, terecht dus dat die
subsidies waar mevrouw Neppérus haar rambam van krijgt, worden geschrapt.

Alle Kamerleden zijn vandaag begonnen aan hun gebruikelijke 'fractieweekeinde'
voorafgaand aan het nieuwe parlementaire jaar. Het zou mooi zijn als zij deze
dagen proberen vanaf een afstand naar zichzelf te kijken. Dat zij zouden zien
dat de genoemde internationale risico's in dit land leiden tot een klimaat van
angst en pessimisme. En dat de samenleving behoefte heeft aan politici die
leiding geven aan het zoeken naar oplossingen. Het zou goed zijn dat
parlementariërs zien dat de keuze voor afrekenen alleen op de korte termijn
'scoort'. Het is een strovuurtje in de peilingen. Maar op langere termijn is de
consequentie verscherping van tegenstellingen, verder aanwakkeren van wantrouwen
en verlies van legitimatie van de politiek.

Het rambam van Neppérus werkt als een boemerang. Immers, waarom zouden alleen
linkse politici niet te vertrouwen zijn? Is het niet allemaal 'vuil tuig' in Den
Haag, zoals een vrouw deze week in het radioprogramma Stand.nl meldde? Hoe zit
dat bijvoorbeeld met het Kamerlid Neppérus zelf?

Zij vindt dat het belastinggeld van de 'hardwerkende Nederlander' niet moet
worden verspild. Uitstekend VVD-standpunt: belasting is sowieso diefstal. Maar
het curriculum vitae van Neppérus verraadt dat zij vroeger een heel andere
relatie tot belastingen had. Zij was belastinginspecteur. En klom op tot het
management van de Belastingdienst. Aha! Geen wonder. Heel haar leven Robin Hood
gespeeld. En nu als Tweede Kamerlid een grote mond hebben.

Als iemand verantwoording moet afleggen bij haar kiezers is het wel die mevrouw
Neppérus. Weg met haar!

Reageren kan via nrc.nl/vermeulen. Vanaf komende dinsdag houdt hij op nrc.nl ook
het Politblog bij, over de Nederlandse politiek.

LOAD-DATE: September 1, 2008

LANGUAGE: DUTCH; NEDERLANDS

NOTES: Dit is de eerste column van NRC-redacteur Frank Vermeulen.

GRAPHIC: 2908opicolumnn

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              72 of 147 DOCUMENTS



                                NRC Handelsblad

                                August 29, 2008

Flexibele Obama valt Republikeinen aan;
Verkiezingen VS Kandidaat Democraten kiest voor polarisatie; optimisme bij
aanhang getemperd

BYLINE: Door onze correspondent; Tom-Jan Meeus

SECTION: VOORPAGINA; Blz. 01

LENGTH: 889 woorden

DATELINE: Denver, 29 aug.

SAMENVATTING:

Barack Obama, die gisteren officieel de nominatie van zijn partij aanvaardde,
kiest nu voor harde polarisatie. Het eerste optimisme over zijn kansen is
verdampt.

VOLLEDIGE TEKST:

En zo paste Barack Obama zijn imago een laatste maal aan om de slotmaanden van
de campagne in te gaan. De intellectueel transformeerde zich tot man van het
volk. De pleitbezorger van nationale consensus opende frontaal de aanval op de
"Republikeinse filosofie".

Veel was vooraf gezegd over het historische moment waarop hij als eerste
Afro-Amerikaanse presidentskandidaat gisteravond de Democratische nominatie
aanvaardde, exact 45 jaar na de historische toespraak ('I Have a Dream') waarin
Martin Luther King verzoening van blank en zwart bepleitte.

Maar toen het moment daar was, in een volgepakt sportstadion in Denver, bleek
Obama niet de minste behoefte te hebben in de voetsporen van King te treden.
Niet éénmaal sneed hij de gecompliceerde raciale verhoudingen in zijn land aan.

In plaats daarvan presenteerde Obama een populistische economische agenda
(verhoog belastingen op export, verlaag de lasten op binnenlandse investeringen)
waarmee hij juist laaggeschoolde blanken hoopt aan te spreken.

En als strategie van zijn campagne koos hij alsnog voor het concept van de
staalharde polarisatie. Het is tijd, zei hij, dat "het falen" van de
Republikeinen onder de aandacht wordt gebracht.

Het is niet van ironie ontbloot. Uitgerekend de Clintons stelden tijdens de
voorverkiezingen al dat Democraten dit jaar de beste kans op de zege maken als
ze Republikeinen meedogenloos confronteren met de incompetentie van de
regering-Bush (de invasie van Irak, orkaan Katrina, de economische neergang,
corruptie). Maar in de strijd met Hillary Clinton verzette Obama zich tegen deze
"verwerpelijke politiek van de jaren negentig" - het zou de verdeeldheid van het
land in stand houden.

Het zegt veel over de flexibiliteit van Obama dat hij zijn opvattingen zo snel
kan aanpassen. Maar het zegt vooral veel over de onzekerheid die de laatste
maanden bij de Democraten over zijn kandidatuur is binnengeslopen.

In de wandelgangen van de conventie was deze week goed te merken dat van het
eerste optimisme over Obama's kansen niet veel over is. Tegenstander John
McCain, de Republikeinse kandidaat, wist hem deze zomer met een paar negatieve
aanvallen in het defensief te brengen. Door zijn gebrek aan ervaring te
benadrukken, en hem te vergelijken met ontspoorde Hollywood-sterretjes als
Britney Spears, zorgde hij ervoor dat Obama in een maand een voorsprong zes
procentpunt in de peilingen verspeelde.

Vervolg Obama: pagina 5

Voorwerk voor frontale aanval op rivaal McCain

En het staat wel vast, zeiden Democraten, dat de echte negatieve aanvallen nog
moeten komen.

Zo was de conventie defensiever van opzet dan het vaak leek. Het begon maandag,
toen Michelle Obama de hoofdrol kreeg om te bewijzen dat ze geen boze zwarte
vrouw is. Dinsdag en woensdag waren nodig om aan te tonen, met toespraken van
Hillary en Bill Clinton, dat de eenheid in de partij wel degelijk hersteld kan
worden.

En gisteren kwam Obama zelf. Ook zijn speech was voor een groot deel een
antwoord op het beeld dat Republikeinen van hem verspreiden. Hij vertelde over
de opa uit Kansas die in de Tweede Wereldoorlog in Europa diende; over de
opofferingsgezindheid en arbeidsmoraal van zijn oma. En over zijn moeder, die
hem elke ochtend om vier uur wekte voor bijlessen. "Ik weet niet wat voor leven
sterren volgens John McCain leiden, maar mijn leven was nooit zo."

Ook behandelde hij de impliciete kritiek van McCain dat hij, met zijn fraaie
speeches in stadions, een narcist is die in de politiek is gegaan uit
eigenliefde, niet om zijn land te dienen. "Maar deze verkiezingen gaan niet over
mij", zei hij. "Deze verkiezingen gaan over de Amerikaanse burger."

In vrijwel de hele speech waren de abstracties uit de primaries vervangen voor
beleidsvoorstellen. Beter onderwijs, betaalbare gezondheidszorg, gelijke
arbeidsrechten voor mannen en vrouwen.

En als de verkiezingen dan toch een referendum moeten zijn, zei hij, dan moeten
ze maar gaan over McCain en de Republikeinen. Obama liet zelfs zijn
gebruikelijke coolness varen om de lageropgeleide kiezer te bereiken.
Ogenschijnlijk boos, en met onkarakteristieke stemverheffing, riep hij dat acht
jaren Republikeinse regering genoeg zijn. "Genóeg!"

Het was voorwerk om frontaal de aanval op McCain te openen. De man wiens
economisch adviseur, Phill Gramm, onlangs zei dat Amerikanen "zeuren" over hun
economische positie. Volgens Obama het bewijs dat niet hij, maar McCain het
contact met de gewone burger heeft verloren. "Ik denk niet dat McCain niet
geïnteresseerd is in wat met gewone Amerikanen gebeurt. Ik denk dat hij het
gewoon niet weet."

Zo probeerden Barack Obama en zijn echtgenote zich deze week opnieuw aan het
Amerikaanse volk voor te stellen. In de wetenschap dat volgende week, op de
Republikeinse conventie, er een ander beeld van Obama zal worden geschetst: de
man met contacten met radicalen van wie te weinig bekend is om hem al president
te maken.

Dat hielden de Clintons hun partij ook voor. Uitgerekend in de week dat zij de
greep op de Democraten definitief verloren, en zich achter Obama schaarden,
lieten conventiegangers doorschemeren dat ze de Clintons dit voorjaar
vermoedelijk onvoldoende serieus hebben genomen.

LOAD-DATE: September 1, 2008

LANGUAGE: DUTCH; NEDERLANDS

NOTES: 'Het gaat niet om mij'; Uit de rede van Obama:; "Laat me mijn dank
uitspreken aan de historische lijst kandidaten die me vergezelden [..] en in het
bijzonder aan degene die het verst reisde, een kampioen van werkende Amerikanen
en een inspiratie voor mijn dochters en de uwe: Hillary Rodham Clinton."; "We
ontmoeten elkaar op een van die beslissende momenten, een moment dat ons land in
oorlog is, onze economie in verwarring en de Amerikaanse belofte opnieuw in
gevaar is."; "Vanavond zijn er meer Amerikanen zonder werk, of harder aan het
werk voor minder. Meer van jullie zijn hun huis kwijtgeraakt en nog meer zien de
waarde van hun huis kelderen. Meer van jullie kunnen zich niet langer een auto
veroorloven [..] en het schoolgeld niet betalen. Dit is niet allemaal de schuld
van de overheid. Maar dat er niets aan gedaan wordt, is een direct gevolg van de
tekortschietende politiek in Washington en het falende beleid van George W.
Bush."; "Senator McCain heeft het graag over beoordelingsvermogen. Maar wat zegt
het over je beoordelingsvermogen als je denkt dat George Bush het in 90 procent
van de gevallen bij het juiste eind had? Ik weet niet hoe het met jullie zit,
maar ik ga niet voor 10 procent verandering."; "Wat onze tegenstanders niet
begrijpen: het gaat niet om mij, het gaat om jullie."; Republikeinen klaar voor
de tegenaanval; Als volgende week de Republikeinen hun conventie houden, zal er
opnieuw veel aandacht zijn voor het imago van Barack Obama. Uit berichten in de
media is af te leiden dat uitvoerig zal worden stilgestaan bij de volgens
Republikeinen dubieuze contacten die Obama in het verleden heeft onderhouden.
Het gaat daarbij om onder meer William 'Bill' Ayers, een hoogleraar in Chicago
die in de jaren zestig gewelddadige acties pleegde. Obama zat met hem in een
stichtingsbestuur. Ook is er Tony Rezko, een wegens fraude veroordeelde
huisjesmelker in Chicago van wie Obama grote donaties ontving, en met wie hij
bovendien enkele zakelijke transacties aanging. En tenslotte Jeremiah Wright, de
ex-dominee van Obama die een aanhanger is van de zwarte bevrijdingstheologie.;
Democratische conventie 2008; Meer citaten: pagina 7

GRAPHIC: 2908VPdenver, In een stadion in Denver aanvaardde Barack Obama gisteren
"met diepe dank en in grote nederigheid" de Democratische nominatie voor het
Amerikaanse presidentschap., Foto AP

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              73 of 147 DOCUMENTS



                                NRC Handelsblad

                                August 28, 2008

'Nederland moet af van terreur van de middelmaat';
VVD Politiek leider Mark Rutte presenteert vandaag concept-beginselverklaring
die liberalen weer in een kabinet moet helpen

BYLINE: Door onze redacteur; Joost Oranje

SECTION: BINNENLAND; Blz. 3

LENGTH: 1205 woorden

DATELINE: Den Haag, 28 aug.

SAMENVATTING:

VVD-leider Mark Rutte herschreef deze zomer de partijbeginselen en presenteerde
vandaag het resultaat. "Ik zie dit als een keerpunt op weg naar
regeringsdeelname."

VOLLEDIGE TEKST:

Wat is vandaag de overeenkomst tussen Mark Rutte en Barack Obama?

Beiden presenteren zich deze donderdag met hun gedachtengoed aan de
buitenwereld, de één met een kakelverse concept-beginselverklaring voor de VVD,
de ander met zijn acceptatiespeech voor de Democratische kandidatuur voor het
presidentschap van de Verenigde Staten. "Alleen doet hij het voor 83.000 mensen
in een stadion in Denver en ik in de Koninklijke Schouwburg in Den Haag", lacht
Rutte een dag voor de presentatie in zijn werkkamer op het Binnenhof.

De politiek leider van de VVD is in goede luim, oogt energiek en heeft zijn
vakantie vooral besteed aan het inlossen van een belofte die hij enkele maanden
geleden aan zijn achterban deed: het opstellen van een nieuwe
beginselverklaring, die de komende weken in de partij besproken zal worden. De
oude (uit 1980) was, in de woorden van Patrick van Schie, directeur van het
wetenschappelijk bureau van de liberalen, "zo tam dat zij de partij geen
identiteit verschaft". En dat de VVD in de gefragmenteerde politieke markt van
Nederland anno 2008 wel een opknapbeurt kan gebruiken, zullen velen beamen.

De liberalen zaten de afgelopen jaren in het defensief: Geert Wilders stapte uit
de fractie om met zijn PVV een geduchte concurrent ter rechterzijde te beginnen,
er was de crisis rond Kamerlid Ayaan Hirsi Ali en de partij verzeilde na de
verkiezingen in de oppositie waarna een harde leiderschapsstrijd tussen Rita
Verdonk en Mark Rutte de achterban spleet. Rutte won, verwijderde Verdonk na
forse ruzies uit de fractie en verzekerde zich met de benoeming van de nieuwe
partijvoorzitter Ivo Opstelten van steun in het partijkader. En nu is er dus een
nieuwe beginselverklaring, volgens Rutte "concreter en polemischer" dan de
vorige en een spoorboekje voor "een moderne, optimistische partij".
Fundamenteler ook dan het Liberaal Manifest, een eerdere opfrisbeurt uit 2005.

Rutte: "Dat manifest koos concreet positie op enkele thema's die later werden
uitgewerkt in het verkiezingsprogramma. Maar deze beginselverklaring geeft een
grondtoon, de kern waar wij voor staan."

Zijn beginselen van een politieke partij niet zo wezenlijk dat het een slecht
teken is als ze binnen 30 jaar herschreven moeten worden?

"Een belangrijk deel van de liberale kernwaarden blijft natuurlijk overeind.
Maar de mondiale ontwikkelingen gaan razendsnel en daar moet je je als partij op
blijven aanpassen. Het stuk met de beginselen uit 1980 is verouderd, er staan
van die Joop den Uyl-termen in als sociale markteconomie, en het belang van
concurrentie ontbreekt zelfs helemaal. Dus dat moest echt moderner worden."

Maar wat is er, qua liberale denkbeelden en idealen, dan fundamenteel anders dan
in 1980?

"Toen ik deze beginselverklaring schreef, werd ik geconfronteerd met groot
onbehagen in de Nederlandse samenleving over concrete thema's. Zoals zorgen over
de globalisering, over de nog steeds grote instroom van kansarme immigranten of
over het feit dat veel mensen in de gezondheidszorg, het onderwijs en bij de
politie door bureaucratie hun vak zijn kwijtgeraakt. Maar er is ook een laag
dieper: een enorm wantrouwen tegen de Staat en de politiek zelf. Dat komt omdat
er te veel is beloofd en te weinig geleverd. Er is een pretentie geschapen alsof
de Staat verantwoordelijk is voor jouw en mijn geluk, alsof er een samenleving
mogelijk zou zijn met nul risico. Het leidt tot een duffer Nederland en de
terreur van de middelmaat. Daar moeten we vanaf."

Hebben VVD-politici zich niet ook schuldig gemaakt aan die valse pretentie?

"Natuurlijk. Ook wij zijn er wel eens in meegegaan. Toen er in Utrecht een
houten trap instortte omdat er te veel mensen op stonden, waren er óók VVD'ers
die riepen om een commissie en een onderzoek. Net als toen de Vierdaagse in
Nijmegen geteisterd werd door de hitte en er vele mensen het slachtoffer werden.
Alsof er een soort risicoloze samenleving te vergeven is. Misschien moet je geen
Vierdaagse lopen als het heet is en je een hartkwaal hebt. En als er 200 mensen
op een houten trap gaan staan, dan kan het gebeuren dat dat ding instort. Daar
is de Staat niet verantwoordelijk voor."

Maar het gaat verder dan een trap in Utrecht. U zet zich bijvoorbeeld af tegen
de verloedering van het onderwijs, maar ook daar is de VVD medeverantwoordelijk
voor geweest.

"Zeker. We hebben de schadelijke schaalvergroting niet tegengehouden. En met het
milieu, een van de andere grote vraagstukken van deze tijd, hadden we veel meer
het maatschappelijk debat moeten domineren. Dat gaan we nu dus doen. Met
pleidooien voor hoogwaardig onderwijs in een kleinschalige omgeving. Geen
betuttelend GroenLinks-geleuter dat je niet in een grote auto mag rijden, maar
ruimte voor innovatieve initiatieven die er echt toe doen."

Hoe wil u dat allemaal veranderen?

"De Staat moet klein en krachtig zijn, geen geluksmachine die mensen hun hele
leven uit handen neemt. Mensen moeten met verve kunnen leven, ruimte krijgen om
iets buitengewoons te maken van hun leven. De VVD strijdt voor verheffing van de
onderklasse, door goed onderwijs willen we mensen op eigen benen laten staan.
Het geluk zit in de mens, niet in de staat."

Verheffing van de onderklasse, over Joop den Uyl-termen gesproken...

"Haha, dat heb ik expres gedaan. Beetje provoceren. Ik wil dat PvdA'ers denken:
hé, gaan ze er met mijn vlag vandoor? Ja, inderdaad, zeg ik dan, want jullie
hebben die verspeeld."

U schrijft ook dat immigranten zich 'rekenschap' moeten geven van de Nederlandse
cultuur en normen. Hoe liberaal is dat eigenlijk?

"Het is zéér liberaal om grenzen te stellen. Ik wil geen xenofobe angst voor
alles wat van buiten komt. Maar je moet wel durven zeggen: deze
beschavingsfundamenten, de taal, de Grondwet en de vaderlandse geschiedenis, dat
is van ons! En van daaruit gaan we verder. Dan kan je als succesvol immigrant in
Nederland gewoon minister of staatssecretaris worden."

Deze beginselverklaring is heel erg de beginselverklaring van Mark Rutte.

"Absoluut. Het is een persoonlijk statement geworden waarom ik de politiek in
ben gegaan. En het is de uitwerking van het verhaal waarop ik tot leider ben
gekozen."

En als Mark Rutte morgen onder de tram komt, kan zijn opvolger er dan zo mee
verder?

"Zeker. De rode draad van deze beginselverklaring leeft breed in de VVD."

Geeft dit document de VVD genoeg profiel in het huidige politieke landschap?

"Dat is niet het doel op zichzelf. Maar ik wil de VVD wel weer offensief
neerzetten. Dat van die trap in Utrecht of van die Avondvierdaagse; dat lijken
kleine voorbeeldjes. Maar het is wel tekenend. Omdat het aangeeft dat we als VVD
moeten durven. Dat we niet meteen in reflexen schieten. Dat we zeggen waar het
op staat, wat mensen hun eigen rol is, hoe ze zelf initiatief kunnen nemen. En
we moeten daarvoor de gelegenheden bieden. Deze beginselverklaring is vooral een
opdracht aan onszelf."

En wanneer zien we resultaat?

"Nou, we zijn al een tijdje bezig in de oppositie, hoor. Maar ik zie dit wel als
een keerpunt, op weg naar regeringsdeelname, want dat is wat we willen. Dit stuk
is a call to arms!"

LOAD-DATE: August 28, 2008

LANGUAGE: DUTCH; NEDERLANDS

NOTES: Lees de volledige concept-beginselverklaring van de VVD via nrc.nl;
Beginselverklaring telt zeven punten; De vandaag gepresenteerde
concept-beginselverklaring van de VVD is geschreven door Mark Rutte. Meelezers
waren Uri Rosenthal (voorzitter senaatsfractie) en Ivo Opstelten
(partijvoorzitter). Het stuk wordt de komende dagen op een VVD-fractieweekend
besproken. Daarna komen er nog drie regionale bijeenkomsten voor leden. De
beginselverklaring moet worden vastgesteld tijdens het partijcongres op 15
november.; De concept-verklaring bestaat uit zeven punten. Na hoofdstukjes over
'missie en visie' en 'vrijheid en verantwoordelijkheid' gaat het over de
thema's: belang van onderwijs, burgerschap in de samenleving, democratische
rechtsstaat, vrije markteconomie en internationale rechtsorde. De VVD spreekt
zich uit "vóór de hardwerkende Nederlander die vorm en inhoud geeft aan de eigen
toekomst. Vóór vakmensen, leraren, politieagenten en wie werkt in de verzorging.
Vóór wie het lef heeft een eigen bedrijf te beginnen". De partij "beschouwt de
individuele vrijheid, zowel in geestelijk als in materieel opzicht, als het
hoogste goed". De VVD strijdt "tegen de dictatuur van de meerderheid en
bevordert dat de meerderheid rekening houdt met de opvattingen van de minderheid
en met individuele opvattingen. Bij de zeven punten zit een toelichting over
'het individu, de samenleving en de rol van de staat'. Vrijheid, aldus deze
toelichting, "moet soms worden veroverd op de Staat, soms met de Staat [...] De
Staat is er van en voor de burgers. Zonder staat geen burgerlijke en politieke
vrijheid, geen vrije markt, geen goed georganiseerde samenleving, geen openbare
orde. Maar de Staat moet niet te veel willen regelen en beloven".

GRAPHIC: 2808bi1rut, VVD-leider Mark Rutte vanochtend bij de presentatie van de
beginselverklaring. "Deze verklaring is vooral een opdracht aan onszelf.", Foto
Roel Rozenburg

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              74 of 147 DOCUMENTS



                                NRC Handelsblad

                                August 27, 2008

Bestedingsimpulsje van 88 euro;
Lux

BYLINE: Roel Janssen

SECTION: ECONOMIE; Blz. 13

LENGTH: 410 woorden


Aan de onzekerheid over de BTW-verhoging is vorige week vrijdag een einde
gekomen. Maar al op 23 april was bekend wat er zou gebeuren: toen dwongen Agnes
Jongerius (FNV), René Paas (CNV) en Bernard Wientjes (VNO NCW) de toezegging af
van het kabinet dat de BTW-verhoging zou worden heroverwogen.

Dat was in het voorjaarsoverleg. Daarna gingen de grafieken van de economische
groei omlaag en van de inflatie omhoog, en vervolgde de populariteit van de
regeringspartijen haar duikvlucht. Slechts een kabinet dat uit politieke
amateurs zonder maatschappelijke antennes bestond, zou de BTW-verhoging hebben
doorgezet.

Het wordt bovendien geen uitstel, maar volledig afzien van de BTW-verhoging. Dat
is een politieke nederlaag voor de PvdA. Die wil de consumptie zwaarder belasten
om extra collectieve uitgaven te financieren.

De afschaffing van de WW-premies voor werknemers en gedeeltelijke afschaffing
voor werkgevers gaat eveneens door - al deden Balkenende en Bos er vorige week
nog dubbelzinnig over. Dat willen de sociale partners namelijk ook. Het CDA
heeft dat beter aangevoeld dan de PvdA. Voor de hardwerkende gewone Nederlander
betekent dit tot 88 euro per maand netto erbij in 2009. Dat is het
bestedingsimpulsje waarmee het kabinet de stilstand van de economie het komende
jaar te lijf gaat.

De stagnerende economie veroorzaakt meer problemen voor Bos. Eén procentpunt
lagere economische groei kost de schatkist ruwweg 3 miljard euro. Voor volgend
jaar verwacht het CPB een groei van één procent, dat is een procentpunt lager
dan het 'realistische scenario' waarvan het kabinet in zijn ramingen uitgaat.
Die tegenvaller vangt Bos op door het begrotingsoverschot minder te laten
oplopen. De aardgasbaten stromen toch al over de rand van de schatkist.

Op termijn doemt nog een grotere tegenvaller op.

Nederlandse financiële instellingen hebben sinds begin dit jaar enige miljarden
afgeschreven op hun beleggingen in 'slechte leningen'. Er komen gezien de
voortwoekerende financiële crisis zonder twijfel meer tegenvallers. Deze
bedragen verrekenen ze met de vennootschapsbelasting over hun winst.
Verliescompensatie kan over een lange periode worden uitgesmeerd en drukt de
toekomstige winst. Financiële instellingen dragen dus jarenlang minder
vennootschapsbelasting af. Zo draait de schatkist op voor de roekeloosheid van
de bankiers.

Dank zij het aardgas kan de begroting van Bos een stootje hebben. Maar hij
krijgt meer voor zijn kiezen dan de BTW.

Roel Janssen

LOAD-DATE: August 27, 2008

LANGUAGE: DUTCH; NEDERLANDS

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              75 of 147 DOCUMENTS



                                NRC Handelsblad

                                August 25, 2008

Bewoners Gooi wonnen met hulp van BN'ers van de bouwlobby;
Actiegroep tegen snelweg langs Naardermeer kwam gemakkelijk binnen bij lokale
politici en Kamerleden, maar de minister gaf geen gehoor;
Retour Den Haag-Brussel

BYLINE: Door onze redacteur; Jeroen Wester

SECTION: BINNENLAND; Blz. 2

LENGTH: 1198 woorden

DATELINE: Den Haag, 25 aug.

SAMENVATTING:

Gewone burgers proberen de politiek op allerlei manieren te beïnvloeden.
Bijvoorbeeld bij de plannen voor een snelweg door 't Gooi. Zevende en laatste
deel van een serie.

VOLLEDIGE TEKST:

Hij is er niet gekomen, de snelwegverbinding tussen de A6 en A9 die langs het
Naardermeer en dwars door de Gein- en Vechtstreek zou lopen. Maar om nu te
zeggen dat het besluitvormingsproces open en eerlijk verliep, dat gaat Hermine
Kalf te ver.

Kalf kreeg naar eigen zeggen te maken met misleidende rapporten, ze noemt de
inspraakprocedures een wassen neus en ze verwijt het ministerie van Verkeer en
Waterstaat een tunnelvisie. Maar met "warme gevoelens" denkt ze terug aan het
intensieve contact dat ze met Tweede Kamerleden van vrijwel alle politieke
stromingen had.

Kalf groeide in 2005 en 2006 uit tot boegbeeld van het verzet tegen een weg waar
al sinds 1968 over gediscussieerd wordt. Neelie Kroes, Annemarie Jorritsma en
Tineke Netelenbos waren allemaal verkeersministers die de weg probeerden aan te
leggen om de verkeersstroom vanuit het snelgroeiende Almere op te vangen. 'De
Uitweg' was in 2003 een antwoord: onder leiding van Pieter Winsemius deden
gemeenten, provincies, milieugroeperingen en werkgevers uit de regio gezamenlijk
een alternatief voorstel de mobiliteitsproblemen in 't Gooi op te lossen, zónder
een tunnel bij het Naardermeer.

Maar toenmalig minister Peijs (Verkeer, CDA) was niet overtuigd. Haar ministerie
kwam rond Kerst 2004 opnieuw met een plan de omstreden verbinding aan te leggen
- vlak langs het Naardermeer en door beschermd landschap als de Nieuwe Hollandse
Waterlinie.

Hermine Kalf woonde op dat moment in Weesp. Binnen een paar maanden was zij
voorzitter van Weesp tegen A6 A9 en van het Platform tegen A6 A9 en waren er
meer inspraakreacties op het ministerie binnen dan de Betuweroute ooit kreeg.

Een klein team van burgers bundelde uiteenlopende kennis en vaardigheden. Onder
hen een planoloog, een organisatiedeskundige en een professionele woordvoerder.
"We hadden elkaar leren kennen op de inspraakavonden van Rijkswaterstaat. Het
ging er informeel aan toe. Dus geen gedoe met statuten of notulen. We gingen
recht op ons doel af: geen A6-A9. We hadden ook geen onderlinge toestanden, met
gekwetste ego's en dat soort dingen. Wij verspilden weinig tijd."

Volgens Kalf stond de actiegroep in het begin op grote achterstand omdat vooral
werkgeversorganisatie VNO-NCW jarenlang een stille lobby in Den Haag had gevoerd
voor de snelwegverbinding. Maar het platform profiteerde weer van de vele BN'ers
die zich voor de acties inzetten, al was het maar omdat ze er woonden. Wim de
Bie, Ronald Plasterk, Henk Westbroek, Daphne Dekkers, Tommy Wieringa, Jort
Kelder en Arnold Heertje gaven hun steun. Het VARA-programma Vroege Vogels
voerde actie.

De weg zou dwars door Weesp lopen, waardoor in de gemeente van 18.000 inwoners
een groot draagvlak voor de acties bestond. Op iedere hoek van de straat was het
Asfaltlied van Stadskoor Weesp te koop. "De notaris hielp zonder vergoeding met
de oprichting van twee verenigingen. Juristen en verkeersdeskundigen uit de
streek boden hun diensten aan."

De insteek van het verzet was vanaf het begin duidelijk: als je wat wilt
bereiken moet je niet overal tegen zijn, stelt Kalf. "Alleen met eigen belang
kom je er niet. Je moet het Not in my backyard-gevoel eruit weten te halen, ook
al zou de weg zo'n beetje ieders achtertuin doorkruisen in Weesp en Amsterdam
Zuid-Oost. Allereerst erkenden wij de andere problemen: het is een ramp voor
mensen uit Almere om zich te verplaatsen. Dat moet opgelost worden."

Kalf zegt dat de bezwaarmakers moesten vechten tegen een verkeerd imago. Neen,
het verzet tegen de snelweg bestond niet uit rijke mevrouwen uit 't Gooi. En
neen, het platform was ook geen club linkse activisten of anti-asfaltlobbyisten.
"Ik ben zelf opgegroeid op een familiebedrijf in de transport en logistiek, maar
het ministerie probeerde ons steeds weg te zetten als een marginale club
activisten."

Volgens Kalf waren de inspraakavonden een wassen neus. "In Weesp was er zelfs
niet eens een gepland. Na protest kwam er toen een bijeenkomst, maar dat was een
informatieavond. Daar had je nog minder aan. Dat stoorde me misschien nog wel
het meest, die avonden waarop net werd gedaan alsof je inspraak had. Soms was
het je reinste volksverlakkerij en werd er geschermd met quasi-wetenschappelijke
studies. Zo was er een vervoersstudie die het openbaar vervoer als factor
negeerde. Dan zet je mensen echt op het verkeerde been."

Het platform kwam met opmerkelijk groot gemak binnen bij lokale politici,
bestuurders uit de provincie en ook bij Tweede Kamerleden. De actievoerders
ontwikkelden een goed contact met parlementariërs. Kalf wist met haar platform
vlak voor belangrijke politieke besluitvormingsmomenten steeds de juiste
politici te vinden. "Maar met de minister is het nooit gelukt contact te
krijgen. Zij werd afgeschermd door haar ambtenaren. Wij hebben zelfs nooit
antwoord gekregen op brieven. Dat was heel bizar."

Afgezien van Kamerlid Eddy van Hijum bleek het voor Kalf het moeilijkst om bij
het CDA binnen te komen. Zij wijt het aan de asfalt-en bouwlobby die volgens
haar juist in het CDA sterk verankerd zou zijn. De VVD in Noord-Holland was
faliekant tegen, maar landelijk was de partij voor de A6-A9. In juni 2006 ging
de VVD ook landelijk om. Toenmalig Kamerlid Pieter Hofstra: "Dat was een kwestie
van Realpolitik. Binnen het kabinet bestond hier ook een meningsverschil over.
Iedereen had zich ingegraven op zijn posities. Een alternatief plan voor de
A6-A9 was niet de beste oplossing, maar wel de meest haalbare", zegt Hofstra, nu
senator. "Wat wel bijzonder was aan die actiegroep is dat het zo tegen
'Hilversum' aanlag. Er waren vele coryfeeën die zich inzetten. De tegenstanders
van de tunnel konden zo veel lawaai maken", lacht Hofstra.

De opluchting bij Kalf was groot toen het kabinet in oktober 2006 een streep
door de plannen zette vanwege te weinig maatschappelijk en politiek draagvlak.
Maar al met al kostte het de actievoerders veel tijd. "Wij hadden allemaal
banen. Ons werk heeft er echt onder geleden. De omzet van mijn eigen bedrijf had
er last van."

Pieter Winsemius, die in de herfst van 2006 net tot het nieuwe kabinet was
toegetreden dat de zaak afblies, kijkt er positief op terug. "Je zou kunnen
zeggen dat lokale bestuurders al veel eerder het standpunt hadden waar het
kabinet op uitkwam. Daar is tijd verloren gegaan, maar het kabinet heeft ook
zijn eigen verantwoordelijkheid. Het burgerprotest heeft zeker een rol
gespeeld."

Kalf beaamt dat de democratische besluitvorming uiteindelijk goed gewerkt heeft,
want de landelijke politiek kon niet meer om de sterke regionale oppositie heen.
Maar ze wil niet te vroeg juichen. Eerder deze maand kwam bouwbedrijf Strukton
op eigen initiatief met een nieuw plan voor een A6-A9-verbinding. Het CDA
reageerde positief. "Het zou de betrouwbaarheid van politici grote schade
toebrengen als het toch weer op de politieke agenda zou komen."

Kalf woont inmiddels niet meer in de regio, ze is verhuisd naar Brussel. Maar ze
heeft afgesproken dat zij de lobby in Europa voor haar rekening neemt, mocht er
opnieuw actie nodig zijn.

LOAD-DATE: August 25, 2008

LANGUAGE: DUTCH; NEDERLANDS

GRAPHIC: 2508BINhermine, Platform tegen A6 A9, in mei 2006. Tweede van rechts op
eerste rij is Hermine Kalf., Foto Maarten van Haaff

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              76 of 147 DOCUMENTS



                                NRC Handelsblad

                                August 23, 2008

Spaarfonds AOW: harde claim of fata morgana?;
Column Flip de Kam

BYLINE: Flip de Kam

SECTION: ECONOMIE; Blz. 16

LENGTH: 856 woorden


Op dit moment worden de rijkelijk vloeiende aardgasbaten gebruikt om uitgaven
van de overheid te financieren. Zou het niet verstandiger zijn om, net als in
sommige andere energie producerende en grondstofrijke landen gebeurt, ons
gasgeld in een fonds te stoppen dat de beschikbare middelen wereldwijd belegt?

Die vraag stond centraal in mijn column van twee weken geleden. Verschillende
lezers reageerden met de opmerking dat de overheid al bezig is zo'n
beleggingsfonds te vormen. Tien jaar geleden is immers het Spaarfonds AOW
opgericht.

In dit nationale spaarvarken was eind vorig jaar al 31 miljard euro opgepot. Het
ligt in de bedoeling dat de overheid vanaf 2020 middelen aan dit fonds gaat
onttrekken ter financiering van de uitkeringen krachtens de Algemene
Ouderdomswet. Dit Spaarfonds is echter een fopfonds, dat is bedoeld om via een
verkeerde voorstelling van zaken onrust over de betaalbaarheid van het nationale
basispensioen te sussen. Hoe werkt het?

Sinds 1997 staat ieder jaar onder de uitgaven op de rijksbegroting een storting
in het Spaarfonds AOW vermeld. Deze storting wordt tegelijk weer geboekt als
ontvangst van de rijksoverheid. Beide bedragen vallen dus tegen elkaar weg. Het
saldo van de begroting wordt door beide boekingen dus niet geraakt.

Het Spaarfonds bestaat alleen op papier. Er is geen pot met geld, geen belegd
vermogen. In de toekomst kunnen bedragen ten laste van het fonds worden
teruggeboekt. Ook dat zijn papieren transacties. Het Spaarfonds beschikt immers
niet over beleggingen die te gelde kunnen worden gemaakt. Om onttrekkingen te
financieren zal de overheid vanaf 2020 op haar andere uitgaven moeten bezuinigen
of de belastingen moeten verhogen.

Zulke maatregelen om de AOW op peil te houden zou de overheid vanaf 2020 ook
moeten treffen wanneer er geen Spaarfonds bestond. Het patroon van
overheidsuitgaven en -ontvangsten in de tijd - en dus het beloop van
begrotingssaldo en staatschuld - staat volledig los van de stortingen in en
onttrekkingen aan het fonds die alleen op papier plaatshebben. De
fondsconstructie biedt dus geen extra zekerheid inzake de toekomst van de AOW.

Op college knipperen studenten bij de behandeling van dit onderwerp met hun
ogen. Om ze duidelijk te maken hoe de zaak in elkaar steekt, geef ik dan het
volgende voorbeeld. Een studente beseft dat zij volgende zomer geen geld heeft
om op vakantie te gaan. Vanaf oktober noteert zij daarom in haar agenda
maandelijks een storting van 100 euro in een hoogstpersoonlijk vakantiefonds.
Zij zet dit bedrag niet op een spaarrekening bij de bank, want zij kan geen 100
euro in de maand missen. Eind juni wil zij haar vakantiepotje van 900 euro
aanspreken. Dit bestaat alleen in haar agenda. Zij zal alsnog een baantje moeten
zoeken, voordat zij op vakantie kan. Het Spaarfonds AOW valt te vergelijken met
het vakantiefonds van deze studente.

Dit jaar voegt de overheid bijna 4,5 miljard euro aan het Spaarfonds toe. Het
gaat om een nieuwe bijdrage van 3 miljard euro plus een rentevergoeding van 1,5
miljard euro die wordt berekend op basis van het al aanwezige saldo. Die
rentevergoeding is een subtiliteit. Zij suggereert dat het Spaarfonds wel
degelijk over vermogen beschikt. Maar het fonds is lucht.

Dit valt eenvoudig te illustreren. Veronderstel dat een politieke partij
tegemoet wil komen aan zorgen bij de kiezers over de toekomst van de AOW. Komend
najaar zou die partij bij de behandeling van de rijksbegroting kunnen
voorstellen om de bijdrage van 3 miljard te verdubbelen om de AOW voor
hardwerkende Nederlanders 'veilig' te stellen. Dekking voor dit
wijzigingsvoorstel hoeft zo'n partij niet aan te geven. Op papier nemen immers
ook de ontvangsten van de overheid met 3 miljard euro toe. Zou de studente uit
het zojuist gegeven voorbeeld de handelwijze van die politieke partij volgen,
dan noteert zij maandelijks voortaan in haar agenda 200 euro als storting in
haar vakantiefonds. Reken je rijk. Papier is geduldig.

Eerst in 2020 zou blijken hoe zeer een verdubbeling van de bijdrage aan het AOW
Spaarfonds ordinair kiezersbedrog is. Ondanks tweemaal zo hoge bijdragen vanaf
2008 zou het Spaarfonds nog steeds geen eurocent te makken hebben.

De afgelopen maand ontspon zich in Het Financieele Dagblad een aardige
discussie. Wim Boonstra, de topeconoom van Rabobank Nederland, stelde nog eens
vast dat het Spaarfonds AOW een luchtspiegeling is. ING-econoom Fred Pallada
sprak hem tegen. Want het Spaarfonds belichaamt een claim van het ministerie van
Sociale Zaken en Werkgelegenheid die de verre opvolgers van minister Donner
vanaf het jaar 2020 goed van pas komt bij de ambtelijke en politieke strijd over
de verdeling van de begrotingsgelden. Daarom zou het niet om een fopfonds gaan.

Pallada heeft gelijk dat het Spaarfonds een extra argument oplevert ten gunste
van overheidsuitgaven voor de AOW. Maar veel invloed op de afloop van
toekomstige begrotingsonderhandelingen zal het fonds niet hebben. Andere
departementen zullen met dezelfde kracht van argumenten pleiten voor extra geld
voor onderwijs, politie, gezondheidszorg en zo meer. Daarmee blijft het
Spaarfonds in mijn ogen vooral een fata morgana.

LOAD-DATE: August 22, 2008

LANGUAGE: DUTCH; NEDERLANDS

GRAPHIC: ECO-DeKam-ZW

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              77 of 147 DOCUMENTS



                                NRC Handelsblad

                                August 23, 2008

Verliezen is een zonde in onze samenleving;
Olympische Spelen;
Het mentale leed van topsporters moet veel meer aandacht krijgen

BYLINE: Guus van Holland.

SECTION: OPINIE; Blz. 07

LENGTH: 1929 woorden

SAMENVATTING:

Topsporters die verliezen, worden verstoten, stelt Guus van Holland. Verliezers
zijn outcasts, losers, ze vormen een gevaar voor onze maatschappij.

VOLLEDIGE TEKST:

Wie beseft het in deze dagen van opwinding over medailles nog? Dat al die
sporters die nu hebben deelgenomen aan de Olympische Spelen, meer dan een
olympiade lang in een tunnel hebben geleefd. Dat ze al die jaren geconcentreerd,
geconditioneerd, geïsoleerd en vooral geobsedeerd hebben toegeleefd naar de
ultieme prestatie op het podium in China. Altijd hebben ze gemoeten: een
topsporter die niet voelt dat hij moet, zal niet winnen. Maar is het niet een
verplichting die hij zichzelf oplegt? Wie zo graag pijn wil lijden moet maar
pijn lijden, zo is de heersende opvatting. Eigen keus, eigen
verantwoordelijkheid. Wie verliest moet niet klagen, wegwezen.

Talentvolle sporters die zich door spartaanse trainingen hebben opgewerkt tot
topsporters, kampioens- en medaillekandidaten, maar uiteindelijk niet de vurig
gewenste medailles hebben behaald, beseffen het terdege. Zij waren al voor zij
hun ultieme prestatie moesten leveren in de armen gevallen van mensen die wilden
meehelpen aan het succes en wilden meedelen in de aanstaande triomf. Het begon
bij ouders en familie wier trots werd aangesproken zodra bleek dat een van hun
telgen een potentiële winnaar was. Toen volgden omgeving, trainers, club,
sponsors, nationale bond, politici, volk, natie en de altijd ongeduldige media
die graag aandacht en ruimte besteden aan aanstaande kampioenen. Aan supporters
hebben kampioenen nooit gebrek.

Maar wie geeft nog 'support' wanneer het kampioenschap niet is behaald? Wie
heeft nog aandacht voor de verliezer die een olympiade lang in een cocon leefde,
weliswaar vooral ter meerdere eer en glorie van zichzelf, maar ook van het
hunkerende volk, de betrokken politici én de opportunistische media?

Stress met als gevolg depressiviteit is een volksziekte geworden, over een jaar
of tien volksziekte nummer één, zo wordt beweerd. Wie zich er nog niet door
besmet weet, mist de moed of is te gevoelloos om te erkennen dat hij op weg is
naar een dilemma in zijn gevoelsleven. Te gesloten, te geïsoleerd, te bang,
domweg omdat in een prestatiemaatschappij verliezers verdoemden zijn.

Verliezen is een zonde in onze samenleving. Wie klaagt over overspanning van de
geest moet niet zeuren, maar gewoon doorgaan. Wie klaagt over overspannen
spieren, heeft zijn best gedaan en krijgt een schouderklopje en 'de nodige'
rust. Maar de gekwetste geest wordt te weinig serieus genomen. Wie sterk is
krijgt een beloning, wie zwak is wordt liefst genegeerd. Anders moet je maar
gaan nadenken aan over wat verkeerd is in deze wereld.

Neem topsporters, een uitverkoren groep die zich ogenschijnlijk alles toe-eigent
wat de 'gewone' burger tot zijn frustratie niet krijgt. Topsporters hebben meer
te doorstaan dan ze durven toegeven, meer ook dan de media hun kijkers en lezers
willen doen geloven. Maar wat gebeurt met een sporter die obstakels heeft
overwonnen maar op het cruciale moment niet wint? Faalt hij? Ja, want wie niet
aan de verwachtingen voldoet, faalt.

Falen is een beladen begrip geworden, omdat het begrip verliezen niet meer
toereikend is. Machines falen, mensen niet. Een winnaar is heilig, een verliezer
een slachtoffer. Verliezen is onvergeeflijk, een vergissing is dom, een slechte
dag geen excuus, wie aan de spanning bezwijkt is zwak. Voordat de verliezende
topsporter het beseft, is hij overgeleverd aan de hyena's. Verliezers zijn
outcasts, losers, ze vormen een gevaar voor onze samenleving.

Navraag bij sportpsychologen heeft geleerd dat in Nederland nauwelijks inzicht
is in het mentale leed dat topsport aanricht. De een zegt het uit te zoeken, de
andere dat hem geen extreme gevallen bekend zijn van topsporters die tijdens of
na hun loopbaan in psychische nood verkeerden. Zo gaan wij om met potentiële
helden die het niet waarmaken en zijn bezweken aan de spanning.

Hoewel ons wel berichtjes bereiken van sporters die 'er' aan ten onder zijn
gegaan, reïntegratieproblemen hebben, moeten afkicken van doping en leefritmes,
en last hebben van versleten spieren en gewrichten, overbelaste en beschadigde
organen, mentale stoornissen met aanverwante eetstoornissen, geen zin in seks,
geen zin in alles, gebrek aan opwinding, doet dat er in sportland niets toe. Of
minderjarige turnsters die plotseling afhaken, tot teleurstelling van familie,
coaches en sponsors. Wielrenners die zich al op jonge leeftijd drogeren en later
nog jaren zoeken naar een menselijker leven. Is er nog aandacht voor?

Dezer dagen gaat de aandacht uitsluitend uit naar medailles. Hoeveel medailles
heeft Nederland nu? Het doet er niet toe in welke sport, of het nu
wildwaterkanoën is, beachvolleybal, waterpolo, taekwondo, marathonzwemmen of
fietscross. Sporten waarin doorgaans niemand is geïnteresseerd, staan door de
jacht op medailles ineens in de belangstelling.

Wanneer Nederland hoog op de medailleranglijst eindigt, gaat er een wave door
het land. Zo trots zijn we op onze jongens en meisjes, op onze beleidsmakers, op
hun sport- gezondheidszorg. Succes is goed voor het zelfbeeld. Vast wel. Als een
wildwaterkanoër goud heeft gewonnen, gaan meer mensen wildwaterkanoën, wordt ook
beweerd. Het is nooit bewezen. Sportsucces is vluchtig en roem vergankelijk.
Sportsocioloog Maarten van Bottenburg heeft daar in 1994 in 'Verborgen
Competitie' al een hoofdstuk aan gewijd. Het 'Ard en Keessie-effect' duurde maar
kort. Een waterpolosucces zet mensen maar even aan tot waterpolo. Volgende week
is er een andere hype die mensen opwindt.

Al die mensen in China, chef de mission van de Nederlandse ploeg Van Commenée
voorop, in de polonaise gevolgd door premier Balkenende, staatssecretaris Sport
Bussemaker, staatssecretaris Defensie De Vries met zijn sportsoldaten, prins
Willem-Alexander en prinses Máxima, trekken mensen in hun kielzog mee die niet
beseffen wie zij aanzetten tot prestaties. Zoals sponsors en politici die er
slechts op uit zijn goede sier te maken met kampioenen en de verliezers aan hun
lot overlaten. Of zou de regeringsleider ook ongelukkige verliezers ontvangen om
ze als gevallen helden te eren voor hun inzet? Niet dus. Verliezers zijn slecht
voor het imago van het volk. Het superioriteitsgevoel dat veel Nederlanders zich
aanmeten, is vernietigend voor kwetsbare mensen als topsporters.

In Sports Illustrated stond een paar jaar geleden een artikel dat inzicht
verschaft in het mentale leed dat veel sporters moeten doorstaan. Het quotum
gebruikte antidepressiva onder topsporters overtrof het (vermeende) quotum aan
stimulerende middelen. Atleten, skiërs, football-spelers, honkballers,
basketballers, golfers en kunstschaatsers melden zich in groten getale bij
psychiaters wegens pogingen tot zelfdestructie of worden ernaar verwezen wegens
'afwijkend' gedrag. Links en rechts een zelfmoord, vaak een langdurige
psychiatrische behandeling van sporters die niet begrijpen dat juist zij de weg
kwijt zijn, depressief zijn geworden en de wereld niet meer aankunnen. Me?
Depressed? How could that be? I'm an athlete!

Het artikel vermeldde onder meer een olympisch kampioen. Hij won, maar emoties
toonde hij niet op het moment van zijn triomf. Hij wist niet meer wat emoties
zijn, had hij nooit geleerd en ervaren, stoer als zijn omgeving was. Hij trok
zich terug in zijn eigen wereld vol eenzame ervaringen en sportte als een
autist. Met als gevolg zware depressies. Verder een eenzame kampioene met een
leven zonder liefde, football-spelers die zich isoleerden of voortdurend als
masker een zonnebril droegen uit angst voor media en andere ongewenste aandacht.
Topatleten die geen atletiekbaan meer konden zien, fobisch als ze waren
geworden. Een gebroken been wordt geaccepteerd, een gebroken hart wijst op
mentale zwakheid.

In Nederland zijn ze er ook, mensen die verslaafd zijn geweest aan topsport maar
nu niet meer bestaan. Ze zijn teleurgesteld in hun omgeving en zoeken naar
aandacht - verslaafd als ze aan aandacht zijn. Nazorg voor topsporters is er
wel, maar het wordt steeds minder. Publieke aandacht is er al helemaal niet
meer.

Stel eens voor: ik ben marathonloper, in elke wedstrijd die ik de afgelopen vier
jaar heb gelopen eindig ik bij de eerste twintig. Ik ren elke dag minimaal twee
uur, ga naar de sportschool voor krachttraining, eet en drink zoals het moet,
slik voedingssupplementen, ga vroeg naar bed, verwaarloos mijn seksleven en mijn
partner, drink slechts vier glazen wijn per week, gehoorzaam mijn trainer, mijn
sponsor en mijn omgeving ('wanneer win je weer eens?'), geef twee keer per maand
een interview (dat moet van mijn sponsor), ga twee maanden naar de Alpen om te
trainen en word voor de televisie gepresenteerd als dé kanshebber voor een
medaille.

Op de dag van de wedstrijd ben ik te gespannen, mijn maag houdt het eten niet
binnen, de voedingssupplementen werken niet, de spanning slaat in mijn lijf, de
mentale preek van de sponsor, de regeringsleider, de prins en mijn vader jagen
mijn adrenaline over de grens. Ik ben geen normaal mens meer!

Ik verlies. Televisie, radio en krantenverslaggevers vangen mij op als ze nog
geïnteresseerd zijn. De rest laat me vallen. Ik heb verloren, het wordt mij
kwalijk genomen. Een foutje, een slechte dag, slechte nacht, verkeerde voeding,
spiertje dat protesteert, onverwerkt jeugdtrauma dat zich openbaart in de
wedstrijd, verloren liefde, hersens die niet meer werken, benen die zwabberen,
hitte, vocht, toeval, mijn leven is een quiz. Ik word afgemaakt, verstoten, niet
meer waardig om te leven. Ik besta niet meer.

Poging tot zelfmoord onder topsporters in de Verenigde Staten komt voor, zoals
Sports Illustrated meldde. Ook in Nederland dreigen topsporters aan de noodrem
te trekken (of deden het). Onbekend is wie en hoeveel. Waarom weten we dat niet?
Omdat Balkenende en zijn geestverwanten dat niet willen laten zien. Wij zijn
immers een samenleving van winnaars. Mensen die niet het talent hebben om te
winnen, worden genegeerd. Ze moeten maar beter hun best doen. Hoe sociaal zijn
wij nog? Rolmodellen hebben een functie, maar hoe zit het met mensen die
psychisch (als gevolg van trauma's) of fysiek met minder bedeeld zijn?

Hoe zich te verweren tegen de risico's van het sportleven? Meer dan de helft van
de sporters en ex-sporters is tevreden, heeft ervan geleerd en zegt dankzij hun
sportervaring klaar te zijn voor het leven. Ik geloof het niet, dat was vroeger
toen topsporters nog niet onder zware druk stonden. Topsport is niet leuk.
Topsport is voor mensen die niet tevreden zijn met wat ze zijn en wat ze hebben.
Natuurlijk is het ook een uitdaging om te zien waartoe je lichaam en geest in
staat zijn. Wie de top wil halen moet heel jong beginnen, in de periode dat
kinderen verantwoord moeten worden opgevoed door ouders - en niet door trainers,
en zeker niet in oefenkampen. Ik heb over topsporters en kampioenen gelezen die
na hun carrière niet meer konden lopen door versleten gewrichten of aan
persoonlijkheidsstoornissen leden. Ver van de schijnwerpers, waaraan ze zo
verslaafd zijn geraakt.

Verliezers zijn lastig en verstoren ons comfortabele leven. Met winnaars kun je
feestvieren, met verliezers moet je huilen. Het zou sociaal zijn wanneer straks
bij thuiskomst niet alleen de medaillewinnaars worden gehuldigd maar alle
deelnemers - dus ook de verliezers, de geblesseerden, ziek geworden sporters en
net-niet-winnaars. Ook zij hebben hun uiterste best gedaan. Leren kun je van
verliezen, misschien wel meer dan van winnen. In boeddhistische termen: een
nederlaag is een moment van bezinning.

LOAD-DATE: August 26, 2008

LANGUAGE: DUTCH; NEDERLANDS

NOTES: Guus van Holland is redacteur van NRC Handelsblad.; Maar wie geeft nog
'support' wanneer het kampioenschap niet is behaald?

GRAPHIC: 2208OPIolympicscartoon, Tekening David Smith

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              78 of 147 DOCUMENTS



                                NRC Handelsblad

                                August 18, 2008

De taaie strijd voor de verbetering van een ongeliefde wet;
Jarenlang pleidooi van hoogleraar Inge van Vijfeijken voor modernisering van
Successiewet slaat nu aan in politiek Den Haag;
Retour Den Haag-Brussel

BYLINE: Door onze redacteur; MICHÈLE DE WAARD

SECTION: BINNENLAND; Blz. 02

LENGTH: 1394 woorden

DATELINE: TILBURG, 18 AUG.

SAMENVATTING:

'Gewone burgers' beïnvloeden op allerlei manieren de politiek. Bijvoorbeeld bij
het maken van wetten, zoals de Successiewet. Zesde deel van een wekelijkse
serie.

VOLLEDIGE TEKST:

Het is geen sexy onderwerp. Bij velen is het zelfs ongeliefd. Het kan in
families grote vernielingen aanrichten. En het heeft met de dood te maken. Dat
spreekt niet aan.

Nee, met de wet die erfenissen regelt, kun je niet scoren. Toch fascineert de
Successiewet de jurist Inge van Vijfeijken al heel lang. Ze doceert al twintig
jaar over het onderwerp. Talrijke publicaties in Nederlandse en internationale
vakbladen wijdde de hoogleraar aan de Universiteit van Tilburg aan verandering
van de wet. Regelmatig treedt ze als spreekster op congressen in het hele land,
van Den Haag tot Maastricht en Groningen. Plotseling sloeg de vonk over en werd
'haar' onderwerp opgepikt door de politiek op het Binnenhof.

In april van dit jaar toog Jan Kees de Jager - de huidige staatssecretaris van
Financiën (CDA) - persoonlijk naar de thuishaven van de gerenommeerde hoogleraar
in Noord-Brabant om nieuws bekend te maken. Er is werk aan de winkel, zei De
Jager in een college in de aula van de Tilburgse universiteit. Hij beloofde
binnenkort met voorstellen te komen over vernieuwing van de wet, precies het
onderwerp waarvoor Van Vijfeijken al zo lang aandacht vraagt.

"Mijn idee spreekt hem aan", zegt Van Vijfeijken in haar kamer in het Fiscaal
Instituut van de Tilburgse universiteit. Dat al haar optredens en pennevruchten
eindelijk effect hebben, vindt ze "natuurlijk wel prettig". Maar Van Vijfeijken
blijft gereserveerd. "De wetenschap is niet op effect gericht, maar wil vooral
iedereen wakker houden".

Ze wacht met spanning af hoe het nieuwe voorstel van staatssecretaris De Jager
eruit komt te zien. Neemt de bewindsman de kern van haar plannen wel over? Daar
gaat het Van Vijfeijken om. Er moet een "rechtvaardige" successiewet komen,
vindt ze.

Waarom is de huidige wet onrechtvaardig ?

Van Vijfeijken: "In een gezin, waar vader als eerste doodgaat, krijgt moeder als
erfgenaam het vermogen. De kinderen ontvangen voor hun kindsdeel een vordering
op moeder, die zij pas kunnen innen bij het overlijden van moeder. Ze hoeft over
de eerste vijf ton euro weliswaar geen belasting te betalen, maar ze moet wél de
successiebelasting van de kinderen voorschieten over hun vordering, hoewel zij
daar pas de beschikking over krijgen als moeder is overleden. Zo'n weduwe snapt
er niets van", aldus de hoogleraar. Heeft ze zo'n grote vrijstelling van vijf
ton en moet ze toch nog belasting betalen.

Ook voor de kinderen is het onrechtvaardig. Als moeder op grote voet leeft en de
erfenis opmaakt, erven de kinderen niets en hebben ze toch successierechten
moeten betalen. De belasting zou pas bij de kinderen geheven moeten worden als
de langstlevende ouder sterft, stelt de hoogleraar.

Bovendien zint het Van Vijfeijken niet dat belasting wordt geheven in het land
waar de gestorvene woont. Als iemand in Nederland overlijdt, dan zijn
erfgenamen, die al jaren in het buitenland wonen, in Nederland successierecht
verschuldigd over de hele nalatenschap.

Twee eeuwen geleden, toen de wet werd ontwikkeld, was dat misschien logisch.
Maar nu is het "echt het verkeerde uitgangspunt", vindt Van Vijfeijken. De
overledene heeft immers in Nederland al keurig zijn belasting aan de overheid
betaald - btw, inkomstenbelasting, rioolbelasting, noem maar op.

Als de erfgenaam al jaren in het buitenland vertoeft, waarom moet Nederland hem
dan belasten, vraagt ze zich af. Zo iemand valt onder het belastingstelsel van
het land waar hij woont. Afschaffen dus voor kinderen die in het buitenland
wonen, vindt Van Vijfeijken. Als een vader vermogen nalaat aan zijn dochter in
België of Frankrijk, dan heeft Nederland niets met dat geld te maken, want de
dochter valt onder de Belgische of Franse wetgeving.

"Gaat de belastingheffing voortaan uit van de woonplaats van diegene die de
erfenis ontvangt, dan ontstaat er bij burgers misschien ook meer begrip voor de
Successiewet en de bedoelingen die erachter zitten. Nu zijn mensen vaak
geïrriteerd als het om erfenissen gaat. Want de indruk bestaat dat er twee keer
belasting moet worden betaald: tijdens hun leven en ook nog eens als ze
doodgaan."

Telkens als Van Vijfeijken haar studenten uitlegt hoe de wet op erfenissen
werkt, valt haar op hoe "ongelofelijk verouderd" de wet is. En ze merkt nog iets
anders. Nu mensen steeds rijker worden en er meer successierecht moet worden
betaald, wordt er meer gepiept. Daardoor groeit de belangstelling voor de
Successiewet, merkt ze.

Toen de Tilburgse hoogleraar in de jaren negentig begon te publiceren in de
vakbladen over hervorming van de wet, kreeg ze in Den Haag geen gehoor. Alleen
Willem Vermeend, die als PvdA-staatssecretaris van Financiën op fiscaal gebied
aan de weg timmerde, had er wel oren naar, herinnert Van Vijfeijken zich.

Vermeend wilde de wetgeving wel aanpakken in een poging de kapitaalvlucht in te
dammen. Immers: in samenspraak met notarissen worden de meest ingenieuze -
overigens legale - constructies bedacht in testamenten om de successiebelasting
tot een minimum terug te brengen. Laat een ouder een paar ton euro na, dan
moeten forse bedragen aan de fiscus worden betaald: kinderen 27 procent, broers
en zussen 53 procent en vrienden, neven of nichten tot 68 procent.

Zo wordt bijvoorbeeld gebruik gemaakt van trusts in het buitenland waarover geen
belasting kan worden geheven. De echt rijken verhuizen zelf naar
belastingvriendelijke landen zoals België, Zwitserland of de Antilliaanse
eilanden.

In Nederland worden allerlei civielrechtelijke kunstgrepen uitgehaald zoals het
'ik-opa-testament, waarbij de erfenis over de kleinkinderen en hun ouders wordt
verdeeld. Ook bestaat het 'turbo-testament' waardoor wordt bereikt dat de
langstlevende bij overlijden niets nalaat en het vermogen zo vrij van belasting
bij de kinderen terecht komt. Er is zelfs een 'superturbo'-regeling bedacht om
successiebelasting over het vermogen van de langstlevende te vermijden.

Vermeend stelde in zijn tijd als staatssecretaris van financiën een commissie
in, die de Successiewet moest moderniseren. Voorzitter Moltmaker van die
commissie vroeg Van Vijfeijken om lid te worden.

"Het is helaas op niets uitgelopen", vertelt Van Vijfeijken, "want toen het
rapport klaar was, was Vermeend inmiddels minister van Sociale Zaken geworden en
verdween het voorstel in een la." Ze is ook eens door Joop Wijn (CDA)
uitgenodigd, die in 2000 op de stoel van Vermeend terechtkwam. Maar Wijn had
niets met de Successiewet, merkte ze, en voelde niets voor een wetswijziging.
Hij maakte vervolgens de verlaging van de vennootschapsbelasting tot speerpunt
van zijn beleid.

Met Jan Kees de Jager, de huidige staatssecretaris, heeft Van Vijfeijken nooit
gesproken. "Nee, gebeld heeft hij niet." Maar ze heeft natuurlijk wel contacten
met ambtenaren op het ministerie van Financiën, waar zich maar een kleine groep
met de Successiewet bezighoudt.

Op een gegeven moment "kwam alles samen". De Jager had zijn ambtenaren aan het
werk gezet om over verandering van de wet na te denken. Van Vijfeijken
publiceerde opnieuw in een vakblad een artikel over verandering van de
successiebelasting voor weduwen en kinderen. "In dezelfde periode hoorde ik van
collega's dat De Jager zijn plannen afgelopen voorjaar graag in Tilburg bekend
wilde maken, omdat ik me daar zo intensief met het onderwerp bezighield."

Tijdens zijn college in april dit jaar noemde De Jager de Successiewet
"onbegrepen", "niet geliefd" en het beeld bestaat dat de wet "onrechtvaardig"
is. De staatssecretaris is kritisch over de wet en wekte de indruk dat hij een
aantal pijnpunten wil wegnemen. De Jager verwees in zijn college naar Van
Vijfeijken, noemde het "heel plezierig dat ook vanuit de wetenschap wordt
meegedacht". Hij laat de haalbaarheid van een aantal van haar ideeën onderzoeken
en komt binnenkort met een voorstel.

"Laat die nota van hem maar komen. Dan kan ik erop schieten", zegt de hoogleraar
laconiek en lacht. Één ding hoopt ze vurig: dat er geen kink in de kabel komt en
de voorstellen weer onderin een la verdwijnen. "Dat zou ik heel erg vinden."

Maar de staatssecretaris moet wel de tijd nemen en goed overleggen met mensen in
de praktijk en met de wetenschap, vindt ze. "Nederland heeft vooral behoefte aan
een goede én moderne Successiewet."

LOAD-DATE: August 27, 2008

LANGUAGE: DUTCH; NEDERLANDS

NOTES: Rectificatie / Gerectificeerd; Correcties en aanvullingen; Joop Wijn; Het
artikel De taaie strijd voor de verbetering van een ongeliefde wet (18 augustus,
pagina 2) vermeldt dat Joop Wijn in 2000 staatssecretaris van Financiën (CDA)
werd. Wijn was van 2003 tot 2006 staatssecretaris van Financiën in het
kabinet-Balkenende II.

GRAPHIC: 1808bin2haagse, Successiewet-deskundige Inge van Vijfeijken op een
Tilburgse begraafplaats., Foto Joyce van Belkom

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              79 of 147 DOCUMENTS



                                NRC Handelsblad

                                August 15, 2008

Gevaarlijk leven op papier;
True crime;
De onweerstaanbare opmars van misdaad in de non-fictie

BYLINE: Hubert Smeets

SECTION: BOEKEN; Blz. 2-3

LENGTH: 2256 woorden

SAMENVATTING:

Een kogelregen maakte maandag j.l. in Buitenveldert een eind aan het leven van
August 'boyke' A. De zoveelste liquidatie in ons land, die misschien weer een
'true crime'-boek oplevert. Want daar smult de lezer van.

VOLLEDIGE TEKST:

Soms staan boeven dichter bij de burger dan die burger durft te vermoeden. Het
is tegenwoordig niet zozeer de fictieve thriller als wel de biografische
non-fictie die tot zo'n onverhoedse confrontatie kan leiden. Twee persoonlijke
voorbeelden.

Bijna twintig jaar geleden dook mijn eerste verre soortgenoot op: Klaas Bruinsma
(Amsterdam, 1953-1991), bij leven tweeënhalf jaar ouder dan ondergetekende. In
de jaren zeventig was Bruinsma bij schoolfeesten een geziene, en voor de
organisatoren en klassenleraren gevreesde, hasjdealer. Desnoods kwaadschiks
baande hij zich een weg naar de hippe lycea.

Recenter diende een tweede ongewilde verwantschap zich aan: Willem Endstra
(Amsterdam, 1953-2004), bij leven ruim drie jaar ouder dan ondergetekende. Het
fotokatern van de biografie Stille Willem, dit jaar door VN-redacteur Harry
Lensink bijgewerkt en aangevuld, bevat een klassenfoto met de negenjarige
Endstra uit 1962. Afgebeeld is de derde klas van de Amsterdamse School voor
Opvoeding en Onderwijs. Deze ASVO was een progressieve school in de toen nog
armetierige binnenstad en ook wat highbrow door de kinderen van culturele types
als fotografen, schrijvers, huisartsen en advocaten. Kleine Willem staat op de
onderste rij voor de klimrots op het speelplein. Rondom hem staan 'juffie' Van
Dam, de oudste zoon van een neurobioloog alsmede de dochter van 's lands
belangrijkste courantier van toen.

Op zo'n groepsportret zoek je, als schoolgenoot uit een min of meer
vergelijkbare sociaal-culturele klasse, onweerstaanbaar naar de overeenkomsten.
Die aandrang is er minder op de eerste pagina's van het recente plaatjesboek
Tijdperk Willem Holleeder van de Telegraaf-journalisten John van den Heuvel en
Bert Huisjes. Ook die hebben schoolfoto's opgeduikeld: een met Willem Holleeder
(Amsterdam, 1958) en een andere met Cor van Hout (Amsterdam, 1957-2003), bij
leven circa anderhalf jaar jonger dan ondergetekende. Beiden, afkomstig uit
19de-eeuwse wijken in West, hebben een andere geschiedenis met drinkende vaders
en criminele stiefvaders. De klassenfoto is ook anders. Er staan veel meer
kinderen op.

Maar sinds de jaren negentig blijkt dat deze twee werelden toch meer gemeen
hebben dan de onderwijzers in de jaren zestig voor mogelijk hadden kunnen
houden. De buitenstaander kan het onderscheid tussen 'strafblad' of 'bewijs van
goed gedrag' nu niet meer in één oogopslag zien door af te gaan op schoenen,
horloge of sierraden. Onderwereld en bovenwereld zijn de afgelopen twintig jaar
zo verstrengeld geraakt dat de culturele apartheid van weleer geen houvast meer
biedt.

Die vermenging van hoge en lage cultuurgoederen is bij uitstek zichtbaar op de
boekenmarkt. Ook de, voorheen betere, uitgeverij en boekhandel hebben dat
begrepen. Zeker sinds de liquidatiegolf begin deze eeuw in Amsterdam en de
uiteindelijke arrestatie van Willem Holleeder hebben zij een lawine van boeken
over misdaad, afrekeningen en biografieën van criminelen op gang gebracht. Er
lijkt maar geen eind te komen aan de reeks boeken, die dit jaar zijn verschenen
in het genre true crime. En net zo belangrijk: ze zijn bestemd voor alle rangen
en standen. Auteurs en uitgeverijen uit de 'hoge cultuur' van vroeger storten
zich nu onbeschroomd op de misdaadlectuur. Zo is uitgeverij Nieuw Amsterdam
bezig met een heus misdaadfonds. In mei verscheen bij deze uitgever bovendien
het eerste nummer van het literaire tijdschrift Koud bloed. Waarom? 'Misdaad
loont. Zeker voor de mensen die erover schrijven', erkennen Koud
Bloed-redacteuren Siem Eikelenboom en Marie-Anne van Wijnen ruiterlijk. Maar er
moet meer aan de hand zijn, gelet op het feit dat A.F.Th van der Heijden in dit
blad publiceert. True crime is ook een spiegel van het maatschappelijke verkeer.

Het oorspronkelijk uit de Verenigde Staten afkomstige genre is in Nederland net
zo oud als de moderne georganiseerde misdaad. Voordien verschenen er ook wel
boeken. Bijvoorbeeld over de seriemoordenaar Hans van Z. die Nederland in de
jaren zestig verbijsterde, of souteneur Haring Arie. Maar er zat geen
systematiek in.

Medio jaren tachtig kwam daarin verandering. Telegraaf-journalist Peter R. de
Vries was in 1987 een pionier met De ontvoering van Alfred Heineken. De
'misdaadverslaggever' tekende hierin het verhaal op van dader en flipperfanaat
Cor van Hout, net als zijn partner Willem Holleeder een vrije jongen met losse
handen. De Vries verkocht 200.000 exemplaren. Jaar in jaar uit noemden
voetballers het steevast als hun lievelingsboek.

Bart Middelburg van Het Parool volgde in 1992 met De dominee over Bruinsma, een
biografie waarin minder oog is voor jongensromantiek en meer voor rauw geweld.
Waar De Vries bevriend raakte met zijn bron Cor van Hout - na diens liquidatie
begin 2003 schreed hij pal achter de baar naar de teraardebestelling - gaat
Middelburg meer te rade bij politie of justitie.

De Vries woekert met de dubbele moraal die hem eigen is. Soms heeft hij begrip
voor de mens achter de misdadiger, dan weer etaleert hij heilige
verontwaardiging. Hij staat daarmee symbool voor brede lagen van de bevolking.
Middelburg en zijn collega Paul Vugts zoeken bijvoorbeeld in De oorlog in de
Amsterdamse onderwereld meer naar structuren, die ook buiten het wereldje van
belang zijn.

In de loop der jaren hebben zij meer en meer gezelschap gekregen. Onder anderen
van Elsevier-redacteur Gerlof Leistra en het Vrij Nederland-duo Marian Husken en
Harry Lensink. Leistra paart een encyclopedische kennis aan een wat toffe stijl,
die ontleend lijkt aan het jargon van boeven én burgerpot. Husken en Lensink
prefereren afstand, al kunnen zij het evenmin laten vrouwen 'babes' te noemen en
advocaten soms 'consiglieri'.

De rauw-romantische film The Godfather is nog steeds dé stilistische norm. Aan
een stijl à la The Sopranos - een serie die door de combinatie van herkenbare
kleinburgerlijkheid én niet aflatend geweld een veel pijnlijker beeld schept -
waagt men zich nog niet.

Die romantische ondertoon blijkt ook uit het gretige gebruik van bijnamen en
epitheta. Bijnamen die verwijzen naar een beroep of uiterlijke hebbelijkheid
zijn uiteraard van alle tijden. Gerrit de Stotteraar (dief), Johan 'de
Hakkelaar' Verhoek en Jan 'de snor' Femer (drugs): het klinkt onschuldig en
vooral wat infantiel. Maar sinds de jaren zeventig komen ook verhevener bijnamen
in omloop.

Daar moet meer achter zitten. Bij Aage Meinesz, de 'meesterkraker' klinkt
waardering door. De inbreker met de thermische lans is toch maar een vakman, en
nog geweldloos ook. Bij 'Zwarte Joop' de Vries (seks en gokken), Frits van de
Wereld (seks, softdrugs en gokken) en Thea 'godmother' Moear (drugs), dochter
van 'Blonde Greet' (idem), schemert mystiek door. Bodyguard André Brilleman
daarentegen roept als 'mean machine' angst op. Dezelfde vrees voor professionele
kilheid spreekt uit de bijnamen 'Spic & Span' voor het duo Sam Klepper en John
Mieremet (drugs), die met Kees 'koffie' Houtman (drugs en vastgoed) het trio 'De
Denkers' vormden. Niet te verwarren met Mink 'denker' Kok of met Klaas 'dominee'
Bruinsma.

Romantisch ontzag of navenante angst: dat varieert in de misdaadlectuur. Maar op
nagenoeg elke pagina dringt zich hoe dan ook respect op: in de betekenis van de
straat, in de zin van 'respect, of ik schiet'. En dat is gek. De maatschappij
hunkert immers naar burgerlijke omgangsvormen, naar herwaardering van oude
canons en nieuwe normatieve kaders. We willen ons op straat weer thuis voelen.
Maar tegelijkertijd groeit de fascinatie voor lieden die juist lak hebben aan
die normen en waarden. Het enige dat spoort met de algemene trend is dat
allochtonen (Joego's, Turken en Russen) in de true crime meedogenlozer en
patseriger worden afgeschilderd dan autochtone misdadigers.

Is dit een paradox? De burgerij heeft al langer een ambivalente verhouding tot
de boeverij. Sinds de Britse historicus en marxist Eric Hobsbawn in zijn boek
Bandits de sociale bandiet bestempelde als een rebel in het spoor van Robin
Hood, is er een neiging criminelen te politiseren. Het advocatenduo Adèle van
der Plas en Pieter Herman Bakker Schut, dat zich in de jaren zeventig als
advocaat had ingespannen voor de Rote Armee Fraktion, gaf daarvan eind 2000
blijk in een vraaggesprek met NRC Handelsblad. 'Mensen die opereren op het
raakvlak van wat normatief juist wordt geacht, interesseren me het meest', aldus
Van der Plas over haar cliënten in de drugshandel. 'Zoals de overheid in
Duitsland ten strijde trok tegen terrorisme, is nu drugshandel een excuus om
totale controle uit te oefenen', zei Bakker Schut, die vorig jaar overleed.

Dat de war on drugs een politieke kant heeft, is geen onzin. Maar dat wil niet
zeggen dat drugsdealers zelf verhevener politieke doelstellingen hebben dan
handel. Waarom dan toch die neiging om in misdadigers meer te willen zien? Omdat
misdaad iets zegt over de aard van de maatschappij en de verhoudingen daar
binnen.

Om te beginnen met de verhoudingen. Criminelen hebben een ambivalente relatie
tot de reguliere maatschappij. Ze voelen bijvoorbeeld jaloezie voor én kijken
neer op gewone burgers. Burgers leiden een geregeld leven en worden daarom
gewaardeerd. Maar ze zijn ook schijtlijsters, die zich voor het minste of
geringste laten koeioneren door de overheid. De crimineel definieert zich dus
graag als 'vrije jongen' die van alles is, behalve een 'burger'.

Omgekeerd is de verhouding evenmin eenduidig. De burger koestert geen
minachting. Hij is eerder bang voor de zware jongen en kijkt soms tegen hem op.
Terwijl hij keurig maar met tegenzin belasting betaalt, laat de misdadiger het
geld brutaal hangen. Het kan zelfs nog ambivalenter. In de top van de criminele
netwerken heffen ze via protectie hun eigen belasting. En ze hebben er een
systeem met boetes waartegen geen bezwaarschrift is opgewassen.

De verhalen over afpersing en afrekening in de misdaadlectuur schetsen zo de
rauwe natuurtoestand van elke samenleving zonder rechtvaardige overheid.
Tegelijkertijd verzoenen ze ons met ons eigen suffe noodlot dat onlosmakelijk is
verbonden met onze keurige gehoorzaamheid. Vandaar vermoedelijk die onblusbare
neiging om hen steeds meer te voorzien van feodale rangen ('drugsbaron' en
'pornokeizer'), of academische versierselen, als 'denker' en 'dominee'.

True crime weerspiegelt echter ook het economische karakter van de maatschappij.
Aage M. was een boef uit het industriële tijdperk. Ambachtelijkheid had toen nog
status. En zijn slachtoffers waren anonieme kluisjes, net zo anoniem althans als
de top van banken en bedrijven in die industriële maatschappij door het leven
ging. Zwarte Joop kon vervolgens gloriëren in het entertainmenttijdperk van sex,
drugs and rock-'n-roll. De Vries leverde in de diensteneconomie wat de
hedonistische mens altijd al wilde maar nog niet mocht. Dat de seksbranche ook
toen kenmerken van slavernij vertoonde, was nog geen gemeengoed. Eerst een joint
en dan het podium van Casa Rosso op: het leek zo hip in die tijd van de
'Satanskerk' van exploitant Maarten Lamers, ooit regisseur van de musical Oh
Calcutta.

Rond 1990 diende zich een nieuwe en vooralsnog laatste fase aan: in een
netwerkmaatschappij is het woord logischerwijs aan netwerkcriminelen. Willem
Holleeder was baas boven baas in deze wereld. Een vak hebben deze netwerkboeven
niet. Ze zijn marketeers en managers. Ze tuffen op een scooter door de stad.
Bellen hier eens aan, slaan daar eens iemand in elkaar. Ondertussen houden ze
mobiel contact met hun leveranciers of afnemers in andere landen. Anders dan
voor de klerk, die er voor op vakantie moet, is hun wereld grenzenloos. Voor
geld is alles te koop, ook de dood van een concurrent. Ze worden in de
misdaadlectuur niet voor niets 'topcriminelen' genoemd. Want iedereen die
tegenwoordig een prestatie levert is top.

Dit type schurken roept identificatie op. De legale en gewone burger leeft
namelijk ook in een netwerkmaatschappij. Maar die is hem te ingewikkeld en te
ondoorzichtig. Je moet daar jezelf onderwerpen aan permanente heropvoeding en
bijscholing. Bovendien is de beloning ongewis. In de netwerkmaatschappij wordt
niets gegarandeerd. Een diploma heet er eufemistisch 'startkwalificatie'.

Vrije jongens hebben geen last van dit soort beperkingen. Vrije jongens
vertolken een kapitalisme zonder afgedwongen solidariteit en zonder
geweldsmonopolie. Ze zijn meer tegen de staat dan welke libertijn ook. Behalve
dan als het om de burgerlijke moraal gaat. Dan zijn de vrije jongens juist weer
bekrompen. Dat zij verlangen naar vrijheid betekent niet dat anderen dat recht
evenzeer hebben. Wie last heeft van Damslapers of krakers, die belt hen. Waarna
ze met een knokploegje de Augiasstal komen schoonvegen. De vrije jongens doen zo
wat wij niet durven of niet vinden deugen: voor eigen rechter spelen.

Hun radicale en gevaarlijke leven staat haaks op de gebonden grijsheid van onder
het maaiveld. De middelmaat wil niettemin ook wel eens langs de rand leven, zich
laven aan het fascisme van 'vivere pericolosamente'. Maar die burgerij durft dat
niet als puntje bij paaltje komt. Een dagje wildwatervaren en daarna zuipen, dat
is al eng genoeg.

Die paradox is zo oud als de moderne maatschappij burgerlijk is. 'Épater le
bourgeois': dat is de verdienste van de misdaadlectuur. Ze verzoent de burgerij
met haar lot maar verbiedt niet te dromen van radicale vrijheid en rijkdom.

LOAD-DATE: August 15, 2008

LANGUAGE: DUTCH; NEDERLANDS

NOTES: Harry Lensink: Stille Willem. De dodelijke spagaat van vastgoedbaron
Willem Endstra. Balans, 335 blz. (E)12,50; John van den Heuvel & Bert Huisjes:
Tijdperk Willem Holleeder. 25 jaar poldermaffia. House of Knowledge, 239 blz.
(E) 19,95; Bart Middelburg & Paul Vugts: De oorlog in de Amsterdamse
onderwereld. Nieuw Amsterdam, 272 blz. (E) 14,95; Criminelen te boek; Gerlof
Leistra: Moordverhalen. De Leidse Bic-penzaak, het drama achter de
pindakaasmoord en 20 andere reconstructies. Elsevier, 199 blz. (E) 9,75; Gerlof
Leistra: Op leven en dood. Wie is wie in de Nederlandse onderwereld. Balans, 222
blz. (E)15,-; Marian Husken & Harry Lensink: Handboek Holleeder. Wie is wie in
het proces van de eeuw. Balans, 254 blz. (E)15,-; Steve Brown: In Gangsta's
paradijs. Wereldwijde corruptie. Elmar, 240 blz. (E) 17,50; Marian Husken: De
criminele carrière van Mink K. Forum , 204 blz. (E) 16,95; Estella Heesen & Anke
Sprakel: Het proces Holleeder. Verslag van dag tot dag uit De Bunker. Scriptum
(2008) 326 blz. (E) 12,50; Arno Ruitenbeek: 'Je zult maar in hun schoenen
staan'. De moordzaak Wijker. Conserve, 190 blz. (E)17,-; Siem Eikelenboom &
Marie-Anne van Wijnen: Koud Bloed. The true crime magazine. Nieuw Amsterdam (mei
2008), 128 blz. (E) 9,95

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              80 of 147 DOCUMENTS



                                NRC Handelsblad

                                August 11, 2008

'De politiek laat zich steeds afleiden door onzin en prietpraat';
UFO-kenner Anton Teuben vol onbegrip over Tweede Kamerleden die wereldwijde
betekenis van zijn 'onderwerp' steeds niet serieus nemen

BYLINE: Door onze redacteur; Roel Janssen

SECTION: BINNENLAND; Blz. 2

LENGTH: 1268 woorden

DATELINE: Den Haag, 11 aug.

SAMENVATTING:

Kunnen 'gewone burgers' de politiek beïnvloeden? Ja. Bijvoorbeeld als het gaat
om "het goede werk van ufo's" of de betekenis van chemtrails. Vijfde deel van
een wekelijkse serie.

VOLLEDIGE TEKST:

Met snelheden groter dan die van het licht komen ze van de sterrenstelsels
Andromeda en de Pleiaden naar Noord-Groningen gevlogen: UFO's die herstellen wat
er mis gaat in de wereld. "Wereldwijd doen UFO's goed werk, boven alle
luchtmachtbases zijn UFO's gemeld. Ze houden militaire aanvallen tegen en ze
schakelen kernwapenarsenalen uit", zegt Anton Teuben.

Teuben (58), een voormalige eigenaar van kledingzaken en een
luchtvaartenthousiast woonachtig in Winsum boven Groningen, richtte in 2002 de
website Niburu op en startte het Soeverein Onafhankelijk Persbureau Nederland
(SOPN). Niburu en SOPN brengen 'onthullend en bewustmakend nieuws'. Ze
specialiseren zich in berichten over UFO's en zogenoemde 'chemtrails'. Dit zijn
volgens hen geen condenssporen van vliegtuigen, maar doelbewust aangebrachte
chemische sporen in de lucht.

"Elke dag zijn er buitenaardse contacten in Groningen en op andere plekken in de
wereld", zegt Teuben. Het staat volgens hem ook vast dat chemtrails bestaan,
iedereen kan ze met het blote oog zien in de lucht. Met gemeenten, politie en
lokale media in Groningen heeft hij contact over de talloze meldingen die
binnenkomen.

Helaas hebben gevestigde media en de landelijke politiek geen belangstelling
voor dit "hoofdnieuws in de wereld".

Zes jaar lang heeft Niburu geprobeerd belangstelling te wekken voor chemtrails,
UFO's en UMTS-straling bij politieke partijen in Den Haag, maar dat is op niets
uitgelopen. "Het zijn objecten die dingen kunnen die op aarde nooit zijn
uitgevonden. De Kamer is net een doofstommeninstituut. De politiek laat zich
steeds afleiden door onzin en prietpraat", aldus Teuben.

De Tweede Kamer opende in 2006 de mogelijkheid voor 'burgerinitiatieven'. Niesco
Dubbelboer, indertijd Kamerlid voor de PvdA, lanceerde het plan in de nasleep
van de Fortuynrevolte. Hij hoopte de afstand tussen burgers en de politiek te
verkleinen. Burgers die 40.000 handtekeningen over een onderwerp verzamelen,
kunnen de Kamer verplichten een debat te voeren. Zo kunnen kwesties die de
politiek heeft veronachtzaamd, toch in het parlement aan de orde komen.

Tot nu toe is het resultaat van het 'burgerinitiatief' mager. Alleen over 'Stop
fout vlees', een initiatief van Milieudefensie, is in de Kamer gedebatteerd.
Andere initiatieven die zijn aangemeld, bevinden zich in het stadium van
handtekeningenacties of zijn gestaakt. Zoals 'Stop met het sproeien van
chemtrails' van Niburu.

"Het burgerinitiatief ligt stil. Het helpt niet, we zijn ervan afgestapt", zegt
Peter Koers, die sinds 2006 bij Niburu betrokken is. "De mensen zijn petitiemoe.
De overheid drukt door en de politiek luistert toch niet naar burgers."

Teuben zegt contact te hebben gezocht met politici van alle partijen. Hij stelt
vast dat Kamerleden zich moeten houden aan fractiestandpunten en in een
cirkelgang naar elkaar verwijzen. "Er is geen kennis in de politiek. Daarom
steken we er geen energie meer in."

Niburu wilde handtekeningen en monsters van chemtrails aanbieden aan de
SP-fractie, maar dat is niet gebeurd. SP-fractiewoordvoerder Barry Smit zegt:
"We zijn geen partij die Kamervragen over aardstralen stelt."

Op meldingen van burgers die politieke aandacht voor chemtrails willen, reageert
de SP met een standaardbrief: "Er is voor de SP Kamerfractie geen reden te
geloven dat met opzet, vanuit welke complottheorie dan ook, frequent en op grote
schaal chemtrails worden gecreëerd om mensen in Nederland of waar dan ook fysiek
of psychisch te beïnvloeden."

In april van dit jaar had Anton Teuben wel een afspraak met VVD-fractieleider
Mark Rutte. Rutte vond het "warrige lieden met een verhaal waar geen touw aan
vast te knopen was". Na een half uur, inclusief een kopje koffie, werkte hij ze
de deur uit. Rutte: "Onze woordvoerder buitenaardse wezens was die dag niet
aanwezig." Daarna had hij geen contact meer met hen.

Teuben sprak met CDA-Kamerleden, maar bij de fractiewoordvoerders van het CDA
roept een verwijzing naar Niburu geen herkenning op. Woordvoerder Tom van der
Lee van de GroenLinks-fractie spreekt over "geflipte fantasten". Hij schermt de
Kamerleden van GroenLinks voor hen af.

Gedesillusioneerd in de politiek heeft Niburu het burgerinitiatief over
chemtrails afgeblazen. Terwijl chemtrails, vertelt Peter Koers, niets minder tot
doel hebben dan het klimaat te beïnvloeden. Vliegtuigen spuiten met hun
uitlaatgassen aluminiumdeeltjes en het metaal barium in de lucht. Zonder dat de
piloten het weten, werken vliegtuigen van commerciële luchtvaartmaatschappijen
hieraan mee. Zo vormt zich om de aarde een dunne laag die zonnestralen
terugkaatst.

Daarnaast dienen chemtrails volgens Koers militaire doeleinden, door vliegtuigen
onzichtbaar te maken voor radardetectie.

Koers is ervan overtuigd dat wolkbreuken, orkanen en aardbevingen niet alleen
door meteorologische of geologische omstandigheden ontstaan. Het zijn ook
"ultieme wapens". Net zoals de aanslagen van 11 september 2001 zijn ze bewust
gepland om de wereld te ontregelen. Het zijn "machtsspelletjes, waar de politiek
geen informatie over krijgt".

De geheime diensten en de luchtmacht zijn betrokken bij de weersbeïnvloeding met
chemtrails. Maar iedereen ontkent het. "Waarom wordt er zo geheimzinnig over
gedaan? Waarom laten ze niets los?" vraagt Koers zich af.

Teuben zegt twee keer met Kamerlid Diederik Samsom (PvdA) te hebben gebeld.
Samsom, natuurkundige, kent de verhalen over chemtrail-meldingen. Vooral op
heldere, koude voorjaarsdagen komen die binnen. Dan blijven de condensatiesporen
van vliegtuigen lang in de lucht hangen en kunnen ze door het lage zonlicht
exotische kleuren krijgen. "Je kunt de klok er op gelijk zetten", zegt Samsom.

Volgens Niburu zitten 'hogere ordes' achter deze projecten. De Illuminati (een
geheim genootschap van 'verlichten' die uit zijn op een nieuwe wereldorde), de
Skulls and Bones (een exclusief dispuut van studenten en alumni van Yale
University) en de Carlyle Group (invloedrijke ex-politici die verbonden zijn aan
een privaat investeringsfonds) vormen de echte wereldleiders.

Ook premier Balkenende heeft volgens Niburu banden met hen: Balkenende heeft (in
1985) deelgenomen aan het exclusieve US Visitor Leadership Program waaruit veel
latere regeringsleiders in de wereld zijn voortgekomen.

Maar deze onzichtbare wereldmacht zal er niet in slagen om veranderingen tegen
te houden. In 2012, voorspelt Niburu, zal zich volgens astrologische
berekeningen van de Maya's een transformatie van de mensheid van drie naar vijf
dimensies voordoen. Het streven naar macht en geld zal verdwijnen, evenals
oorlogen, armoede en auto's. Mensen zullen anders gaan denken en open staan voor
liefde en positieve krachten.

Voordat het zo ver is zal er steeds meer chaos zijn - de crash op de beurzen en
de financiële crisis zijn hiervan de voortekenen - omdat de gevestigde orde zich
heftig, maar vergeefs zal verzetten tegen de nieuwe tijd.

Waarom debatteert de politiek niet over zulke belangrijke onderwerpen, vragen de
Niburu-onderzoekers zich af.

Kamerlid Samsom noemt de aanhangers van beweringen over chemtrails "een
inspiratiebron voor complottheorieën". Het is een bevestiging voor de opvatting
van Niburu dat de politiek deel uitmaakt van de grote misleiding. Teuben: "Men
keert zich af van de mensen door zich met onbenulligheden bezig te houden. De
ministers van de PvdA varen op bootjes door de Amsterdamse grachten, terwijl de
UFO's van de Pleiaden dagelijkse realiteit zijn."

LOAD-DATE: August 11, 2008

LANGUAGE: DUTCH; NEDERLANDS

NOTES: Het werk van de ufologen is te volgen op: www.niburu.nl

GRAPHIC: 1108BINufo, Anton Teuben met de streekkrant die vliegende schotels
meldt boven Hoogkerk., Foto Karel Zwaneveld

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              81 of 147 DOCUMENTS



                                NRC Handelsblad

                                 August 4, 2008

Het doel: vechten tot alle stemcomputers bij het grofvuil staan;
Actiegroep van wetenschappers en technici toont na anderhalf jaar durend gevecht
aan dat elektronisch stemmen onveilig is

BYLINE: Door onze redacteur; Derk Stokmans

SECTION: BINNENLAND; Blz. 2

LENGTH: 1119 woorden

DATELINE: Den Haag, 4 aug.

SAMENVATTING:

Kunnen 'gewone burgers' de politiek beïnvloeden? Ja. Bijvoorbeeld als het gaat
om de veiligheid van stemmachines. Vierde deel van een wekelijkse serie.

VOLLEDIGE TEKST:

De ergernis ontstond in juni 2004, toen de Ierse overheid 7.500 gloednieuwe
stemcomputers van het Nederlandse bedrijf Nedap in de opslag liet staan. De
Ieren moesten toch met het potlood stemmen. De veiligheid van de computers -
dezelfde die 90 procent van de Nederlandse gemeenten al jaren gebruikte - was
niet gegarandeerd, concludeerde een Ierse onderzoekscommissie.

De inspiratie kwam in december 2005. Toen hoorde een groepje Nederlanders de
Duitse softwaredeskundige Ulrich Wiesner op een congres vertellen hoe hij
verkiezingsuitslagen in Duitsland had aangevochten. Ook daar waren computers van
Nedap gebruikt.

Rop Gonggrijp was bij dat clubje Nederlanders op dat congres. Hij is
medeoprichter van de eerste Nederlandse internetprovider xs4all. "Wiesner had
álles over elektronisch stemmen uitgezocht, technisch én juridisch. Hij had een
strategie om tegen elektronisch stemmen aan te schoppen."

De woede kwam bij de gemeenteraadsverkiezingen van maart 2006. Gonggrijp vroeg
medewerkers van zijn stembureau wat hun handtekening onder het proces-verbaal
met de uitslag eigenlijk betekende. "Formeel zegt die: we hebben gecontroleerd
dat de stembussen leeg waren toen we aankwamen, we hebben gezien dat elke kiezer
één keer heeft gestemd, we hebben de stembussen aan het eind van de dag
omgedraaid en we hebben de stemmen geteld."

Maar dat had niets met de werkelijkheid te maken, zegt Gonggrijp. "Ze kregen een
machine waar ze de ballen van snapten, die zetten ze neer, ze lieten burgers er
de hele dag bij, en aan het eind van de dag drukten ze op een knop voor het
bonnetje met de uitslag."

De medewerkers reageerden "alsof ik een paranoïde freak was", herinnert
Gonggrijp zich. "Tegen een ander lid van onze groep zeiden ze : 'Als u het niet
vertrouwt, dan gaat u toch niet stemmen?' We waren echt fucking pissed-off!"

De actie kwam in juli 2006. Toen maakte de actiegroep
'Wijvertrouwenstemcomputersniet' zich aan de wereld bekend. Het doel: de
politiek bestoken tot alle stemcomputers bij het grofvuil zouden staan. In het
najaar van 2006 "explodeerde" het onderwerp. De actiegroep liet in
actualiteitenprogramma EénVandaag zien hoe ze een Nedap-computer kraakte. De
paniek was groot. Op 11 oktober werden ze uitgenodigd op het ministerie van
Binnenlandse Zaken.

Gonggrijp. "Er zou de volgende dag een spoeddebat over stemcomputers zijn, en
waarschijnlijk wilde de minister de Kamer iets te melden hebben." Op het
ministerie hoorde Gonggrijp vooral sussende geluiden. "Ze straalden uit:
jongens, wij fiksen het verder wel, jullie kunnen ermee ophouden."

Volgens Gonggrijp was de strategie van het ministerie vooral gebaseerd op
tijdrekken. "Ze dachten, als we lang genoeg wachten gaan die jongens zich
vervelen." Daarom stelde toenmalig minister Nicolaï (Bestuurlijke Vernieuwing,
VVD) ook twee commissies in, denkt Gonggrijp. Eén moest naar het verleden van
het verkiezingsproces kijken, één naar de toekomst. Gonggrijp: "En met het heden
gebeurde niets." Dus dreigde de actiegroep in de aanloop naar de Tweede
Kamerverkiezingen met een kort geding. Nicolaï, volgens Gonggrijp bang dat hij
het geding zou verliezen, liet de stemcomputers van SDU - een veel kleinere
leverancier dan Nedap - drie weken voor de verkiezingen afkeuren. Het haalde
alle journaals: Amsterdammers moesten weer met potlood gaan stemmen! Gonggrijp:
"Toen dachten Nederlanders 'er is toch wat aan de hand'." Maar de actiegroep was
nog lang niet klaar, want Nedap was de dans ontsprongen.

Waarom bemoeide Gonggrijp zich eigenlijk met stemcomputers? Het is een
fundamentale ergernis dat techniek als "een soort natuurverschijnsel" wordt
gezien. Dat elektronisch stemmen onvermijdelijk zou zijn is natuurlijk onzin,
zegt Gonggrijp. Juist de keuzes die je maakt bij het toepassen van techniek
bepalen of je terecht komt in een politiestaat of in een vrije samenleving, zegt
hij.

Het succes van de actiegroep was deels "vreselijke mazzel", zegt Gonggrijp. "Ik
had veel geld. We kregen in het begin vooral aandacht omdat ik het was. Je
hoorde journalisten denken: achterlijk initiatief, wel een grote naam."

Maar het belangrijkste was dat alle mensen die meededen "echt bijzonder" waren.
Wetenschappers, technici, juristen die allemaal anderhalf jaar lang keihard
hebben gewerkt. Ze wisten met goed getimede rechtszaken en meer dan twintig
aanvragen voor openbaarmaking van interne stukken op grond van de Wet
openbaarheid bestuur een stroom nieuws te creëren die een niet aflatende druk
creëerde op de politiek. En heel belangrijk, zegt Gonggrijp: "Wij hebben humor,
zijn rustig en betrouwbaar, hebben nooit gelogen of iets verdraaid. Dan krijg je
ook van de overheid respect." Voor elk debat over het onderwerp stuurde de
actiegroep informatie naar Kamerleden. Gonggrijp: "Je zag soms bij zo'n debat
dat de Kamer en bloc onze kant op zwaaide."

Posters plakken en demonstreren heeft de actiegroep nooit gedaan. Gonggrijp zelf
had daar nog een soort "principiële behoefte". Maar andere leden verzekerden
hem: "daar heb je geen ruk aan". De strijd moest via de media worden gevochten,
niet om gewone mensen te bereiken, maar om Kamerleden wakker te maken.
Gonggrijp: "Die delen hun tijd in naar wat de media haalt."

In het voorjaar van 2007 concludeerde de commissie die het verleden had bekeken
dat de overheid al sinds de invoering van de Nedap stemcomputer niets wist en
ook niets te zeggen had over welke techniek Nedap gebruikte, hoe ze het
stemgeheim en de betrouwbaarheid van uitslagen garandeerden en hoe ze de
machines beveiligden. De overheid was volkomen afhankelijk van Nedap en de
leverancier die software voor de stemcomputer maakte. Toen ook nog bleek dat de
relatie tussen de softwareleverancier en het ministerie zeer slecht was, was het
ook voor Nedap voorbij. Gonggrijp: "De discussie oversteeg de techniek. Het ging
opeens over wie nu eigenlijk de baas is over de verkiezingen in Nederland."

Staatssecretaris Bijleveld (Binnenlandse Zaken, CDA), in het vierde
kabinet-Balkenende verantwoordelijk voor de verkiezingen, probeerde met
noodmaatregelen de 'Nedaps' nog te redden. Maar toen de 'toekomst'-commissie
concludeerde dat er weer op papier moest gestemd verklaarde Bijleveld direct dat
het weer tijd was voor het rode potlood.

Het was natuurlijk een droom, zegt Gonggrijp. Sommige mensen voeren levenslang
actie zonder resultaat. Maar je kan het ook negatief zien. "Het was vanaf dag
één evident dat wij gelijk hadden, en dat de overheid een onverdedigbare positie
had. Toch hebben we anderhalf jaar als leeuwen moeten vechten om gelijk te
krijgen. "

LOAD-DATE: August 4, 2008

LANGUAGE: DUTCH; NEDERLANDS

NOTES: Site van de actie: wijvertrouwenstemcomputersniet.nl

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              82 of 147 DOCUMENTS



                                NRC Handelsblad

                                 August 2, 2008

Zeeuwse roem

BYLINE: tekst Joep Habets; beeld Bart Nieuwenhuijs

SECTION: Blz. 70

LENGTH: 395 woorden


Op de bodem van de Waddenzee begint het verhaal van de Zeeuwse mossel. Ook in de
Oosterschelde opgegroeide mosselen hebben hun geboortegrond in de Waddenzee.
Daar wordt het mosselzaad, feitelijk babymosselen, opgevist.

Sinds de voltooiing van de Deltawerken heeft Zeeland minder zeebodem waar de
mossel kan gedijen. De kleine mosseltjes worden daarom niet alleen in
Oosterschelde maar vooral ook in de Waddenzee op mosselpercelen uitgezet. De
mosselen uit de Waddenzee brengen de laatste fase van hun opvoeding alsnog in de
Oosterschelde door. Ze verwateren in Zeeuwse wateren. In het voedselrijke water
op de harde veengrond spoelen ze daar mooi schoon en dikken ze nog wat aan.
Daaraan ontlenen ze het recht om 'Zeeuwse mossel' te heten. Zelfs mosselen uit
Ierland is die eer vergund. Om ziektes te voorkomen verkeren deze mosselen niet
eens in de Oosterschelde, maar in bassins aan de wal. In Zeeuws water, dat wel.
De mosselen uit Ierland laten zich dat graag aanleunen. De Zeeuwse mossel heeft
immers een grote reputatie, vooral in het buitenland. De Fransen en vooral de
Belgen zijn er dol op. Al is er voor mosselen traditioneel geen prominente
plaats weggelegd in de haute cuisine. Vanouds zijn mosselen er voor de gewone
man, zoals in de Belgische 'moules frites'-restaurants. Eenvoudige
eetgelegenheden waar de mosselen in de vertrouwde zwart geëmailleerde mosselpan
op tafel komen. De laatste jaren zijn mosselen flink in prijs gestegen en bieden
ze niet echt meer een voordelig maaltje. Een van de oorzaken is de strenge
beperking van het vissen op mosselzaad in de Waddenzee. Arm Zeeland. De
mosselteelt, Zeelands roem, ligt op het offerblok van het duurzame natuurbeheer.
Terwijl nog geenszins vaststaat dat het opvissen van het mosselzaad werkelijk
ecologische schade aanricht. Zo eindigt het verhaal van de Zeeuwse mossel ook in
de Waddenzee.

Tenzij de hangcultuur, waarbij de mosselen zich vastzetten op kousvormige
netten, de redding is van de Zeeuwse mosselnering. Bij een gunstige stroming
zetten mossellarven uit de Oosterschelde zich vast op de kousnetten. Jammer
genoeg zijn er te weinig plekken die zich lenen voor hangcultuur. De
hangmosselen staan wel goed aangeschreven omdat de schelpen veel mosselvlees
herbergen. Ze worden soms als 'Belgische' mosselen verkocht. Navrant, want juist
deze mosselen zijn wél geboren en getogen in Zeeuwse wateren.

LOAD-DATE: August 2, 2008

LANGUAGE: DUTCH; NEDERLANDS

GRAPHIC: Mosselen h

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              83 of 147 DOCUMENTS



                                NRC Handelsblad

                                 August 1, 2008

De zichzelf veredelende mens is de toekomst;
Dankzij de techniek leven we met zijn allen langer, gezonder en beschaafder dan
ooit

SECTION: OPINIE; Blz. 7

LENGTH: 874 woorden

SAMENVATTING:

Embryoselectie is slechts het begin van de verbetering van de mens. Daaraan is
niets verkeerd. Er zullen fouten worden gemaakt, maar op den duur zal de mens
versmelten met de techniek, hoopt

Marcel Zuijderland.

VOLLEDIGE TEKST:

De beslechting van het conflict rondom de embryoselectie was een politieke
oplossing. Helaas is er geen ideologische winst geboekt voor een positieve
houding ten opzichte van biotechnologisch ingrijpen. Want de vooroordelen en
angsten daarover lijken nog even hardnekkig als daarvoor. Toen Guido de Wert en
Inez de Beaufort voor uitbreiding van selectie pleitten (Opiniepagina, 1 juli),
werd hun door iemand uit de CDA-fractie op een beschimpende toon 'gretigheid'
verweten. Alsof er iets mis is met gretigheid naar mogelijkheden die ziekte en
leed kunnen voorkomen.

Want stel dat met nieuwe biotechnologische technieken kanker, AIDS en Alzheimer
kunnen worden voorkomen, dan is iemand toch geen gretigheid te verwijten als hij
zichzelf of zijn nageslacht daarmee voor die ziektes wil behoeden? Integendeel,
van alles wat zelfbehoud en welzijn verhoogt is er nooit teveel.

Maar moeten daarom ingrepen die veroudering zouden kunnen stilleggen of zelfs
omkeren, dan ook worden aangemoedigd? Of ingrepen waarvan je mooier, slimmer en
sterker wordt, waar je scherpere zintuigen, of minder behoefte aan slaap van zou
krijgen-- Als de mogelijkheden van de technologie eindeloos zouden zijn, kom je
dan niet een keer een natuurlijke grens tegen die aangeeft dat je moet ophouden
nog meer te willen?

Waarschijnlijk niet. Nergens staat geschreven: "tot hier en niet verder". Zoals
alles in de evolutie, is de menselijke genenkaart het resultaat van toevallige
mutaties met selectief voordeel. Vanwege dit fundamentele toevalskarakter van
onze genenkaart, zijn we aan geen enkel voorschrift gebonden hem in zijn huidige
vorm te consolideren. En al helemaal niet waar het onze biologische beperkingen
- ziekte, veroudering en dood - betreft. Maar ook niet waar het ons 'menselijk'
niveau van mentaal en fysiek presteren betreft.

Evolutionair gezien hebben we carte blanche om het ontwerp van onze genenkaart
zelf ter hand te nemen. We staan vrij om de regie van onze oriëntatie op
zelfbehoud en welzijn zelf te voeren, en waar mogelijk te faciliteren met
uitbreiding en verbetering van vermogens en uiterlijke kwaliteiten.

De technologie moet het natuurlijk wel mogelijk kunnen maken. Volgens het
rapport Converging Technologies for Improving Human Performance (2003), dat door
de Amerikaanse National Science Foundation (NSF) en het Department of Commerce
(DOC) is samengesteld, lukt dat steeds beter. Het rapport doet voorspellingen
over de resultaten die de integratie van bio-, nano- en informatietechnologie de
komende twintig jaar kunnen geven.

Het is net of je science fiction leest. Ze hebben het over implantatie van
nanomonitoren en multifunctionele nanorobots die ziektes in een vroeg stadium
detecteren en behandelen. Of over moleculaire protheses voor cellen, op het
individu toegesneden designer medicatie en geavanceerde cel-specifieke
gentherapie. Maar ook over 'brain-to-brain' of 'brain-to-machine' communicatie
met neuro-ergonomische toepassingen. Het is een kleine greep uit een breed scala
aan revolutionaire toepassingen die het rapport noemt.

Van zulke gerespecteerde instellingen als het NSF en DOC hoef je geen loze en
wilde speculaties te verwachten. De ontwikkelingen die ze schetsen mogen als
reële mogelijkheden worden opgevat, waarvan de economische, medische,
cosmetische en ook militaire voordelen zo groot zijn, dat die zich alleen nog
maar door een meteorietinslag laten afremmen.

Nu al bestaan er privéklinieken voor cel- en gentherapie. Op den duur zullen er
meer van zulke klinieken komen. Ze zullen geavanceerder worden met een breed
aanbod voor medische, cosmetische en high-performance ingrepen. Eerst alleen
betaalbaar voor miljonairs, later ook voor de 'gewone man'.

De zichzelf veredelende mens is de toekomst, maar tegen welke prijs? Toen de
mens voor het eerst een werktuig ter hand nam om zijn vermogens te verbeteren en
gebreken te compenseren, zette hij ook de eerste stap naar symbiose met de
techniek. Het was een belangrijke overwinning op het toeval, maar tevens het
begin van een afhankelijkheidsrelatie. Door zich te emanciperen van het toeval,
verbond hij zich aan de techniek. Nu komen we in een fase aan waarin mens en
techniek zo sterk met elkaar verwoven raken dat we ze als een co-existente
levensvorm kunnen gaan beschouwen.

Velen vrezen deze symbiose en waarschuwen ervoor, niet zelden met
Frankenstein-achtige doemscenario's. Het zijn de angstvisioenen van
vooruitgangspessimisten.

Ik zie vooral de toegenomen vrijheid. De Engelse filosoof Thomas Hobbes
(1588-1679) typeerde de menselijke conditie in zijn tijd als nasty, brutish and
short. Sindsdien zijn we ver gekomen en leven we met z'n allen langer, gezonder,
en beschaafder dan ooit. En hier zal het niet stoppen. Met ons streven naar
zelfverbetering en zelfbeschikking zitten we in een avontuur dat nooit zal
eindigen. Er zullen tragische fouten worden gemaakt, zonder meer. Maar wie
gelooft in het oplossend en aanpassend vermogen van de mens, ziet zijn
versmelting met de techniek in goed vertrouwen tegemoet.

LOAD-DATE: August 1, 2008

LANGUAGE: DUTCH; NEDERLANDS

NOTES: Marcel Zuijderland is filosoof.

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              84 of 147 DOCUMENTS



                                NRC Handelsblad

                                 August 1, 2008

China versoepelt censuur internet

BYLINE: Door onze correspondent; Bettine Vriesekoop

SECTION: VOORPAGINA; Blz. 1

LENGTH: 431 woorden

DATELINE: Peking, 1 aug.


China heeft de internetcensuur weer versoepeld nadat gisteren onder buitenlandse
journalisten grote verontwaardiging was ontstaan over het feit dat sommige
websites niet bereikbaar waren in het internationale olympische perscentrum in
Peking.

De verontwaardiging was vooral groot omdat behalve de websites van de verboden
sekte Falun Gong, Amnesty international en de Tibetaanse
onafhankelijkheidsbeweging ook de site van de BBC en van de Deutsche Welle waren
geblokkeerd. Het Internationaal Olympisch Comité (IOC) kreeg wereldwijd veel
kritiek omdat het met de Chinese autoriteiten afspraken zou hebben gemaakt over
beperkt internetgebruik.

Politiek gevoelige websites zijn voor gewone burgers niet toegankelijk, maar het
organisatiecomité van de Spelen en het IOC hadden verzekerd dat er voor de
buitenlandse pers volledige persvrijheid zou gelden. IOC-perschef Kevin Gosper
voelt zich overvallen door de rel. Hij ontkent op de hoogte te zijn geweest van
een afspraak over beperkt internetgebruik in het olympisch perscentrum.

Gisteravond laat liet het IOC in een verklaring nog eens weten dat het altijd
duidelijk had gemaakt aan de Chinese organisatie dat vertegenwoordigers van de
media volledige toegang tot internet moeten hebben. Een paar uur eerder had
Gosper echter nog verklaard dat sommige sites, zoals die van de Falun Gong, de
Tibetaanse onafhankelijkheidsbeweging en Amnesty international tot zijn
teleurstelling nog altijd niet toegankelijk zijn voor journalisten in het
perscentrum en sporters in het olympisch dorp. "Maar ik kan de Chinezen nu
eenmaal niet commanderen." De mensenrechtenorganisatie Human Rights Watch, die
in China ook van het internet wordt geweerd, noemde het IOC in een reactie "een
organisatie zonder ruggengraat".

De sites van de BBC en de Deutsche Welle waren vandaag weer bereikbaar. Met
gevoelige sites als die van Amnesty International kan wel contact worden
gemaakt, maar de verbinding is traag.

De Chinese internetaffaire heeft opnieuw tot vragen geleid over de positie van
kroonprins Willem-Alexander als lid van het IOC. Al sinds zijn in 1998 begonnen
lidmaatschap laait bij vlagen de discussie op of de prins zich met deze
activiteit niet in al te gevoelige politieke zaken begeeft.

Dat is ook nu weer de dieperliggende strekking van schriftelijke vragen die het
Tweede Kamerlid Harry van Bommel (SP) aan minister-president Balkenende heeft
gesteld. Of de kroonprins als lid van het IOC op de hoogte was van de
beperkingen die de Chinese autoriteiten wilden opleggen, wil Van Bommel weten.

Great Firewall: pagina 9

Morgen in M: China na de Spelen

LOAD-DATE: August 1, 2008

LANGUAGE: DUTCH; NEDERLANDS

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              85 of 147 DOCUMENTS



                                NRC Handelsblad

                                 July 28, 2008

De grote sprong voorwaarts;
Sport moet het land in de top van de wereldhiërarchie brengen

BYLINE: Bettine Vriesekoop

SECTION: THEMA; Blz. 4-5

LENGTH: 2225 woorden

SAMENVATTING:

China hunkert naar sportief succes. Aan mentaliteit ontbreekt het niet.
Zelfopoffering en discipline liggen verankerd in de volksaard. Voor een
groeispurt is méér nodig. Het Chinese sportmodel is aan revisie toe.

VOLLEDIGE TEKST:

Sportsociologe Dong Jinxia ziet er niet bepaald sportief uit.De vermaarde
sportprofessor van begin vijftig gaat gekleed in een enkellange geruite rok
boven versleten schoenen en korte vleeskleurige pantysokjes. Toch is ze zelf
ex-atlete en doet ze al jaren onderzoek naar de historie en achtergronden van de
Chinese sport. Waarom Chinezen niet kunnen voetballen?

Ze heeft er wel een mening over.

In de stampvolle mensa van de leerkrachten op de campus van de
Pekinguniversiteit legt ze uit: "Chinezen blinken vooral uit in sporten waar
techniek en denkwerk doorslaggevende factoren zijn. Maar voetballen? Nee,
Chinese mannen zijn niet agressief genoeg. Het zijn stuk voor stuk watjes."

Volgens Dong is dat niet de enige reden. Ze denkt ook dat de volksaard
ongeschikt is voor het beoefenen van teamsport. ,,China is een collectivistisch
land, maar in de kern zijn Chinezen heel individualistisch ingesteld."

Vooral in contactsporten zijn de Chinezen volgens de professor terughoudend en
onwennig. Met uitzondering van het Chinese vrouwenvolleybalteam dat de
wereldtitel veroverde door aartsvijand Japan te verslaan, boekte China zelden
grote teamprestaties.

Dong heeft ook daar een verklaring voor. ,,China kampt met de gevolgen van de
één-kindpolitiek. Er staan bij voetbal elf zelfzuchtige keizertjes op het veld
die niet gewend zijn naar elkaar te luisteren en een ander iets te gunnen."

Atletiekcoach Jing Xuezhu van het Pekingteam vindt haar pupillen bepaald niet
verwend en egoïstisch.

De rijzige atletiekcoach is voormalig nationaal kampioen hoogspringen en sloot
vier jaar geleden toen ze terugkwam van de Olympische Spelen in Athene haar
sportcarrière af. Nu geeft ze in hoogzwangere toestand training aan atleten in
het sportcentrum Xiannongtan in het westen van Peking. Op de baan wordt heel wat
afgezweet door twee pezige lopers. Het is ook geen weer om te rennen. Bijna
veertig graden en de vochtigheid van een regenwoud. Maar hitte lijkt niet de
grootste handicap van de sporters. Daar zijn ze inmiddels wel aan gewend
geraakt. Wijzend op haar atleten: ,,De meeste atleten zijn afkomstig van het
platteland, dus aan mentaliteit ontbreekt het hun niet."

Jing zegt dat het probleem niet ligt op het mentale vlak. Nee, het zijn vooral
de fysieke beperkingen die de Chinese atleten nog niet in staat stelt om te
excelleren.

,,Over het algemeen hebben Chinezen korte benen en lange bovenlijven. In aanleg
niet geschikt om te lopen. Ik ben trots op mijn pupillen, maar een Liu Xiang
zullen ze niet worden. Hij is een uitzondering. Een talent dat in China eens in
de duizend jaar opstaat."

Jing doelt op de man die in Athene Olympisch kampioen werd op de 110 meter
horden. China's meest beroemde sportman is in Peking niet alleen de trots van
volk en vaderland, hij sprint ook voor Nike, Visa, Cola, Koreaanse auto's,
Chinese computers en zuivelproducten. De ideale schoonzoon krijgt dagelijks
stapels liefdesbrieven, ouders vernoemen hun kinderen naar hem en als hij in
augustus de finale van de 110 meter horden loopt, komen tienduizenden mensen
alleen voor hem naar het stadion.

Maar tot zijn grote frustratie heeft China naast Liu Xiang, basketballer Yao
Ming en recentelijk tennisster Zeng Jie nooit sportkampioenen gekweekt wier
namen over de grens bekend zijn.

Hoewel accountantsbureau PriceWaterhouseCoopers heeft voorspeld dat China
verreweg de meeste medailles gaat halen, onderstreepte minister van Sportzaken
en voorzitter van het Chinese Olympische Comité Liu Peng onlangs dan ook dat
China nog ver achter ligt op grote sportnaties als de Verenigde Staten en
Rusland.

Atletiekcoach Jing is het daar mee eens. ,,China mag tijdens de Spelen in Athene
dan wel de tweede plek op de medailleranglijst hebben veroverd, we beschouwen
onszelf nog lang niet als een sportnatie. Zonder topzwemmers, baanatleten, team-
en watersporters kunnen we nog niet echt concurreren met de grote sportlanden."

Sport moest China in de laatste twee decennia van de vorige eeuw bijna per
decreet naar de top van de wereldhiërarchie loodsen. Het land hongerde naar
medailles, zonder strategie, zonder richting. Ook de prijs die voor de
prestaties betaald moest worden was ondergeschikt aan de ambities van de staat.

In de tijd van Mao lag dat nog anders. Topsport was niet belangrijk. Er moest
aan sport worden gedaan om de gezondheid van het volk te bevorderen, de
productiviteit te verhogen en het land te beschermen. Het beeld van 'De zieke
man van Azië' was zo'n obsessie voor de Grote Roerganger dat hij letterlijk
wilde laten zien dat China een sterke en gezonde natie was. Zijn opvolger Deng
Xiaoping draaide de rollen om: er moest op topniveau worden gepresteerd door
individuen.

De jacht op goud, ter verheffing van de natie, werd zó obsessief dat de
schrijver Zhao Yu zich in 1980 afvroeg of het land verstandig bezig was. Volgens
Zhao werd er zoveel geld in topsport gepompt dat de algemene gezondheid van het
volk eronder leed.

In de jaren negentig probeerde China zijn achterstand in topsport in te halen
door het gebruik van doping bij de trainingen, net als destijds de DDR. Chinezen
verpulverden wereldrecords in zwemmen en atletiek. Zelf schreven de autoriteiten
die onwaarschijnlijke opmars toe aan spartaanse trainingen in combinatie met
wondervoedsel als schildpadsoep, hertengeweien en ezelsbloed. De vermoedens dat
er doping werd gebruikt waren talrijk, maar er waren geen bewijzen. Totdat in
1992, na de Aziatische Spelen, een vliegende dopingbrigade van het IOC negen
Chinese zwemsters op het vliegveld van Hiroshima betrapte op het gebruik van
hormoonpreparaten.

Na Hiroshima bleef het stil rondom de Chinese zwemmers en atleten omdat, zo
wilde het gerucht, er werd gezocht naar nieuwe dopingmethoden. Maar nadat China
in 2001 de Spelen kreeg toebedeeld, werd duidelijk dat het gastland zich geen
schandalen meer kon veroorloven.

Sinds de toewijzing van de Spelen vaart het land een andere koers. Met de slogan
'krachten bundelen voor de natie' ('quan guo yi pan qi') hebben de provinciale
sportteams de opdracht gekregen zich vooral te concentreren op de sporten waarin
internationaal succes te behalen valt. Nog altijd is de balans zoek. Van de 28
gouden plakken die de Chinese sporters wonnen op de Spelen van Sydney in 2000,
werden er 21 behaald met tafeltennis, badminton, gewichtheffen en turnen. Maar
in de disciplines waar het meeste goud te halen is - atletiek, zwemmen, roeien
en kano - pakten de Chinezen van de 119 gouden plakken er slechts één. En in
Athene, vier jaar later, waren dat er maar drie. Die 119 gouden plakken vormen
de horizon van het nationale sportbeleid. In 2010 moet China in de 'grote'
sporten kunnen wedijveren met sportlanden als de VS, Rusland en Australië. In
2001 ontrolde het Chinees olympisch comité alle ambities in 'Plan 119'. Een
soort Grote Sprong Voorwaarts, zoals Mao ooit zijn vijfjarenplan doopte.

Nu worstelt het land met de vraag hoe het een grote sportnatie kan worden. Sport
is nog een van de weinige sectoren waar de staat almachtig is. Geïnspireerd door
de strenge planmatigheid van de Sovjet-Unie ontwikkelde Jiang Qing, de vrouw van
Mao Zedong, in de jaren vijftig een topsportmodel dat nog altijd actueel is.
Kinderen worden op de kleuterschool geselecteerd op talent en lichaamsbouw. Ze
worden in korte tijd klaargestoomd voor speciale sportscholen waar het gewone
onderwijs nagenoeg van het rooster is geschrapt. Deze kinderen van vijf tot en
met elf worden bij hun ouders weggehaald en trainen dagelijks op de speciale
scholen zeven uur. Uit de leerlingen van deze speciale sportscholen worden de
besten geselecteerd voor het provincieteam en het nationale jeugdteam, de twee
voorportalen van het nationale team in Peking.

De topspelers van de provincieteams mogen deelnemen aan China's grootste
vierjaarlijkse sportevenement: de Nationale Spelen. Met een eerste plaats bij
dit evenement plaats je je voor het nationale team. Sommige provincies loven
voor een nationale titel zelfs bonussen uit van circa 15.000 euro; honderd keer
zo veel als de maandelijkse vergoeding voor de provinciale teams. De hoogte van
het maandloon voor internationals varieert van 200 tot 500 euro per maand. Ze
hebben ook lucratieve sponsorcontracten, mogen optreden in televisiereclames en
zijn voor Chinese begrippen superrijk.

Ondanks al die verworven vrijheden heeft de staat de sporters nog altijd stevig
onder controle. Zo werd tafeltennisser Ma Lin geschorst omdat hij na een
verliespartij een stoel omver schopte. Hij werd zelfs gekapitteld door zijn
collega-sporters. Hij moest zich toch realiseren dat zijn leven zo slecht niet
was in vergelijking met boeren op het platteland of migrantenarbeiders in de
steden. Rijke sportsterren moeten een voorbeeldfunctie vervullen. Door sport kun
je je droom waarmaken en rijk worden.

Het grote geld veroorzaakt inmiddels scheuren in het Chinese sportmodel. De
oud-coach van het Pekingse tafeltennisteam Liu Zichu vindt dat er, net als in de
gezondheidszorg en in het onderwijs, geen sprake meer is van gelijke kansen voor
iedereen. "Vroeger kregen mijn spelers vijf euro salaris. Gezien de toenmalige
levensstandaard een redelijk goed inkomen. Ook hoefde je niet te betalen voor
voedsel en kleding. Nu moeten de sporters de eerste jaren zelf betalen en pas
wanneer ze bij de eerste zestien van het provincieteam behoren, gaan ze iets
verdienen. Dat is een grote gok voor armlastige ouders die in het verleden
bereid waren sport als middel te gebruiken om uit de armoede te geraken", aldus
Liu, die zelf 25 jaar op de campus van het team van Peking verbleef en zich
alleen in het weekend bij haar gezin voegde.

Liu denkt dat de staat na de Spelen geleidelijk zal plaatsmaken voor de markt.
In het basketbal, volleybal en tafeltennis worden al sinds een jaar of acht
clubcompetities georganiseerd waarin bedrijven enorme geldbedragen pompen. De
basketbalcompetitie neemt door de successen van Yao Ming de leiding. Het
Zwitserse marketingbedrijf Infront investeert daar fors in, terwijl het
Amerikaanse merk Nike het schoolbasketbal ondersteunt.

Tot nu toe ontbreekt het de meeste clubs aan een goede organisatie. En zijn
spelers nog altijd 'eigendom' van de staat. In 1996, na de Spelen van Atlanta,
kwamen de autoriteiten met een reclameregeling voor topsporters op de proppen.
Artikel 1 luidde: 'De sporters zijn door de staat opgeleid. De staat heeft recht
op minstens 30 procent van hun neveninkomsten.' Waar topsporters vroeger 60 tot
70 procent van hun in het buitenland verdiende prijzengeld moesten afstaan,
mogen ze nu minstens de helft opstrijken. 20 procent gaat naar degenen die
bijdragen aan het succes: coach, trainer, kok. De staat krijgt 30 procent en
stopt dat geld in een speciaal fonds voor talentontwikkeling.

De nationale sportbond heeft uitgerekend dat de opleiding van een olympische
kampioen ongeveer 75 miljoen euro kost. Het geld dat jaarlijks aan massasport
wordt besteed staat daarbij nog altijd in schril contrast. Uit een onderzoek van
de nationale sportbond bleek dat in 2001 eenderde van de bevolking meer dan
tweemaal per week sport. In het jaar 2010 moet dat ten minste tweederde van de
bevolking zijn.

Volgens Fan Zhijun, hoofd van de overkoepelende nationale sportbond in Peking,
steekt China pas de laatste tien jaar geld in massasport. "Sinds de oprichting
van de sportloterij in 1998 is 250 miljoen euro aangewend voor de ontwikkeling
van breedtesport. We moeten naar een tweesporenbeleid. Een heel fit volk
bespaart op medische kosten en die fitheid en affiniteit met sport hebben ook
hun weerslag op topsport. China is er ook aan toe. Steeds meer mensen hebben
aandacht voor vrijetijdsbesteding", aldus Fan.

Juist de massasport moet de sportnatie een groeispurt geven, zeggen de experts.
En daar moet de overheid in investeren. Atletiekcoach Jing. "In de provincie
zijn geen speren, kogels of horden en zeker geen goede atletiekbanen, zwembaden
of voetbalvelden voorhanden."

Volgens sportsociologe Dong duurt het nog een tijd voordat sport echt is
geïntegreerd in de samenleving en China zich dus in alle opzichten een
sportnatie kan noemen. Dong: "Bij recreatiesporten dacht de Chinees toch meer in
de richting van traditionele sporten als wushu of qigong. Moderne sporten zaten
tot voor kort nog niet in het systeem van de gewone man. Met uitzondering van de
superrijken kunnen Chinezen nog altijd niet naar een tennis- of atletiekclub.
Behalve op sommige scholen en in parken kunnen ook kinderen nergens terecht."

Volgens Dong streeft China naar een Amerikaans model waarbij privéclubs en
school- en universiteitsteams worden aangemoedigd. De bouw van olympische
stadions en trainingslocaties - op scholen en universiteiten - kunnen voor een
enorme impuls zorgen. Of China tijdens de Spelen kan wedijveren met grote
sportlanden als de VS, Rusland en Australië is volgens Dong allesbepalend voor
de toekomst. Dong: "Als Plan 119 veel gouden medailles oplevert en de Spelen
zonder ongeregeldheden verlopen, is de kans groot dat de Chinese sportwereld
zich verder opent. Worden de Spelen geen succes, dan stagneren de ontwikkelingen
en zullen de autoriteiten vasthouden aan het oude staatsmodel."

LOAD-DATE: July 28, 2008

LANGUAGE: DUTCH; NEDERLANDS

NOTES: 'Er staan elf zelfzuchtige keizertjes op het veld'; 'Chinezen kunnen nog
altijd niet naar een tennis- of atletiekclub'

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              86 of 147 DOCUMENTS



                                NRC Handelsblad

                                 July 28, 2008

Dutch Destroyer zwaait af bij 'echt Jaap Stam-weer';
Jaap Stam (36) neemt tussen de buien en lichtflitsen door afscheid van het
betaald voetbal

BYLINE: Door onze redacteur; Erik Oudshoorn

SECTION: SPORT; Blz. 14

LENGTH: 873 woorden

DATELINE: Zwolle, 28 juli.

SAMENVATTING:

Veel voetbalprominenten waren zaterdag in Zwolle bijeen om afscheid te nemen van
Jaap Stam. Bijna zag de noeste verdediger zijn feestje in het water vallen.

VOLLEDIGE TEKST:

Van hem hoefde "al die poespas" niet. Liever was hij voor eeuwig verdwenen in de
anonimiteit. Maar toen een steeds groter aantal mensen enthousiast werd over het
idee om voor hem een afscheidswedstrijd te organiseren, kon Jaap Stam niet meer
terug. Het moest een mooie galavoorstelling worden met het Nederlands elftal van
het WK van 1998 in de hoofdrol en het huidige Ajax, zijn favoriete club, als
tegenstander. Het werd een ongewenst waterballet.

Al direct na de aftrap in het stadion van FC Zwolle, dat gezien een grondige
renovatie eigenlijk nog niet toe was aan dit voetbalfeest van herkenning, doemde
een inktzwarte wolk op die in een rap tempo dichterbij kwam. Na twintig minuten
barstte een hevige onweersbui los die het kunstgrasveld vrijwel onbespeelbaar
maakte. Hier en daar bolde het groene tapijt zelfs op van de onderliggende
watermassa.

Het stadion werd meteen op waterdichtheid getest. Hier en daar stroomde een
waterval van het dak op de tribune die al snel werd omschreven als het 'lek van
PEC'. Arbiter Dick Jol (52), door Stam beschouwd als de beste Nederlandse
scheidsrechter van dit moment en daarom uitgenodigd, telde de pauze tussen de
lichtflitsen en de donderklappen. Pas toen er een tussenpoos was van minder dan
vijftien seconden, stuurde hij de voetballers naar de kleedkamer.

Jol was al voor dit duel een verhaal apart. De KNVB wilde dat Roelof Luinge het
afscheid van Stam regisseerde en dat accepteerde Jol niet. Ongetwijfeld vanwege
de eer die hem was toebedeeld, ongetwijfeld ook in verband met de gage. Het
conflict met de bond vormde de druppel en luidde het einde van Jols loopbaan in.
Als troost kreeg hij van Stam voor de wedstrijd een bos bloemen.

Toen de bui was overgedreven, kon het duel worden hervat met de tweede helft.
"Ik kneep hem wel, ik was bang dat het bij 25 minuten zou blijven", erkende Stam
later. En Guus Hiddink, de coach van het All Star-team: "Dit was echt Jaap
Stam-weer." Inderdaad, de bizarre omstandigheden pasten wel bij de Rots van
Kampen, alias The Dutch Destroyer, alias The Beast. Met zijn skinhead en z'n
tatoeages had de noeste verdediger een afschrikwekkende uitstraling op elke
aanvaller.

Maar achter die façade schuilt een vriendelijk heerschap. Een gewone Nederlander
zonder een greintje sterallures. Hij kende zijn beperkingen en beëindigde zijn
loopbaan in dienst van Ajax op 29 oktober 2007 toen hij merkte dat hij z'n
tegenstanders in het veld niet meer naar behoren kon uitschakelen. Daarna hielp
Stam zijn zussen met verhuizen en werkte hij mee aan de verbouwing van het huis
van zijn moeder. Voordat de Kampenaar in augustus 1992 bij FC Zwolle debuteerde
in het betaald voetbal, was hij immers elektricien van beroep. Verder vulde hij
zijn dagen met het uitlaten van de hond, het voeren van het konijn en het
verzorgen van de paarden van zijn kinderen. Voetballen doet hij vanaf volgend
seizoen alleen nog bij de veteranen van VV Hoonhorst. De KNVB heeft Stam
gevraagd de verkorte trainerscursus te volgen, maar daar voelt de 67-voudig
international vooralsnog niets voor. Dan is hij weer de hele dag met voetbal
bezig.

De voormalige topverdediger van onder meer PSV, Manchester United, Lazio Roma,
AC Milan en Ajax zou natuurlijk wel wat kunnen toevoegen in een land waar de
kunst van het verdedigen zich zelden openbaart. Stam was een icoon van
onverzettelijkheid. "Geen echte leider in de kleedkamer, maar wel een speler die
boven de partijen stond en heel veel respect afdwong onder zijn collega's",
omschreef Hiddink hem. En Clarence Seedorf repte zelfs over een uitstervend ras.
"Spelers als Stam die goed kunnen voetballen en ook nog een tegenstander
uitschakelen, zie je in het Nederlandse voetbal bijna niet meer."

De nog maar 36-jarige Stam kreeg toch nog het afscheid dat hij verdiende. De
wedstrijd verliep zoals het hoort bij een testimonial. Hoewel, Ajax liet zich
wel erg gemakkelijk op achterstand zetten door het WK-team van '98, waarvan
alleen Seedorf nog actief is als beroepsvoetballer. Marc Overmars, ouderwets op
dreef als linksbuiten, was een plaag voor George Ogararu. Phillip Cocu ontpopte
zich als de slimme speler van weleer. Oud-Oranje kwam op 3-0 en verspeelde zijn
voorsprong alleen door allerlei spelerswisselingen en vermoeidheid (einduitslag
3-3). Stam liet zich niet onbetuigd. Hij speelde voor rust in het shirt van Ajax
en stopte toen een keer genadeloos Seedorf af bij de cornervlag. Maar als
oud-international was hij met een sliding ook succesvol op de watervlugge
Leonardo.

Hij richtte zich tot het publiek met een speech en nam afscheid door middel van
een ereronde langs de tribunes met vrouw en kinderen. Een opvolger van het
type-Jaap Stam ziet hij momenteel niet. Hoewel hij nog niet zo lang geleden Ryan
Donk (AZ) in dit verband noemde. Stam wil jonge voetballers wél een boodschap
meegeven: "Zorg dat je nooit tevreden bent met jezelf. Dat heb ik mezelf altijd
voorgehouden. Ik heb me steeds moeten waarmaken tegenover iedereen. Altijd
moeten vechten tegen scepsis. Zelfs bij Ajax nog. Maar nu ben ik bevrijd van al
die beslommeringen."

LOAD-DATE: July 28, 2008

LANGUAGE: DUTCH; NEDERLANDS

NOTES: Politie arresteert negentig supporters bij afscheidswedstrijd Stam; De
politie heeft zaterdagavond voorafgaande aan de afscheidswedstrijd van
profvoetballer Jaap Stam in Zwolle negentig mensen aangehouden. Volgens de
politie ging het vooral om Ajax-supporters die zich schuldig hadden gemaakt aan
onder ondere openlijke geweldpleging, mishandeling en belediging van de
politie.; Op weg naar het stadion van FC Zwolle richtten Ajax-supporters en
Zwollenaren vernielingen aan in de wijk Assendorp. Er werd over auto's gelopen,
het interieur van een café werd vernield en er ontstonden vechtpartijen waarbij
een politieagent gewond raakte.; De Ajax-supporters waren uiterst agressief en
niet aanspreekbaar, "zelfs niet voor de meegereisde Amsterdamse
supporterbegeleiders", aldus de politie in een verklaring. Daarop besloot ze de
Ajax-aanhang aan te houden en op te sluiten. De politie van Zwolle zette 150 man
in. (ANP); Carrière Jaap Stam; Geboren: 17-7-'71 in Kampen.; Profclubs: FC
Zwolle, Cambuur, Willem II, PSV (landskampioen in 1997), Manchester United
(landskampioen in '99, '00 en '01), Lazio Roma, AC Milan en Ajax.; Interlands:
67 (3 doelpunten).

GRAPHIC: 2807SPO2stamjol, Scheidsrechter Dick Jol krijgt een bos bloemen van
Jaap Stam., Foto Eric Brinkhorst

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              87 of 147 DOCUMENTS



                                NRC Handelsblad

                                 July 22, 2008

Kleine beleggers reageren te snel;
Jeroen Vetter van SNS Fundcoach over de particuliere belegger

BYLINE: Door onze redacteur; Heleen de Graaf

SECTION: ECONOMIE; Blz. 13

LENGTH: 663 woorden

DATELINE: Rotterdam, 22 juli.

SAMENVATTING:

De particuliere belegger raakt vaak overmoedig als de aandelenkoersen fors
stijgen. Een slechte raadgever, zo blijkt. "Daar krijgen ze de rekening voor
gepresenteerd."

VOLLEDIGE TEKST:

De particuliere belegger bestaat niet. Maar in de gemêleerde groep van kleinere
beleggers is een groot aantal mensen verblind geraakt door de grote winsten van
de afgelopen jaren. Speculant zijn ze daardoor geworden. Dit zegt directeur
Jeroen Vetter van SNS Fundcoach - een onderdeel van de SNS Bank dat is
gespecialiseerd in beleggingsfondsen - na de jaarlijkse analyse van deze groep
beleggers. "Een grote groep lijdt aan zelfoverschatting en is overmoedig
geraakt. Zij zijn de risico's uit het oog verloren en zijn uiteindelijk
speculant geworden."

Bij het woord speculant denk je eerder aan sommige hedgefondsen, niet aan de
'gewone man'.

"Er is een groep particuliere beleggers die denkt dat ze goed kan beleggen. Zij
raken overmoedig als de aandelenmarkten het goed doen en denken dat hun eigen
beslissingen de reden zijn dat ze een goed rendement hebben gehaald. Ze vergeten
vervolgens vaak om de risico's in ogenschouw te nemen. Daar krijgen ze dan -
zoals het afgelopen jaar - de rekening voor gepresenteerd."

Er wordt vaak gesteld dat de kleine belegger achter de feiten aanloopt. Hij
koopt op het hoogtepunt.

"Het is lastig om te spreken over dé belegger. Er zijn subgroepen. Er is een
groep die het slim doet, nuchter is en zelfs een beetje cynisch. Zij beleggen al
zeker tien jaar en zijn gepokt en gemazeld door het barsten van de
internetluchtbel. Zij zijn dit ook niet vergeten. Deze groep is circa 20 tot 25
procent van het totaal. Circa 30 procent zijn goudzoekers die proberen te
profiteren van actuele ontwikkelingen en ongeveer de helft hobbelt mee met de
markt."

U stelt dat de kleine belegger vaak het ene zegt en het andere doet.

"De belegger zegt vaak dat hij voor de langere termijn - zeg tien jaar - wil
beleggen. Maar vervolgens zie je dat hij iedere week naar de koersen kijkt en
kortetermijnbeslissingen neemt omdat hij in paniek raakt door plotselingen
koersbewegingen. Zo was er een klant die in Chinese beleggingsfondsen had
geïnvesteerd. Deze zakten op een gegeven moment en de man vroeg mij of hij moest
verkopen. Hij vertelde ook dat hij geloofde in China en de ontwikkelingen daar
op de langere termijn. Dus zei ik hem ook, waarom zou je dan nu weggaan."

De belegger laat zich kennelijk leiden door de waan van de dag. Waarom?

"Er is enorm veel informatie. Ik noem het maar even informatiecomplexiteit. Er
is zoveel informatie beschikbaar dat beleggers onzeker worden. Uit een
Amerikaans onderzoek blijkt dat sinds de komst van het internet als platform om
te handelen en informatie te vergaren het handelsvolume sterk is toegenomen. En
een hogere handelsfrequentie leidt meestal tot lagere rendementen."

Maar die particulier weet toch ook dat het reageren op iedere beweging niet de
meeste winst oplevert?

"Jazeker. We zagen bijvoorbeeld dat eind januari, toen de koersen plots
kelderden dat er 's avonds veel verkooporders werden ingelegd. Mensen raakten in
paniek en wilden verkopen. Toen ze er een nachtje over geslapen hadden belden ze
op om de order ongedaan te maken. Sommigen beschermen zichzelf. Zo was er een
klant die zijn wachtwoord waarmee hij orders kon doorgeven in de
papiervernietiger had gedaan en ons zei dat we hem over acht jaar maar een nieuw
wachtwoord moesten opsturen."

U kijkt vaker naar het gedrag van particulieren. Is er een trend?

"We zien dat beleggers veel oog hebben voor het opwaartse risico, maar veel
minder voor het risico dat koersen dalen. Er is wel een trend zichtbaar dat men
beleggingsfondsen koopt die uit de gratie waren. Het gaat dan om hedgefondsen
die defensief beleggen."

Hoe heeft de particuliere belegger gereageerd op de zeer volatiele
aandelenmarkt?

"Een kleine groep is in paniek geraakt en heeft zijn portefeuille opgedoekt. Een
klein deel heeft winsten afgeroomd. Het grote deel, de helft, blijft zitten."

LOAD-DATE: July 22, 2008

LANGUAGE: DUTCH; NEDERLANDS

NOTES: Meer keuze uit beleggingsfondsen op internet; SNS Fundcoach is een
onderdeel van de SNS Bank. Fundcoach werd in 2002 opgericht en is
gespecialiseerd in beleggingsfondsen. De klant kan via internet
beleggingsfondsen kopen van tientallen binnenlandse en buitenlandse aanbieders
waaronder Robeco, JP Morgan, Fidelity en BlackRock.; Het totale marktaandeel van
de SNS Fundcoach ligt waarschijnlijk rond de 1 procent. Het gaat hier dan om de
totale som van beleggingen in Nederland in beleggingsfondsen. Volgens directeur
Jeroen Vetter is het succes van Fundcoach bij nieuw ingelegd geld in
beleggingsfondsen aanzienlijk hoger. De markt van beleggingsfondsen is groot.
Alleen al in Nederland investeren miljoenen huishoudens vele miljarden euro in
deze fondsen. Zij worden vaak gezien als een relatief veilige manier om te
beleggen en worden door veel mensen in toenemende mate gebruikt als een
spaarpotje voor de oude dag.; SNS Fundcoach is niet de enige die actief is op
deze markt. Andere aanbieders die puur via het internet werken zijn Binck en
Alex. Ook de traditionele banken bieden beleggingsfondsen aan, maar de keuze is
bij hen vaak meer beperkt. Fundcoach biedt de klant ook speciale
beleggingscursussen aan.

GRAPHIC: 2207eco3vetter, Jeroen Vetter

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              88 of 147 DOCUMENTS



                                NRC Handelsblad

                                 July 19, 2008

Twee ons keurmerk;
Consument wil kijkje in de boerderij

BYLINE: Peter van Woensel Kooy

SECTION: ZATERDAGS BIJVOEGSEL; Blz. 16

LENGTH: 762 woorden

SAMENVATTING:

De vleeseter is kritischer dan ooit. Keurmerken moeten uitkomst bieden.

VOLLEDIGE TEKST:

Met de recente publicatie The shameless carnivore zou in New Yorkse kringen een
nieuwe trend geboren zijn. Vlees eten wordt weer hip, claimt auteur Scott Gold.
De nieuwe genietende carnivoor is in opkomst en schudt verwijten uit
vegetarische kringen achteloos van zich af. Gold pocht dat hij graag gefrituurde
cavia eet of een complete kip op een stokje.

In Nederland is van zulk schaamteloos vlees eten nog geen sprake. Wijs geworden
door opeenvolgende rampen bij veehouders en in de vleesverwerkende industrie, is
men hier kritischer dan ooit. Dat blijkt tenminste als je het aanbod in de
supermarkt vergelijkt met dat van vijf jaar geleden. In een winkel als Albert
Heijn is ruim de helft van het vlees nu 'biologisch'. Achterop de verpakkingen
staat de herkomst en soms de verwijzing naar een website die je een kijkje in de
boerderij gunt. Het aantal keurmerken is inmiddels enorm.

'Biologisch' is een van de vele keurmerken die het vertrouwen van de consument
moet wekken. "Aanduidingen als bio, biologisch geproduceerd, eco, eko, organic,
ecologisch en het EKO-keurmerk zijn aan wettelijke regels gebonden en worden
alleen toegestaan wanneer het productieproces en de producten zijn
gecertificeerd", vertelt Chris Maan van Skal (Stichting Keurmerk Alternatieve
Landbouwproducten) die namens de overheid inspecties uitvoert en bio-bedrijven
certificeert.

Een waslijst van voorschriften voor de boer is te vinden op www.skal.nl. Maar
welk bio-keurmerk moet je kiezen? Eco, eko, organic of ecologisch? "Die
aanduidingen zijn voor de wet hetzelfde. De productie moet vanaf de grond tot de
mond voldoen aan onze biologische eisen. Eigenlijk zijn al die predicaten dus
hetzelfde", zegt Chris Maan.

Behalve keurmerken voor biologisch vlees zijn er echter ook keurmerken voor
gewoon of 'gangbaar' vlees, zoals dat in vaktermen heet. Dat maakt de verwarring
niet minder. Zo zijn er bijvoorbeeld de keurmerken Porc d'Or, Demeter, Friander,
Milieukeurmerk, Erkend Streekproduct of Waterland Keurmerk.

Woordvoerder Pascalle de Ruyter van Productschappen Vee, Vlees en Eieren (PVE)
verwijst naar de site www.voedingscentrum.nl, waar onder de knop 'eten&herkomst'
lange overzichten met allerlei vleeskeurmerken staan. "Ik kan mij voorstellen
dat de consument door de bomen het bos niet meer ziet."

Om aan de verwarring te ontsnappen, lanceren vleesproducenten nu steeds vaker
eigen merken. Met een vleesmerk als Greenfield, KellyBronze of Peter's Farm kun
je een eigen verhaal vertellen over herkomst en bereiding. Zo'n merknaam klinkt
exclusief, dus je kunt er meer geld voor vragen. En niemand anders mag er goede
sier mee maken.

"Er is in de vleessector een trend gaande richting onderscheidende
consumentenconcepten", bevestigt marketing manager Raymond Valk van
vleesproducent Weyl Beef. "Daarom hebben wij ook Weylander in de markt gezet.
Het is een nieuw Europees merk dat een complete lijn malse premium
rundvleesproducten omvat."

Voor het merk Weylander selecteert Weyl Beef volgens Valk zijn beste vlees. Door
'rijping, injecteren en vermalsen' krijgt het een extra kwaliteitsimpuls. Dan
wordt het aantrekkelijk verpakt en verkocht via inmiddels 120 supermarkten.
Weylander wordt volgens Valk 'diervriendelijk' geproduceerd en er worden voor
het merk geen onnodige transportkilometers gemaakt. "Waarmee de CO2-uitstoot
beperkt wordt."

Dergelijke toegevoegde waarde wil ook het merkkalfsvlees van producent VanDrie
Group bieden. Carnivoren op intercontinentale vluchten van de KLM krijgen naast
hun bordje met 'scaloppine al limone' tegenwoordig een folder over de
verantwoorde werkwijze van VanDrie uitgereikt. "Ik vind dat heel belangrijk,
omdat we de consumenten moeten laten zien wat we doen en hoe we het doen", zei
directeur Henny Swinkels hierover eind maart op het Nationale Vleescongres 'Meat
the Future'. Volgens Swinkels zal de consument in de toekomst namelijk gaan
bepalen hoe vleesbedrijven maatschappelijk verantwoord gaan ondernemen.

"Allemaal leuk en aardig dat er steeds biologischer en verantwoorder merkvlees
in Nederland wordt gegeten", reageert marketingexpert Jan Rijkenberg, die met
zijn bureau BSUR veel voedselmerken adviseert, "maar het zal nog wel even duren
voordat de portemonnee van Jan Modaal aan deze nieuwe statuscultuur kan meedoen.
Want dat merkkipfiletje van de volledig in de natuur rondlopende kip dat ik
vorige week bij Albert Heijn zag, was wel drie keer duurder dan de 'waterkip'
ernaast. Die kiloknaller-cultuur doorbreek je niet zomaar."

LOAD-DATE: July 19, 2008

LANGUAGE: DUTCH; NEDERLANDS

NOTES: Maar welk bio-keurmerk moet je kiezen? Eco, eko, organic of ecologisch?;
Boerin aan huis; Wie gek wordt van alle keurmerken en vleesmerken kan zich ook
direct laten bevoorraden door de boer. Zo rijdt de Limburgse boerin Birgit de
Bruin om de zoveel tijd met een koelwagen naar de Randstad om vrienden en
belangstellenden van diepgevroren pakketten gevarieerd en merkloos 'hemels
vlees' te voorzien van Limousin koeien. Een pakket (5 kilo) kost 55 euro en
bevat ondermeer sudderlapjes, kogelbiefstuk, biefstuk van de haas en rosbief. De
stukken zijn vacuüm verpakt en met charmante handbeschreven etiketjes beplakt.
Ook wordt zelfgemaakt rookvlees aangeboden, voorraad beperkt. In september is de
eerstvolgende ronde. Email: birgitdebruin@xs4all.nl

GRAPHIC: Foto AFP

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              89 of 147 DOCUMENTS



                                NRC Handelsblad

                                 July 19, 2008

'Zonder Europa zijn we gedoemd';
Voorzitter Europese Commissie over liberalisme, globalisering en het belang van
een nieuw verdrag

BYLINE: Jeroen van der Kris

SECTION: ZATERDAGS BIJVOEGSEL; Blz. 4-5

LENGTH: 2811 woorden

SAMENVATTING:

José Manuel Barroso is al vier jaar voorzitter van de Europese Commissie. "Ik
geniet van wat ik doe", zegt de Portugees. Hij is dan ook in voor een tweede
termijn. "Laten we ervoor zorgen dat we onszelf niet blokkeren."

VOLLEDIGE TEKST:

Elke ochtend staat José Manuel Barroso om vijf uur op. Hij heeft dan vijf uur
geslapen, zegt hij, of maximaal zes. Het werkprogramma van een voorzitter van de
Europese Commissie is moordend. Maar aan het einde van een lange dag is er tijd
om te ontspannen. Bij het betreden van de vip lounge van Narita, de
internationale luchthaven van Tokio, loopt hij meteen naar de fles champagne die
voor hem klaar staat. "Cheers", zegt hij, nadat hij de glazen heeft
ingeschonken. In een afgeschermde ruimte luistert zijn vrouw mee terwijl hij
zich laat interviewen over zichzelf en over Europa - dat weer in crisis is.

Minuten eerder, bij aankomst op de luchthaven, is er opwinding in het gevolg van
Barroso. Japanse veiligheidsfunctionarissen staan erop dat hij - als een gewone
reiziger - door een veiligheidspoortje loopt. Dat is in strijd met het protocol.
"Hij hoeft dit niet te doen", zegt een van zijn medewerkers. Die noemen hem niet
Barroso of José maar the President of le Président. Met een hoofdletter. Zelf
lijkt Barroso zich niet druk te maken. Hij leegt z'n zakken en loopt rustig door
het poortje, terwijl zijn medewerkers verder ruziën met de Japanners.

Buiten Brussel is Barroso misschien niet zo bekend. Maar hij is wel lid van de
meest prestigieuze club op aarde - tenminste, voor politici. Het is de reden dat
hij vorige week in Japan was. Daar vond de G8 plaats, het jaarlijkse overleg van
de leiders van de grote geïndustrialiseerde landen. Drie dagen lang zat José
Manuel Barroso aan tafel met onder anderen George W. Bush, Angela Merkel en
Nicolas Sarkozy.

Barroso wil graag een leidende rol spelen bij het verhinderen van
klimaatverandering. Hij wist EU-leiders vorig jaar zo ver te krijgen dat ze
beloofden de uitstoot van CO2 in 2020 te verminderen met ten minste 20 procent.
"Energie- en klimaatbeleid zijn voor mij prioriteit nummer één", zegt hij op de
heenreis in het vliegtuig. Het is een gecharterd vliegtuig en Barroso en zijn
gevolg reizen er maar een klein stukje mee. Het grootste deel van de reis gaat
per lijnvlucht. Een eigen vliegtuig, zoals andere leiders hebben, zou misschien
wel handig zijn - de Commissie-voorzitter reist veel. Maar het zou ongetwijfeld
ook leiden tot opmerkingen over verspilling van belastinggeld. En kritiek krijgt
de Europese Commissie al genoeg.

Kritiek was er onlangs bijvoorbeeld na het Ierse 'nee' tegen het nieuwe
EU-verdrag. Volgens de Franse president Sarkozy was die afwijzing mede te wijten
aan de Europese Commissie, in het bijzonder aan de Britse eurocommissaris Peter
Mandelson. Die is veel te toegeeflijk geweest bij onderhandelingen over de
liberalisering van de wereldhandel. Mandelson heeft geen oog voor de belangen
van Europese boeren, vindt Sarkozy. Geen wonder dat Ierse boeren 'nee' stemden.
Peter Mandelson reageerde woedend op die kritiek. Zijn onderhandelingspositie in
de wereldhandelsorganisatie WTO was daardoor verzwakt, zei hij.

José Manuel Barroso laat in het bijzijn van journalisten nooit blijken dat hij
boos is. Als je hem vraagt of hij zich ergens zorgen over maakt of zich ergens
aan ergert, dan denkt hij eerst heel even na. "Kijk", begint hij dan. Of:
"luister". En dan volgt een lang antwoord waaruit blijkt dat hij zich juist geen
zorgen maakt, of waarom hij niet boos is.

Als je hém bijvoorbeeld vraagt of de Europese Unie in de WTO zwakker is komen te
staan door de kritiek van Sarkozy, dan zegt hij: "Het is geen geheim dat we met
z'n zevenentwintigen zijn. We zijn niet zoals de Verenigde Staten één land. En
dat zullen we in de nabije toekomst niet zijn ook." In Brussel wordt wel gezegd
dat Barroso gemaakt is van teflon. Alles lijkt van hem af te glijden.

José Manuel Barroso werd geboren op 23 maart 1956. Hij was net achttien toen in
Portugal de Anjerrevolutie uitbrak die een einde maakte aan de dictatuur in het
land. In een eerder interview vertelde hij hoe hij in 1975 werd opgepakt door
militairen, nadat hij was betrapt op het verspreiden van pamfletten. Portugal
bevond zich op dat moment nog in een overgangsfase tussen dictatuur en
democratie. Militairen namen Barroso mee in een jeep. Hij keek hen aan en zei:
"Ik denk niet dat jullie de moed hebben om iemand in de rug te schieten."
Barroso sprong naar buiten. De soldaten schoten niet.

Hij weet nog hoe de revolutie begon, vertelt hij nu in Japan. "Ik was bezig aan
het eerste jaar van mijn rechtenstudie, aan de universiteit van Lissabon.
Meestal studeerde ik 's avonds laat. Op een avond luisterde ik naar de radio. De
normale muziek veranderde. Ik dacht: wat is er aan de hand? Toen hoorde ik een
stem die zei: dit is een beweging van de gewapende krachten, dit is
democratisch, we maken een einde aan de dictatuur - en dat soort dingen. Ik
maakte mijn vader wakker en zei: dit is een revolutie. Onmiddellijk ging ik de
straat op.

"Ik denk dat ik bevoorrecht was dat ik dat heb meegemaakt. Het was het
belangrijkste moment in mijn publieke leven. Het heeft me ervan doordrongen hoe
belangrijk politiek is. Omdat politiek het lot van een land volledig kan
veranderen. Van miljoenen mensen, op één moment. Het was de langstdurende
dictatuur in Europa - 48 jaar - en die werd zomaar beëindigd. Dat was belangrijk
voor mijn persoonlijke ontwikkeling. Voor het belang dat ik hecht aan politiek.
Sommige mensen zijn cynisch over politici. Ze zeggen dat 'ze' allemaal hetzelfde
zijn. Dat is niet waar! Politiek kan een verschil maken."

Barroso was premier van Portugal toen hij in 2004 gevraagd werd voor het
voorzitterschap van de Europese Commissie. Zijn benoeming kwam als verrassing.
Hij was een compromisfiguur, nadat anderen, zoals de Belg Guy Verhofstadt en de
Brit Chris Patten, waren afgevallen. Barroso was de kandidaat tegen wie niemand
bezwaar had. Erg hoog waren de verwachtingen niet. Hij leek alles in zich te
hebben om een voorzitter te worden zoals regeringsleiders die graag zien: niet
te sterk. En dus: niet te lastig.

Volgens critici zocht Barroso de afgelopen jaren zelden de confrontatie met
lidstaten. Maar binnen de Europese Commissie wordt hij niet gezien als slap of
makkelijk. Integendeel. Hij is 'presidentiëler' dan zijn voorgangers, klinkt
het, en hij krijgt meestal zijn zin.

Vóór de uitbreiding van de EU met twaalf nieuwe lidstaten - in 2004 en 2007 -
werd gevreesd dat het heel moeilijk zou worden om nog besluiten te nemen. Die
voorspelling is niet uitgekomen. De Europese Commissie blijkt met 27 leden -
voor iedere lidstaat één - best te functioneren. Sterker, de wekelijkse
vergaderingen zijn efficiënter geworden. Een belangrijke verklaring daarvoor is:
Barroso. Hij zorgt ervoor dat beslissingen vaak al in kleine kring zijn genomen
voordat de vergadering begint.

Halverwege het gesprek op de luchthaven schenkt José Manuel Barroso de glazen
nog een keer bij. In Brussel staat hij bekend als liberaal. Maar de partij
waarvan hij in Portugal lid is heet 'sociaal-democratisch'. De Portugese
revolutie, zegt hij, was een linkse revolutie, want de dictatuur was rechts.
"Iedereen was na de revolutie een socialist of een sociaal-democraat. Anders
werd je al snel gezien als uiterst rechts. Maar wat belangrijk is: mijn partij
is een centrumpartij en een hervormingspartij. Ik ben liberaal als het gaat om
de economie. Ik geloof, in zijn algemeenheid, dat interventie van de staat
verkeerd is. Omdat het concurrentie verstoort en omdat het leidt tot
inefficiënties.

"Maar ik geloof ook dat we meer moeten doen om mensen in nood te helpen. Ik ben
voor beleid dat welvaart herverdeelt. Op nationaal, Europees en mondiaal niveau.
In Europa zijn er armen, mensen die onder zeer slechte omstandigheden leven, ook
in sommige van de rijkere landen. Daarom heb ik onlangs een voorstel gedaan.
Mensen weten dat misschien niet, maar in Europa hebben we een programma om
kwetsbare groepen aan voedsel te helpen. Ik wil het bedrag dat daarvoor
beschikbaar is verhogen van 300 naar 500 miljoen euro. Vijftien landen
profiteren daarvan. Via non-gouvernementele organisaties gaat er hulp naar
mensen die nu problemen ondervinden. In nieuwe lidstaten, maar ook in sommige
oude lidstaten."

Zijn voorgangers hadden grote projecten. De euro. De uitbreiding. En Europa zelf
was voor hen een project. José Manuel Barroso bepleitte projecten voor Europa,
zoals een Europees technologie-instituut (EIT), dat een tegenhanger moet worden
van het prestigieuze MIT in Boston. En een met vele miljoenen gevuld
'globaliseringsfonds', dat mensen kan helpen wanneer hun baan wordt overgenomen
door Indiërs of Chinezen. De projecten van Barroso moeten burgers helpen zich
aan te passen aan een wereld die verandert.

Maar Barroso moest zich de afgelopen jaren vooral bezighouden met verschillende
crises. In 2004 dreigde het Europees Parlement zijn Commissie niet te benoemen
tijdens de affaire rond Rocco Buttiglione. De Italiaan, die eurocommissaris voor
Justitie zou worden, had twijfelachtige opvattingen over homoseksualiteit (een
ziekte) en over de rol van vrouwen in het gezin (kinderen baren). Een jaar later
had Barroso een nog groter probleem toen Frankrijk en Nederland per referendum
de Europese Grondwet verwierpen.

Vorig jaar werden Europese leiders het na lang onderhandelen eindelijk eens over
het Verdrag van Lissabon. De naam was anders, maar de inhoud was grotendeels
gelijk aan de grondwet. En toen waren het vorige maand de Ieren die 'nee'
zeiden. En dus is het weer crisis in Europa.

Het nieuwe verdrag voorziet onder meer in een kleinere Europese Commissie. De
functie van 'hoge vertegenwoordiger' voor het buitenlandbeleid (nu de Spanjaard
Javier Solana) zou worden uitgebreid. En er zou een soort EU-president komen.
Voor die functie worden in de Brusselse wandelgangen onder meer de Britse
oud-premier Tony Blair, de Luxemburgse premier Jean-Claude Juncker genoemd, en:
José Manuel Barroso. Die reageerde tot nu toe ontwijkend op vragen over zijn
toekomstplannen. Voorlopig treedt het nieuwe EU-verdrag ook niet in werking. Dat
gebeurt pas wanneer alle 27 lidstaten het hebben geratificeerd.

Na het Ierse 'nee' zei u: je kunt Brussel niet van maandag tot en met zaterdag
overal de schuld van geven, en dan op zondag verwachten dat mensen ervoor
stemmen. Wat wilde u daarmee bereiken?

"Dat was een pleidooi van me aan de leiders van Europa op het nationale niveau.
Die hebben soms de neiging om de Europese Unie te behandelen als een
buitenlandse mogendheid. Zelfs in landen die aan de wieg hebben gestaan van de
EU. Ik ben zelf premier geweest van een land, dus ik begrijp dat politici in
eerste instantie aandacht moeten geven aan nationale zorgen. Ik suggereer niet
dat de Nederlandse of de Portugese premier niet de nationale belangen zou moeten
verdedigen. Maar ik vraag hun dat te doen om een manier die verenigbaar is met
Europese idealen."

Nationale politici geven Brussel sinds mensenheugenis de schuld van zaken die
misgaan. Hoe denkt u dat te kunnen veranderen?

"Ik denk dat de werkelijkheid heel sterk is. Die zal zichzelf opdringen. De
uitdagingen van de globalisering zullen ervoor zorgen dat mensen het begrijpen.
Als je bijvoorbeeld hier komt, in Japan, maken ze geen onderscheid tussen
Nederland of België of Spanje. Het is Europa. En het is duidelijk. We winnen het
gevecht of we verliezen het. Ik geloof echt dat de globalisering een belangrijke
impuls zal zijn voor Europese integratie. Handel, financiële markten, energie,
klimaat, terrorisme - daar hebben we een Europese dimensie voor nodig. Anders
zijn we gedoemd. Dan zijn we irrelevant. Als je Europa vergelijkt met de
demografische macht van China en India, met Rusland dat geografisch gunstig
ligt, of met de VS die financieel en militair machtig zijn, zijn we dan te
groot? Dat zijn we niet. Het is tamelijk duidelijk. Wil je de rest van de wereld
beïnvloeden, en wil je de belangen verdedigen van onze burgers, dan heb je
Europa nodig. Ik denk dat gewone burgers zich beginnen te realiseren dat de
prijs van olie niet zal afhangen van een beslissing van de Nederlandse of de
Portugese regering. Die hangt meer af van de relatie met Rusland, of de waarde
van de dollar."

Mensen die u goed kennen zeggen dat u eigenlijk een hekel heeft aan al dat
praten over instituties en verdragen. Klopt dat?

"Een deel van de desillusie van Europese burgers over de EU is te wijten aan het
feit dat ze zien dat Europese leiders veel van hun tijd besteden aan verdragen
en aan het wijzigen daarvan. Dat kost energie en tijd. Plaats jezelf in de
positie van een gewone Nederlander of een gewone Portugees. Die ziet dat hij
steeds meer moet betalen in de supermarkt. Hij ziet dat de benzine steeds
duurder wordt. En - als hij betrokken is bij de rest van de wereld - dan ziet
hij dat er honger is. Dat overleven echt een probleem is in sommige landen, als
gevolg van de hoge voedselprijzen. En tegelijkertijd ziet hij dat wij veel tijd
kwijt zijn aan het bespreken van institutionele zaken. Natúúrlijk is dat
moeilijk uit te leggen.

"Begrijp me niet verkeerd, ik ben voor het Verdrag van Lissabon. Ik heb er een
hoop werk voor gedaan. Maar ik geloof niet in Brusselse praat. In Brussel hebben
mensen de neiging voortdurend te praten over instituties als het alfa en omega
van het leven. Als doel. Dat is niet juist. De instellingen zijn belangrijk
wegens de resultaten die je ermee kunt bereiken."

Heeft u de afgelopen jaren nooit gedacht: laten we dat verdrag gewoon vergeten?

"Na het 'nee' van Frankrijk en Nederland heb ik gezegd: 'Een depressie is alleen
goed voor farmaceutische bedrijven. Laten we een depressie zien te vermijden. We
moeten niet denken dat dit het einde van alles is. We moeten doorgaan en werken
aan concrete resultaten voor onze burgers.' Nu zeg ik hetzelfde. Laten we wat
tijd nemen om een oplossing te vinden. En laten we ervoor zorgen dat we onszelf
niet blokkeren. Laten we het huidige verdrag optimaal benutten totdat we -
hopelijk - een nieuw verdrag hebben. Dat is mijn boodschap. En dat is geen
aanval op Europese instellingen - ik zal de laatste zijn om dat te doen. Ik wil
de zaken alleen in perspectief plaatsen."

Zou het eigenlijk veel uitmaken als dat nieuwe verdrag van kracht werd?

"Een van de grote voordelen van het Verdrag van Lissabon is dat we minder
beslissingen zullen nemen met unanimiteit. Dat is belangrijk. In een uitgebreid
Europa moet je meer beslissingen kunnen nemen met gekwalificeerde meerderheid.

"Ik denk ook dat het belangrijk is dat we een hoge vertegenwoordiger krijgen die
tevens vice-voorzitter wordt van de Europese Commissie. Dat geeft meer
mogelijkheden om naar buiten toe op te treden, meer wat de Duitsers noemen
Handlungsfähigkeit. Als we één persoon hebben die praat met de lidstaten en óók
vice-voorzitter is van de Commissie - die gaat over handel, ontwikkelingshulp,
energie en justitie - dan heeft hij of zij veel meer invloed. Meer informatie.
We zouden onze belangen op een veel coherentere en rationelere manier kunnen
verdedigen.

"En het wordt democratischer. Dat is de paradox: eurosceptici verzetten zich
tegen het Verdrag van Lissabon, omdat Europa volgens hen onvoldoende
democratisch is. Maar dat verdrag geeft meer macht aan het Europees Parlement en
meer macht aan de nationale parlementen."

Na het Ierse 'nee' was de boodschap van u en van andere Europese leiders: we
gaan door. In het Europees Parlement hoor je nogal wat mensen zeggen: we moeten
oppassen dat we burgers nu niet het gevoel geven dat we hun dat verdrag door de
strot duwen.

"We moeten het ratificatieproces afmaken. Dat is een basisprincipe: als je een
verdrag tekent, dan verplicht je jezelf ertoe te proberen ervoor te zorgen dat
het geratificeerd wordt. De Ierse regering heeft dat geprobeerd, en dat is niet
gelukt. Maar de andere regeringen hebben niet alleen het recht, ze hebben ook de
plicht om het ratificatieproces af te ronden. Uiteindelijk, wanneer dit proces
is afgerond, zullen we de kwestie meer in detail bespreken met onze Ierse
partners. Om te zien of er een uitweg is."

Hoe ziet uw persoonlijke toekomst eruit?

"Kijk, zoals je ziet, geniet ik van wat ik wat doe. Ik voel me vereerd en
bevoorrecht. Als ik vandaag een beslissing moest nemen over een tweede termijn,
dan zou mijn antwoord 'ja' zijn. Gesteld natuurlijk dat ik de steun heb van de
lidstaten en van het Europees Parlement. Ik heb dat nog niet eerder gezegd. Maar
één jaar is een eeuwigheid in de politiek. Als ik zeg dat het nu te vroeg is,
dan is dat niet een of andere politieke uitspraak, ik meen het echt. Mensen
zeggen dat we bureaucraten zijn. Ik ben geen bureaucraat, of een technocraat,
maar een democraat. Ik zal in juni of juli, wanneer de beslissing moet worden
genomen, zien of de omstandigheden goed zijn om door te gaan. En of de
Europeanen me willen."

LOAD-DATE: July 18, 2008

LANGUAGE: DUTCH; NEDERLANDS

NOTES: 'We zijn niet zoals de VS: één land. Dat zullen we in de nabije toekomst
niet zijn ook'; 'Ik geloof ook dat we meer moeten doen om mensen in nood te
helpen'; CV José Manuel Barroso; José Manuel Barroso werd geboren in Lissabon op
23 maart 1956.; Studeerde rechten in Lissabon en politieke wetenschappen in
Genève. Begon daarna een academische carrière.; In 1980 werd hij lid van de
sociaal-democratische partij van Portugal (PSD), waarvan hij later voorzitter
werd. Ook was hij vice-voorzitter van de Europese Volkspartij (EVP).; Werd
premier van Portugal in 2002. Steunde in die functie de oorlog in Irak. In 2003
was hij gastheer van George W. Bush en Tony Blair tijdens een ontmoeting op de
Azoren.; In 2004 werd hij gevraagd als voorzitter van de Europese Commissie.;
Getrouwd met Margarida Sousa Uva, met wie hij drie kinderen heeft.

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              90 of 147 DOCUMENTS



                                NRC Handelsblad

                                 July 19, 2008

Barroso: Ik wil graag blijven

BYLINE: Door onze correspondent; Jeroen van der Kris

SECTION: VOORPAGINA; Blz. 1

LENGTH: 262 woorden

DATELINE: BRUSSEL, 19 JULI.


BRUSSEL, 19 JULI. - José Manuel Barroso zegt voor het eerst onomwonden dat hij
graag voorzitter wil blijven van de Europese Commissie, het dagelijks bestuur
van de Europese Unie. Hij geniet van wat hij doet, zegt hij in een vraaggesprek
met deze krant. "Ik voel me vereerd en bevoorrecht."

"Als ik vandaag een beslissing moest nemen over een tweede termijn, dan zou mijn
antwoord 'ja' zijn", aldus Barroso. "Gesteld natuurlijk dat ik de steun heb van
de lidstaten en van het Europees Parlement. Ik heb dat nog niet eerder gezegd."

De Portugees Barroso (52), voorzitter sinds 2004, zegt dat het nog te vroeg is
voor een definitief besluit over zijn toekomst. "Ik zal in juni of juli [volgend
jaar], wanneer de beslissing moet worden genomen, zien of de omstandigheden goed
zijn om door te gaan. En of de Europeanen me willen."

De Italiaanse premier Berlusconi zei deze week een herbenoeming van Barroso te
steunen. Vorige week deed de Franse president Sarkozy dat. Staatssecretaris
Timmermans (PvdA, Europese Zaken) vindt een discussie over een tweede termijn
"volstrekt prematuur".

Volgens Barroso zijn burgers teleurgesteld in de EU omdat Europese leiders veel
tijd besteden aan "verdragen en aan het wijzigen daarvan". "Plaats jezelf in de
positie van een gewone Nederlander of een gewone Portugees. Die ziet dat hij
steeds meer moet betalen in de supermarkt. Hij ziet dat de benzine steeds
duurder wordt [--] En tegelijkertijd ziet hij dat wij veel tijd kwijt zijn aan
het bespreken van institutionele zaken. Natúúrlijk is dat moeilijk uit te
leggen."

Zaterdag &cetera: pagina 4

LOAD-DATE: July 18, 2008

LANGUAGE: DUTCH; NEDERLANDS

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              91 of 147 DOCUMENTS



                                NRC Handelsblad

                                 July 14, 2008

De democratie werkt als het om massale bijensterfte gaat;
'Klimaatondernemer' Ouwejan schrok van plotseling verdwijnende bijenvolken,
schreef de Kamer en kreeg een hoorzitting

BYLINE: Door onze redacteur; Frank Vermeulen

SECTION: BINNENLAND; Blz. 2

LENGTH: 1080 woorden

DATELINE: Den Haag, 14 juli.

SAMENVATTING:

Kunnen gewone burgers de de politiek beïnvloeden? Soms is de invloed van
'buiten' goed zichtbaar. Bijvoorbeeld bij de bijensterfte. Eerste deel van een
wekelijkse serie.

VOLLEDIGE TEKST:

Het is niet makkelijk om door te dringen tot politici, is de ervaring van Hans
Ouwejan. "Kamerleden krijgen gemiddeld 200 mails per dag. De meeste worden dus
niet gelezen. Wat 'hot' is, wordt geselecteerd." Dat de Kamercommissie voor
Landbouw, Natuur en Voedselkwaliteit van de Tweede Kamer op 11 juni een
bijeenkomst organiseerde over de bijensterfte was te danken aan Ouwejan.

Het begon met een berichtje dat op 11 februari dit jaar binnenkwam in zijn
e-mail. Er was paniek uitgebroken onder imkers in Kennemerland omdat driekwart
van de bijenvolken daar de winter niet had overleefd. In het bericht voorspelde
de Belgische bijendeskundige professor Frans Jacobs dat "grote bijensterfte
economisch een probleem kan worden erger dan de opwarming van de aarde".

Ouwejan: "Dat is dus uitermate ernstig! Ik schrok me wezenloos." Hij startte
drie jaar geleden het bedrijfje Klimaat Innovatie Platform. "Hier moet wat aan
gebeuren, dacht ik. En ik schreef meteen een brief aan de Tweede Kamer." Zijn
brief leidde uiteindelijk tot een hoorzitting in de Tweede Kamer. Behalve
Ouwejan spraken daar bezorgde imkers en een Wageningse bijenspecialist. "Ja, is
het niet geweldig?", zegt Ouwejan, "de democratie werkt!"

Tweede Kamerlid Hugo Polderman (SP) herinnert zich die brief van Ouwejan nog
goed. "Ja, ik had toevallig ook net gesproken met een imker die zich grote
zorgen maakte", zegt het Kamerlid. Polderman werd vorige maand door
Natuurmonumenten uitgeroepen tot Groenste Politicus van het jaar. Hij vertelt
dat hij via de Kamercommissie minister Verburg (Landbouw, CDA) een reactie vroeg
op de brandbrief van Ouwejan. "De reactie van minister Verburg was nogal
afhoudend. Geen paniek, niks aan de hand. Maar ik wilde er het fijne van weten
en organiseerde daarom een gesprek met de bijenwereld."

Bij het gesprek waren vijf Kamerleden aanwezig. Ze wilden vooral veel weten over
de omvang van het probleem. Over oorzaken en over oplossingen. Ouwejan weet ook
nog dat Polderman na afloop van de bijeenkomst aan hem vroeg of het "enigszins
bevredigend" was verlopen. "In wezen is het natuurlijk goed dat je in ons
systeem door het schrijven van een brief gehoor kunt krijgen bij de Tweede
Kamer", zegt Ouwejan.

Maar hij is er verder niet gerust op. Ouwejan zat vroeger in het jeugdwerk.
Later had hij een reformwinkel, voordat hij zich ging richten op
klimaatverandering. Enige jaren geleden was hij ook voorzitter van het
Duurzaamheidsberaad van het CDA. "Nu niet meer", zegt hij, "Nu ben ik lid van de
ChristenUnie." Maar volgens Ouwejan beseft geen van de politieke partijen in de
Tweede Kamer voldoende de omvang van het probleem dat de mensheid boven het
hoofd hangt. "Ze zijn hier met dagelijkse onderwerpjes bezig. Het probleem van
de klimaatverandering vraagt om radicale oplossingen."

Ouwejan is ervan overtuigd dat massale bijensterfte samenhangt met
klimaatverandering. "Vorig jaar ging het om massale sterfte van bijenvolken in
twintig Amerikaanse staten. In Europa is het ook aan de hand." Berichten over
massale verdwijning van bijenvolken duiken sinds een jaar of twintig regelmatig
op. Er wordt gesproken van de "mysterieuze verdwijnziekte" of wat meer
dramatisch: de Colony Collapse Disorder (CCD). Vaak duikt ook een uitspraak op
die wordt toegeschreven aan Albert Einstein: "Mocht de bij uitsterven, dan heeft
de mens nog slechts vier jaar te leven. Zonder bijen geen bestuiving. Geen
bestuiving, geen dieren. Geen dieren, geen mensen."

Ouwejan denkt dat dit zwarte scenario reëel is. "We moeten als de wiedeweerga
van die fossiele brandstoffen af. We moeten naar zonne-energie, windenergie,
bodemenergie, waterkracht. En we moeten op een milieuvriendelijke manier leren
leven. Dus we moeten de ecologische wetmatigheden die de aarde regeren, leren
kennen en ons daaraan onderwerpen. Anders gaat er van alles mis."

Maar het begint klein en concreet. Dus met het genereren van meer geld voor
grondig onderzoek naar de bijensterfte. De minister heeft geschreven dat er geen
reden is tot paniek. Daar moet Ouwejan om lachen. "Nee, maar ernstige
bezorgdheid is wel op zijn plaats. Er moet binnen drie maanden een rapport
liggen over de oorzaken en oplossingen."

Dat onderzoek zou volgens hem internationaal moeten worden opgezet, samen met
Amerikanen. Wat is de oorzaak? De varroamijt? Een diertje dat afkomstig is uit
de tropen en nu larven infecteert. Waarom is die dan nu in het Westen? Is het
een micro-organisme dat wordt overgebracht door die mijt? Waarom gebeurt dit nu?
"Je moet steeds die waarom-vragen blijven stellen, anders blijf je steken aan de
oppervlakte", zegt Ouwejan. Hij sluit bijvoorbeeld ook niet uit, wat velen
denken, dat het navigatiesysteem van bijen gestoord wordt door de straling van
mobiel telefoonverkeer waardoor zij eenvoudig de weg kwijt raken. "Ik sluit op
voorhand geen mogelijke oorzaken uit. We bedenken als mensen steeds allerlei
technische hulpmiddelen om ons leven aangenamer te maken zonder ons de vraag te
stellen in hoeverre die in overeenstemming zijn met de ecologische wetten die
het leven op deze planeet beheersen."

De politiek zou, zo denkt Ouwejan, eigenlijk met spoed een vergadering moeten
beleggen over de houdbaarheid van de uitgangspunten van de samenleving.
"Wijffels, de informateur van dit kabinet, heeft al lang geleden gesproken over
de grenzen aan de groei."

Ouwejan heeft zijn opvattingen opgeschreven en gestuurd naar de gemeente Den
Haag, de Tweede Kamer en de regering. "Klimaatverandering komt vroeger of later
wel weer aan de orde. Je krijgt dan een briefje dat je opvattingen kunnen worden
betrokken bij de discussie. Dat is iets." Omdat hij een bedrijfje heeft
opgericht op het terrein van klimaatverandering, is de vraag gerechtigd of
Ouwejans zorg is ingegeven door streven naar winst of dat zijn bedrijf een
economische uitdrukking is van zijn zorg. "Als ik veel geld had willen
verdienen, had ik vroeger mijn vaders zaak overgenomen. Die was
begrafenisondernemer."

Hoe het nu verder gaat? Enkele weken geleden wist Ouwejan alleen dat de minister
van Landbouw inderdaad onderzoek laat doen naar de oorzaken van bijensterfte.
Later, op 3 juli, werd bekend dat dit onderzoek nog wordt verbreed naar
aanleiding van nieuwe berichten over massale bijensterfte op Texel. Overigens
was wederom de boodschap: geen paniek.

LOAD-DATE: July 14, 2008

LANGUAGE: DUTCH; NEDERLANDS

NOTES: Website van Climate Innovation Platform: cipww.com

GRAPHIC: 1407bin2ouwejan, Ouwejan: "De klimaatverandering vraagt radicale
oplossingen.", Foto NRC Handelsblad, Leo van Velzen

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              92 of 147 DOCUMENTS



                                NRC Handelsblad

                                 July 14, 2008

Fannie, Fred en Fortis;
Commentaar

SECTION: OPINIE; Blz. 7

LENGTH: 492 woorden


Het toch al gebutste vertrouwen in financiële instellingen heeft het afgelopen
weekeinde nieuwe deuken opgelopen. In de Verenigde Staten is een grote,
Californische hypotheekbank, IndyMac, ten onder gegaan. Twee nog grotere
hypotheekbanken, Fannie Mae en Freddie Mac, kwamen via aandelenaankopen en
leningen onder volledige controle van de Amerikaanse overheid.

Dichter bij huis, in Brussel, moest topman Votron van de Belgisch-Nederlandse
bank en verzekeraar Fortis onder druk van zijn medebestuurders het veld ruimen.

De internationale krediet- en hypotheekcrisis maakt grote en kleinere
slachtoffers. In de Verenigde Staten werden eerder al bankiers van gerenommeerde
banken als Citigroup en Merrill Lynch afgeserveerd. Maar de val van IndyMac Bank
betekent ook dat tienduizenden spaarders een deel van hun spaartegoeden kwijt
zijn. En de beleggers van Fortis, tot wie met name in België ook 'de gewone man'
mag worden gerekend, hebben de waarde van hun aandelen zien kelderen.

Dat in de VS het ministerie van Financiën en de Federal Reserve zo drastisch
hebben moeten ingrijpen, is op zijn best ironisch en op zijn slechtst zeer
wrang. Het is tekenend voor de wankele economie in het land van het vrije
kapitalisme.

Er zijn geen aanwijzingen dat de 'Amerikaanse toestanden' in deze omvang naar
het vasteland van Europa overwaaien, maar het ontbreken van zulke aanwijzingen
vormt geen garantie. Het is allerminst zeker dat de financiële crisis haar
dieptepunt al heeft bereikt. De vraag is bijvoorbeeld hoe groot de problemen
zijn, waarin Fortis zit. Het opstappen van Votron bij dit bedrijf was weliswaar
noodzakelijk - hij heeft het ernaar gemaakt - maar is geen oplossing. Om niet te
vergeten: de overname van ABN Amro door Fortis en twee partners is weliswaar een
te grote stap gebleken, maar is wel geschied met instemming van de rest van de
raad van bestuur en raad van commissarissen én is goedgekeurd door De
Nederlandsche Bank en het ministerie van Financiën.

Dat roept behalve over het beleid van Fortis dus ook vragen op over kwaliteit en
effectiviteit van het toezicht in Nederland en België. Het is logisch dat de
Vereniging van Effectenbezitters de Autoriteit Financiële Markten (AFM) heeft
gevraagd een onderzoek te doen naar mogelijke misleiding door het bestuur van
Fortis. Het is tegelijkertijd treurig dat het zover is gekomen. Een van de
vragen is bijvoorbeeld of de toezichthouders voldoende waren geïnformeerd of
zich hebben laten informeren over de kracht en de zwakte van Fortis.

De problemen waarin deze bank-verzekeraar zich bevindt, zijn slecht voor het
vertrouwen van de consument in financiële instellingen in het algemeen. En dat
uitgerekend in een periode waarin banken de jacht hebben geopend op ongebruikt
of onderbenut spaargeld. Zij doen dat met 'stuntrentes' en in de verwachting dat
de rente verder zal stijgen.

De ervaring met Fortis heeft echter helaas geleerd dat opwekkende woorden en
mooie cijfers soms weinig zeggen.

LOAD-DATE: July 14, 2008

LANGUAGE: DUTCH; NEDERLANDS

NOTES: Nieuwe klappen ondermijnen vertrouwen; in banken

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              93 of 147 DOCUMENTS



                                NRC Handelsblad

                                  July 5, 2008

Funfile;
Overpeinzingen 1454

BYLINE: S. Montag

SECTION: ZATERDAGS BIJVOEGSEL; Blz. Z02

LENGTH: 819 woorden


Na zeven weken was ik eindelijk weer terug. Al die tijd geen televisie gekeken,
geen Nederlandse radio gehoord. Alleen de Volkskrant van de vorige dag gelezen
en de internetkrant Nu.nl, om niet helemaal van het vaderland te vervreemden. En
de International Herald Tribune en CNN.com voor het nieuws uit de rest van de
wereld. Zo blijf je nog aardig op de hoogte. Denk je. Maar de praktijk bewijst
het telkens weer: je weet niet meer wat er in Nederland gebeurt als je niet
dagelijks hier, ter plaatse naar de televisie kijkt en naar de radio luistert,
vooral het programma VierTact met de filemeldingen, de montere stemmen die je
vertellen dat er bij elkaar opgeteld 360 kilometer file staat, waar de
vrachtauto's gekanteld zijn, hoe je om moet rijden. En dan komt er weer een
nummertje Chopin of Mozart.

's Avonds voor het eerst weer het NOS Journaal. Minister Eurlings, hij
glimlacht, hij praat over het rekeningrijden, zegt iets over een belasting die
daar wel of niet aan vastgeknoopt wordt, wanneer we wel of niet kunnen
verwachten dat de reddende maatregel zal worden ingevoerd. Voor mij als leek is
er geen touw aan vast te knopen maar ik weet wel zeker dat ontelbare kijkers
witheet van woede zullen worden. Dat lees ik dan op internet in de rubriek
Nu.jij van Nu.nl. De nieuwe stem des volks. Een jaar of dertig geleden zong
André van Duin al een klaaglied over de files. Daarna heeft minister May Weggen
zich onvergetelijk gemaakt met haar carpoolstrook, toen kwam minister Netelenbos
redding brengen, en nu gaat mevrouw Verdonk het ongemak wegtoveren. Meer asfalt!
schreef De Telegraaf een halve eeuw geleden in een hoofdartikel.

Tot dusver hebben we in de veronderstelling geleefd dat vooral de hardwerkende
Nederlander het slachtoffer was; de kleine man die in zijn autootje iedere dag
van A naar B moest rijden om zich af te beulen voor zijn gezin en daarna weer
bekaf en uitgeblust terug. Een vergissing. Uit een onderzoek van het Sociaal en
Cultureel Planbureau blijkt dat 40 procent van alle ritjes niets met werk te
maken heeft. Het is vrijetijdsverkeer. De babyboomers die van hun pensioen
genieten, gaan funshoppen of op bezoek bij vrienden. Al doende leggen ze per
jaar 82 miljoen kilometer af, dat wil zeggen twee miljoen keer rond de aarde.
Luc Harms van het SCP is woensdag op het mobiliteitsgedrag van de Nederlander
gepromoveerd. De jonge doctor schetst Nederland "als een pretparadijs waar
vrijetijdsuitingen over elkaar heen buitelen", las ik in de Volkskrant. En in
het NOS Journaal verscheen een montere dame van tachtig. Ze ging iets leuks
doen. Kwiek stapte ze in haar auto en verdween fors accelererend naar haar fun.

Er staat nog veel meer wetenswaardigs in dit proefschrift. Ik hoop dat er een
goedkope commerciële uitgave van komt, want het is, dunkt mij, een boek waardoor
het volk zich zelf beter zal leren kennen. Dit grote onderzoek heeft één feit
aan het licht gebracht dat misschien op het eerste gezicht van minder belang
lijkt, maar dat alle overheden en autoriteiten van het vervoer tot diep
zelfkritisch nadenken zou moeten brengen. Nog maar 4 procent van de
ondervraagden vindt het openbaar vervoer het meest aantrekkelijke.

In 1987, nadat voor de derde keer via een ingeslagen ruit de radio was gestolen,
heb ik de auto afgezworen en ben ik overgegaan op het openbaar vervoer. Sinds
1955 had ik in Nederland niet in een tram, bus of trein gezeten. Het was een
openbaring. Om te beginnen ontdekte ik dat niets op tijd rijdt. Ik schat dat ik
de afgelopen 21 jaar bij elkaar wel een maand of vier op haltes en stations heb
staan wachten. Maar zit je er eenmaal in, dan ontdek je de zegeningen. Het
mooiste van het openbaar vervoer is het onbelemmerd naar buiten kijken, naar de
film van straat, stad of landschap die aan de andere kant van het raam voor je
wordt afgedraaid. En heb je daar genoeg van, dan kun je binnen tersluiks je
medepassagiers bekijken en zodoende je volk beter leren kennen. Daar zal ik nu
niet verder op ingaan, maar ik wist niet dat er zoveel veranderd was.

We hebben hier een prachtig, fijnmazig net van lokaal en nationaal vervoer. Maar
het wordt niet goed beheerd. Vergelijk het met New York, waar je met de lokale
en de express subway en de crosstown bussen overal kunt komen en in ieder
station aan een automaat met een touchscreen feilloos het kaartje haalt dat je
nodig hebt. En nu, om een voorbeeld te noemen, Amsterdam. We zitten middenin het
toeristenseizoen. Een gezelschap Japanners heeft gehoord dat je hier bij de
bestuurder je kaartje kunt kopen. Op het Leidseplein maken ze queue, willen
allemaal met een biljet van tien euro betalen. De tram staat stil, de bestuurder
raakt door zijn wisselgeld heen. Passagiers boos. Volgende keer pakken we de
auto, denken ze, en de volgende dag zijn de files weer een beetje langer. De
gebreken van het openbaar vervoer, een goed onderwerp voor het volgende
onderzoek van het SCP en een proefschrift.

LOAD-DATE: July 7, 2008

LANGUAGE: DUTCH; NEDERLANDS

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              94 of 147 DOCUMENTS



                                NRC Handelsblad

                                  July 2, 2008

Politica klaagt VS aan om gegevens

BYLINE: Door een onzer redacteuren

SECTION: BINNENLAND; Blz. 2

LENGTH: 369 woorden

DATELINE: Rotterdam, 2 juli.


Europarlementariër Sophie in 't Veld (D66) heeft bij de rechtbank in Washington
DC een aanklacht ingediend tegen de Verenigde Staten, omdat ze duidelijkheid wil
over de vraag welke informatie over haar is verzameld door de Amerikaanse
autoriteiten.

"Als ik de VS inreis word ik extra gecontroleerd ten opzichte van andere
buitenlandse reizigers. Ik wil weten waarom ik er steeds word uitgehaald, waar
ik op word gecontroleerd en of ik eventueel op een lijst sta", aldus In 't Veld.

Negen maanden geleden heeft de Europarlementariër inzage gevraagd in haar
dossiers, op basis van de Freedom of Information Act, de Amerikaanse Wet
openbaarheid van bestuur (WOB). Een aantal ministeries heeft In 't Veld gezegd
niets te hebben, andere hebben niet geantwoord. "Van een aantal registers is dat
merkwaardig, want daarin worden alle reizigers geregistreerd. Via de rechter wil
ik nu afdwingen dat ik een antwoord krijg. Eergisteravond heeft het Amerikaanse
ministerie van Binnenlandse Veiligheid een brief aan mijn advocaat gestuurd dat
er bij nader inzien toch wel wat is. Al verwacht ik niet dat mijn dossier heel
spannend is."

Waar het In 't Veld om gaat is aan te tonen hoe ondoorzichtig de procedure is
voor gewone burgers. De VS en de EU onderhandelen al anderhalf jaar lang
onofficieel over de bescherming van persoonsgegevens, onder andere bij vlucht-
en bankgegevens. Onduidelijk is welke gegevens worden bewaard. In 't Veld: "Ik
ben een meer dan gemiddeld geïnformeerde burger. Als het voor mij al zo moeilijk
is om inzicht te krijgen in mijn gegevens, kun je nagaan hoe moeilijk het is
voor een gemiddelde burger. De fundamentale vraag is welke positie de burger
heeft ten opzichte van de overheid."

De VS en de EU staan op het punt een overeenkomst te sluiten over de bescherming
van persoonsgegevens. De partijen zijn het over veel dingen eens, behalve over
de procedure die Europeanen kunnen volgen als er iets fout gaat, als ze
bijvoorbeeld worden vastgehouden op verdenking van betrokkenheid bij
terroristische plannen, een inreisverbod krijgen, of wanneer hun rekening wordt
bevroren. Volgens In 't Veld is het "stom toeval" dat haar rechtszaak samenvalt
met het akkoord dat de VS en de EU nu willen sluiten.

LOAD-DATE: July 2, 2008

LANGUAGE: DUTCH; NEDERLANDS

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              95 of 147 DOCUMENTS



                                NRC Handelsblad

                                 June 27, 2008

Vakantiemanie genezen;
ZELFKANT ATTE JONGSTRA

BYLINE: Atte Jongstra

SECTION: CULTUREEL SUPPLEMENT; Blz. 22-23

LENGTH: 679 woorden

SAMENVATTING:

Wekelijkse zoektocht naar de grenzen van de slechte smaak. Dit is de
slotaflevering.

VOLLEDIGE TEKST:

Vakantie. Heerlijk! Of niet? De protestantse gemeente in Leusden klinkt niet zo
himmelhoch, getuige www.protestantsegemeenteleusden.nl : 'De kerk - en dat zijn
wij - is nooit op vakantie, want wij nemen onszelf altijd mee.' Ja, dan kun je
inderdaad net zo goed thuisblijven. Ik zag eens een onderzoek van de gemeente
Groningen: veertien procent van de respondenten zei nooit op vakantie te gaan.

Laten we het eens aan de Tilburgse Vakantieprofessor Ad Vingerhoets vragen.
"Nederlanders hebben last van een vakantieobsessie", meent Vingerhoets.
Hoogleraar cultuureconomie Arjo Klamer vult aan. "Mensen die continu doorwerken
- de meesten in deze wereld overigens - denken niet aan vakantie en hebben dat
verlangen dus ook niet. In Amerika en Japan zouden ze je vreemd aankijken als je
beweert hard aan vakantie toe te zijn. Een halve eeuw geleden bestond die
uitdrukking in Nederland trouwens ook niet."

En het is erger. Vraag het de psychiaters maar. Handenvol werk in september.
Vakantieklanten. Wachtlijsten tot voorbij de Kerst.

Antivakantieargumenten te over, zou je zeggen. Gelukkig is er nu ook het rapport
van de Commissie Bakker. We moeten later met pensioen, zegt Bakker. Werken,
werken, werken, dat is het devies. We stellen ons voor: einde rookpauze, einde
ziekteverlof, einde invaliditeitsverlof. En einde vakantie dus. Het lijkt mij
een zegen. De Depressiestichting raadt mensen niet voor niets af om met vakantie
te gaan: "Vakantie nemen maakt alles erger." Zo is het. Werk is therapeutisch.
Handen uit de mouwen, VOC-mentaliteit, gezondheid.

Maar hoe krijgen we ons ganse, vakantiemanische volk zover? Psycholoog
Vingerhoets gaat ons lichtend zoniet liggend voor. Hij gaat nooit meer op
vakantie, maar leest 's zomers in zijn eigen tuin een goed boek. Niet eens een
reisboek, wed ik. Trouwens, wat zouden de mensen lezen die wel op vakantie gaan?
Een vakantieboek? Mag ik gissen? Was ik maar nooit op vakantie gegaan. De
verschrikkelijkste reisverhalen van hier tot Harare (2006) door Roger Rapoport.
Dit type nuttige naslagwerken kan men echter beter vóór vertrek raadplegen.

Er zijn andere middelen om van vakantiemanie af te komen. Betere. Een
schitterend initiatief uit 2002 verdient hernieuwde aandacht. In het kader van
de dag voor de architectuur organiseerde cultuurorganisatie Keunstwurk uit
Leeuwarden een 'Gruwelijke bustocht langs lelijk Friesland'. Een queeste langs
migrainedorpsuitbreidingen en maagzweernieuwbouwprojecten. Men noemde de rode
flippobrug te Oosterwolde en Burdaards witte schimmelwijk. Een werkzaam middel.
Leer alle hardwerkende Nederlanders de vakantie af. Neem ze mee naar uitgekiende
bestemmingen, en ze hoeven nooit meer. Mooi. In Schotland bestaat een agentschap
dat 'Scottish Screen' heet en een bijdrage zegt te willen leveren aan de
ontwikkeling van de Schotse filmindustrie. "Kom bij ons", roept Scottish Screen.
"Hier vind je ideale locaties in de sfeer van krot, ruïne, abattoir,
industrieterrein en vuilstort." Ze richten zich daarbij natuurlijk op de
horrorcinematografie, uit puur winstbejag, maar ook de vakantiebestrijder kan er
mee uit de voeten. Schotland biedt een schat aan troosteloze oorden, het
Belgische Charleroi is mede dankzij Dutroux een nuttig reisdoel, Katowice in
Polen schijnt leerzaam te zijn. Zwarte sneeuw, smog, de bleke lijersgezichten
der autochtonen. We hoeven natuurlijk niet per se naar het buitenland. Martin
Bril wees ons in zijn Volkskrant-column op Emmen en Almere, ik voeg daar graag
Hardenberg (Ov.) aan toe. In een internetverkiezing Lelijk Nederland scoorden
verder Beverwijk, Zaandam, Andijk en Velsen-Noord bijzonder hoog, Den Helder
eiste zelfs een plaats op in een internationaal tegensmaaklijstje.

Na al die plekken te hebben bezocht, smaakt ons nog maar één ding: onze eigen
werkplek. Wij blij, Commissie Bakker blij. Prachtig.

Daarmee zijn we terug bij de protestanten te Leusden: 'De kerk - en dat zijn wij
- is nooit op vakantie, want wij laten onszelf liever thuis.'

LOAD-DATE: June 27, 2008

LANGUAGE: DUTCH; NEDERLANDS

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              96 of 147 DOCUMENTS



                                NRC Handelsblad

                                 June 27, 2008

Lieve Floortje, mag ik alsjeblieft mee?

BYLINE: STINE JENSEN

SECTION: BOEKEN; Blz. 4-5

LENGTH: 959 woorden


Ik ben de dochter van een antenne-ingenieur. Een groot deel van zijn werkzame
leven heeft mijn vader besteed aan de ontwikkeling van een klein onderdeel van
de spaceshuttle. Toen het stukje techniek al uit de mode was geraakt, en hij een
van de weinige overgeblevenen was met de benodigde expertise, bracht het hem
naar Nieuw-Guinea voor de lancering van een shuttle. Mijn kindertijd stond in
het teken van pro-space propaganda. Ik kreeg om de twee maanden een nieuw
bouwpakket. Alle beroemde shuttles hebben mijn zus en ik in elkaar geknutseld:
mini-Apollo's (niet nummer 13), verschillende generaties van Ariane, Endeavor,
Saturnus 5, Discovery en Atlantis. Ik sliep in een pyjama met een spaceshuttle
erop en had een joggingpak, een T-shirt en een linnen tas met het logo van ESTEC
(European Space Research and Technology Centre). Tijdens carnaval ging ik als
astronaut. Het hoogtepunt in mijn jeugd vormde de jaarlijkse ESTEC Space Kid
Party voor kinderen van werknemers: kosten noch moeite werden gespaard om de
gezelligste bands (Mai Tai, Spargo) voor ons uit te laten rukken. We zagen
spannende educatieve films over lanceringen en kregen een handdruk van Wubbo
Ockels, waarna we onze handen een week niet wilden wassen.

Ik zag de ruimtevaart niet als een geldverslindende en milieuvervuilende
politieke race om het luchtruim, maar als de technologische avant-garde en
economische vooruitgang. Een reis naar de ruimte was slechts voor enkelen
weggelegd. Als je héél slim was, kon je astronaut worden - hoe dan ook leuker
dan 'the astronaut's wife'. Nu, voor het eerst in de geschiedenis, komt de droom
binnen handbereik voor gewone burgers. De Britse zakenman Richard Branson, die
meerdere malen probeerde in een luchtballon rond de wereld te vliegen, biedt de
eerste commerciële ruimtereis aan met Virgin Galactic. Wie nu boekt, kan over
ruim een jaar weg met SpaceShipTwo. Gedurende een reis van tweeënhalf uur reis
je met zes passagiers naar 110 kilometer buiten de dampkring, waar je zes
minuten gewichtsloos zult zijn. Zo'n 260 mensen hebben zich aangemeld, onder
wie, naar verluidt, Paris Hilton en Sigourney Weaver.

"Heeft Floortje Dessing al geboekt?" informeer ik bij Ronald Heister, directeur
van Your Galaxy Space Tourism, het eerste reisbureau gespecialiseerd in
commerciële ruimtereizen en de Benelux-vertegenwoordiger van Virgin Galactic.
"Over deelnemers doen we pas in een later stadium uitspraken", laat hij
telefonisch weten. Als de idealistische omroep Llink het niet kan voorschieten,
dan kan ze het met haar jaarsalaris (190.000) budgettair aan, want een ticket
kost 137.000 euro. Heister vertelt geanimeerd over de milieu-ethische (er is
getest met een speciale biobrandstof), technologische, commerciële en
toeristische aspecten. Je krijgt een training van drie dagen tijdens een
verblijf in een Space Hotel in New Mexico, USA. Later volgen ook space ports in
de Cariben en in Zweden. Uiteindelijk zal ruimtetoerisme het mogelijk maken dat
je via de ruimte in een half uur van Amerika naar Australië vliegt.

Hoe ongelooflijk het is dat Branson zijn droom voor elkaar heeft gekregen, besef
je na het lezen van Piers Bizony's onlangs verschenen How to Build Your Own
Spaceship. The Science of Personal Space Travel. Bizony begon als tienjarige
alles te verzamelen over de ruimte. Het resultaat van zijn obsessie is een van
de merkwaardigste boeken over de ruimtevaart die ik ooit onder ogen kreeg: een
do it yourself-handleiding om je eigen spaceshuttle te bouwen. Via hoofdstukjes
leer je wat je allemaal nodig hebt aan natuurwetenschappelijke kennis en hoe je
kunt leren van eerdere fouten uit de geschiedenis van de ruimtevaart. Het zit
bomvol wetenswaardigheden en wetenswaardigheidjes: het attendeert mannen er
bijvoorbeeld op dat scheren een probleem aan boord kan zijn, omdat haren in de
lucht rondvliegen en dat het speciale scheerapparaat dat is uitgevonden voor aan
boord te zwaar is. Je moet esthetische overwegingen dus opzij zetten en bereid
zijn je baard te laten groeien. En speciaal voor de modebewusten is er het
geestige 'what not to wear'-hoofdstukje over de merkwaardige folie-outfits op de
maan.

Hoewel Bizony poogt de complexe kennis blijmoedig over te brengen, werkt How to
Build Your Own Spaceship totaal ontmoedigend op je in: het boek is een lange
aaneenschakeling van alle technische en financiële obstakels. Het bouwen van het
voertuig neemt het hele boek in beslag; Everything That Can Go Wrong When
Building Your Own Spaceship was een betere titel geweest. De prangende vraag die
blijft hangen, is: waarom zou je in vredesnaam je eigen ruimteschip bouwen?

Dat het bij enthousiasmerende 'space travel writing' nu juist ook gaat om het
beschrijven van de reis en de reisbestemming, begrijpt zakenman Branson beter.
Op zijn website (www.virgingalactic.com) treffen we een formidabel staaltje
imaginaire reisliteratuur aan, die duidelijk wil maken dat het hier niet gaat om
een kermisuitje voor celebs met te veel geld en tijd om handen, maar om een
existentiële ervaring die je leven verandert. Het uitzicht, dát is het doel van
de reis.

'Below you (or is it above you?) is a view that you've seen in countless images
but the reality is so much more beautiful, so much more vivid and produces
emotions that are strong but hard to define. The blue map, curving into the
black distance is familiar but has none of the usual marked boundaries. The
incredibly narrow ribbon of atmosphere looks worryingly fragile. What you are
looking at is the source of everything it means to be human, and it is home. You
see that your fellow astronauts are equally spellbound, all lost in their own
thoughts and storing away the memories.'

Lieve Floortje, ik bouw mijn hele leven al spaceshuttles. Mag ik alsjeblieft met
je mee?

LOAD-DATE: June 27, 2008

LANGUAGE: DUTCH; NEDERLANDS

GRAPHIC: boekencolumstine

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              97 of 147 DOCUMENTS



                                NRC Handelsblad

                                 June 21, 2008

Culturele armoede;
Waarom rechts populisme aanslaat bij laagopgeleide arbeiders

BYLINE: Dirk Vlasblom

SECTION: WETENSCHAP & ONDERWIJS; Blz. 41

LENGTH: 2697 woorden

SAMENVATTING:

De linkse arbeidersklasse is verdwenen. Mensen uit de lagere klasse volgen nu
vaak rechtse populisten. Kwestie van cultuur, zeggen drie sociologen in hun boek
'Farewell to the Leftist Working Class'. Dirk Vlasblom

VOLLEDIGE TEKST:

Het kan verkeren. Een eeuw geleden waarde een spook door Europa: het spook van
een linkse arbeidersklasse. Zodra zij stemrecht kregen, kozen handarbeiders
massaal voor partijen die economische herverdeling in het vaandel schreven. De
Amerikaanse socioloog Seymour Martin Lipset noemde dit stemgedrag 'democratische
klassenstrijd'. Nu heeft het Westen te maken met een nieuw fenomeen: een naar
rechts opschuivende arbeidersklasse. Steeds meer laagopgeleiden in West-Europa
brengen hun stem uit op het Front Populaire, het Vlaams Belang, Lega Nord, de
Lijst Pim Fortuyn en navolgers Wilders en Verdonk. Deze partijen willen 'minder
belastingen, minder criminaliteit en minder islam' (Wilders). Ze roepen om orde
en gezag, maar voeden het wantrouwen jegens overheden. Ze zeggen op te komen
voor de gewone man, maar hebben harde kritiek op de verzorgingsstaat, vanouds
het vlaggenschip van links. Een spookbeeld voor sociale wetenschappers, want hoe
valt dit te verklaren met bestaande theorieën?

De Rotterdamse sociologen Dick Houtman en Peter Achterberg, bijgestaan door hun
Belgische collega Anton Derks, publiceerden zojuist het boek Farewell to the
Leftist Working Class. Hun belangrijkste stelling luidt: de verrechtsing onder
arbeiders is niet te verklaren met de klassentheorie. Volgens dit oude leerstuk
laten burgers zich bij het uitbrengen van hun stem leiden door hun economische
belangen. Houtman, Achterberg en Derks gebruikten onderzoeksgegevens uit
West-Europa en de Verenigde Staten over stemgedrag, stemmotieven en prioriteiten
van kiezers en toetsten daarmee een alternatieve culturele theorie van de
politiek. Die komt hierop neer: naarmate een samenleving meer belang hecht aan
culturele thema's gaan laagopgeleiden rechtser stemmen, onafhankelijk van hun
beroep of inkomen ('klasse').

Collega-sociologen zijn verdeeld. Professor Terry Nichols Clarke van de
Universiteit van Chicago is 'verrukt' en laat per e-mail weten dat de drie
auteurs 'door verder te kijken dan traditionele economische kwesties een
overtuigender verklaring geven voor nieuwe culturele tegenstellingen.' Maar Wout
Ultee, hoogleraar sociologie aan de Radboud Universiteit Nijmegen, vindt dat het
drietal cultuur als 'stoplap' gebruikt en onvoldoende aandacht heeft voor andere
mogelijke verklaringen van opkomend populisme.

De auteurs van het boek vinden niet dat klassen in de moderne, postindustriële
samenleving geen rol meer spelen. Nog steeds stemmen mensen op basis van
economische gronden, zij het minder dan vroeger. Klassen zijn niet dood, zeggen
Houtman, Achterberg en Derks, ze zijn levend begraven onder een laag culturele
kwesties die sinds de jaren zestig steeds belangrijker zijn geworden: orde,
vrijheid en de aanvaardbaarheid van culturele verschillen. Zo ontstond
geleidelijk een nieuwe politieke cultuur, waarin laagopgeleiden vaker kiezen
voor rechts, terwijl leden van de hogere middenklasse juist vaker stemmen op
linkse partijen.

vrijheid

De schrijvers onderscheiden in westerse democratieën twee politieke
waardedomeinen. Een is egalitarisme/conservatisme - de keuze tussen economische
herverdeling door de staat of een vrije markt. De ander is
autoritarisme/libertinisme - de keuze tussen handhaving van de maatschappelijke
orde en bescherming van de individuele vrijheid. Tussen die twee waarden zou
nauwelijks verband bestaan. Als je weet hoe iemand denkt over inkomensverdeling,
kun je daar niet uit opmaken hoe hij denkt over de doodstraf. Autoritarisme zou
niet het gevolg zijn van een laag inkomen, maar van een lage opleiding en gering
'cultureel kapitaal'.

Dat laatste begrip ontlenen de auteurs aan de Franse socioloog Pierre Bourdieu,
die het omschrijft als 'het vermogen culturele uitdrukkingen te herkennen en hun
betekenis te begrijpen'. Opleidingsniveau is een indicator voor cultureel
kapitaal, zeggen de schrijvers.

De omkering in het vertrouwde patroon van een linkse arbeidersklasse en een
rechtse middenklasse begon in de jaren zeventig met de opkomst van Nieuw Links,
vertellen Dick Houtman, hoogleraar cultuursociologie aan de Erasmus Universiteit
Rotterdam, en wetenschappelijk medewerker Peter Achterberg. Houtman: &quotDat
was al een puzzel voor de sociale wetenschappen. Het protest ging namelijk uit
van de middenklasse. Tot die tijd leefde het idee dat het verzet tegen de
heersende orde in moderne westerse samenlevingen komt van arbeiders. Ineens
begonnen hoogopgeleide jongeren uit de middenklasse over een verstikkende
samenleving en een technocratisch systeem, dat mensen opvoedde tot conformisme.
Vroeger ging 'links' vooral over economische verdelingskwesties tussen klassen
en werd het gesteund door de maatschappelijke onderlaag die we 'arbeidersklasse'
noemden. Sinds de jaren zeventig gaat het linkse vertoog steeds vaker over
emancipatie, vrijheidsrechten en aanvaarding van culturele verschillen. Die
verschuiving van economische naar culturele kwesties ging gepaard met een
verschuiving in de achterban. Toen kinderen van de Nederlandse middenklasse voor
links kozen, kwamen oud en nieuw links in botsing. De zware metaalsocialisten
van de CPN stonden tegenover vrouwen in paarse tuinbroeken. Vervolgens ging de
CPN op in GroenLinks. Dat is in economische kwesties een progressieve partij,
maar daar liggen culturele kwesties overheen. Gevolg: geen arbeider die op
GroenLinks stemt."

stille revolutie

De Amerikaanse politicoloog Ronald Inglehart probeerde deze kentering te duiden
in zijn boek The Silent Revolution - Changing Values and Political Styles among
Western Publics (1977). Hij schreef dat als gevolg van de toenemende welvaart in
het Westen mensen economische kwesties minder belangrijk gaan vinden, zodat meer
ruimte ontstaat voor wat hij 'postmateriële waarden' noemde, zoals het primaat
van het individu en zelfverwezenlijking. Achterberg: &quotDat klopt niet, blijkt
uit onderzoek. Toenemende welvaart speelt een rol, maar is een marginale factor.
Het ligt vooral aan moderniseringsprocessen als individualisering en
secularisering."

Individualisering en traditieverlies, zeggen Houtman en Achterberg, leidt bij de
één tot sociale claustrofobie, de aandrang te ontsnappen aan het systeem dat
mensen in bepaalde rollen dwingt; en bij de ander tot sociale pleinvrees, het
verlangen naar een voorspelbare, veilige en vertrouwde wereld. De één zoekt
individuele zelfverwezenlijking, de ander verlangt naar herstel van de sociale
orde. Welke van deze 'postmateriële' waarden de overhand krijgt, zeggen de
auteurs, ligt minder aan iemands economische positie dan aan zijn culturele
kapitaal.

Houtman licht dit toe: &quotOpleiding wordt door sociologen vanouds gezien als
indicator voor iemands positie in een systeem van sociale ongelijkheid, van
klassen. Maar onze stelling is - en daar ligt heel veel empirisch onderzoek aan
ten grondslag, dat in ons boek maar summier wordt behandeld - dat opvattingen
over culturele kwesties juist afhangen van het opleidingsniveau en dat staat
voor iemands culturele kapitaal, niet voor een bepaalde economische positie."

Achterberg: &quotOok aan de rechterzijde, in Nederland en elders, zie je sinds
de jaren negentig een splitsing optreden, ditmaal in oud en nieuw rechts. De VVD
heeft vanouds twee achterbannen: een neoconservatieve, autoritaire achterban en
een oude middenklasse die in economisch opzicht conservatief is, maar op
liberale gronden hecht aan individuele vrijheidsrechten. Dat is uitgedraaid op
een breuk, en de breuklijn is een culturele. Eerst ging Wilders eruit, toen
Verdonk en volgens peilingen zijn die samen nu groter dan de VVD."

Het nieuwe rechtse populisme à la Wilders en Verdonk oefent vooral
aantrekkingskracht uit op laaggeschoolden, zeggen Houtman en Achterberg. Deze
partijen zingen de lof van de Gewone Man. Hij wordt op een voetstuk gezet, want
hij is gezagsgetrouw, betaalt belasting, werkt hard en is betrouwbaar. Dit in
tegenstelling tot allochtone uitkeringstrekkers die zouden parasiteren op de
veel te vergevingsgezinde verzorgingsstaat. Houtman: &quotHet egalitarisme van
populistische partijen is flinterdun: de achterban is nog wel voor meer
gelijkheid, maar dan vooral voor zichzelf. Het gelijkheidsideaal is niet langer
ingebed in een universalistische filosofie. In het socialistische wereldbeeld
was solidariteit een beginsel, dat diende als tegenhanger van rijken die voor
zichzelf zorgden. Bij de laaggeschoolde onderlaag vind je alleen nog
solidariteit die anderen uitsluit. Vroeger waren dat kapitalisten, nu zijn dat
moslims en uitkeringstrekkers. Bij de hogere middenklasse, de culturele elite,
zie je juist vormen van kosmopolitisch burgerschap, een inclusieve
rationaliteit. Het draagvlak van de solidariteit verschuift maatschappelijk
gezien naar boven."

libertaire praat

En 'boven' is het draagvlak smaller. Achterberg: &quotBinnen de PvdA vindt niet
alleen Arie van der Zwan dat de sociaal-liberale agenda is uitgewerkt en dat de
partij terug moet naar de economische thema's van de sociaal- democratie. Die
critici zien dat de partij op economisch vlak naar rechts opschuift en ook nog
eens libertaire praat uitslaat. Voor je het weet is er niemand meer over."
Houtman: &quotJa, want als je belang hecht aan multiculturalisme en emancipatie
kun je ook terecht bij GroenLinks. De winnende politieke formule op links is die
van de Socialistische Partij. Als de maatschappelijke onderkant economisch links
is en cultureel rechts - en ik denk dat dit zo is - dan heeft de SP meer dan
andere partijen zo'n profiel. Economisch zeer links - herverdeling, bestrijding
van armoede, steun voor de verzorgingsstaat - en inzake de multiculturele
samenleving rechtser dan andere linkse partijen." Achterberg: &quotEn
populistisch: een partij die opkomt voor de gewone man."

weinig lezen

De Nijmeegse hoogleraar Wout Ultee beaamt dat Houtman c.s. kernvragen van de
hedendaagse politieke sociologie opwerpen. Ultee: &quotZij borduren daarbij
voort op Inglehart (1977) en Lipset (1960) die ingingen op het afnemende verband
tussen klasse en stemgedrag: handarbeiders die rechts, en hoofdarbeiders die
links stemmen. Lipset had het over working class authoritarianism. Arbeiders
zouden neigen naar conservatisme, maar ter bescherming van hun
sociaal-economische belangen op linkse partijen stemmen." In 1981 wees Lipset
overigens op variabelen als lidmaatschap van organisaties, lage opleiding,
weinig lezen en geringe politieke belangstelling ter verklaring van die neiging
van de onderklasse tot autoritarisme.

Toch heeft Ultee aarzelingen bij de culturele theorie van het drietal: &quotHet
is de vraag of de ontkoppeling van klasse en stemgedrag alleen een kwestie is
van culturele bagage. Het aantal handarbeiders slinkt door de technologische
ontwikkeling. Een linkse partij die vooruit kijkt en aan de macht wil blijven of
komen, weet dat en gaat zich in haar programma ook op de onderste lagen van de
categorie hoofdarbeiders richten. De Nederlandse PvdA zag dit al in de jaren
vijftig. Bovendien heeft de verzorgingsstaat veel overheidsbanen voor
hoogopgeleiden geschapen, en de VVD heeft het nooit zo begrepen op door de
overheid betaalde scholen en ziekenhuizen. Verpleegsters en onderwijzers weten
dat ze het van de PvdA moeten hebben. Ayse Guveli heeft dit uitgezocht voor haar
promotie aan het ICS Nijmegen in 2007. Dat kan mede het afnemende verband tussen
klasse en stemgedrag verklaren."

&quotZo bezien", vervolgt Ultee, &quothoef je geen beroep te doen op cultuur,
die stoplap. Ingleharts 'postmateriële waarden' zijn verankerd in de nieuwe
sociale structuur van een samenleving met hoge overheidsuitgaven voor
verzorging. Die waarden hebben geleid tot groen-linkse naast rood-linkse
partijen. En aan de rechterkant kwam naast fatsoenlijk rechts populistisch
rechts, de hedendaagse uitdrukking van Lipsets 'working class
authoritarianism'."

rationeel gezag

Volgens Ultee speelt er nog een andere kwestie in de politieke sociologie: de
teruggang van alle mainstream - linkse én rechtse - partijen in de VS en
West-Europa sinds het begin van de jaren tachtig. &quotDie kwestie is opgeworpen
door Manuel Castells in The Power of Identity uit 1998. Castells ontwikkelde
hiervoor een eigen theorie, die Max Webers klassieke theorie over de legitimatie
van gezag op losse schroeven zet. Weber onderscheidde rationeel gezag van
traditioneel en charismatisch gezag, en zag een vermindering van traditioneel en
charismatisch en een groei van rationeel gezag. Die trend is er niet; er is
eerder een tendens naar meer charismatisch gezag ofwel populisme, terwijl
rationeel gezag afneemt. Volgens Castells komt dat door de logica van de media.
Door de technologische ontwikkeling zijn er meer televisiekanalen gekomen en is
er meer commerciële tv. De toenemende wedijver in de media leidt tot meer
aandacht voor personen, omdat personen kijkcijfers verhogen. De media voeren
personen ten tonele, maar laten hen ook weer van het toneel verdwijnen. De
aanhang van populisten kan dus snel wegsmelten."

&quotDe oude theorieën over politiek en stemgedrag," zegt Ultee, &quotwaren
klassentheorieën. Ze stammen uit een tijd waarin er nog geen algemene leerplicht
was. We leven in een postindustriële maatschappij. Als klasse de ruggengraat van
de samenleving was en deels nóg is, dan bestaat het ruggenmerg nu uit opleiding.
Dat is wel degelijk de belangrijkste dimensie van sociale stratificatie. Die
bepaalt beroepshoogte en al of geen werk. Opleiding - vooral bepaalde hogere
opleidingen - predisponeert behalve tot stemmen voor een partij die de
progressie in de belasting wil verminderen, ook tot stemmen op politici die
mensen zelf laten beslissen over wel of geen abortus, met wie ze in bed liggen
en aan wie ze hun erfenis nalaten."

Een mogelijke conclusie uit het betoog van Houtman c.s. is deze: als het
opleidingsniveau blijft stijgen, dan is er een grens aan autoritair stemgedrag.
Houtman aarzelt: &quotHet hangt niet alleen af van het niveau, maar ook van de
inhoud van het onderwijs. In samenlevingen die geen democratische traditie
kennen, bestaat er geen verband tussen opleiding en cultureel kapitaal.
Sovjet-academici werden geschoold in de leer van Marx en alles wat daar van
afweek was burgerlijk en dus verwerpelijk. Het idee dat hoogopgeleiden altijd
ruimerdenkend, toleranter en democratischer zijn dan laagopgeleiden, is een
vooroordeel van de Verlichting. Je kunt uit een lage opleiding eigenlijk meer
opmaken dan uit een hoge. Natuurlijk worden kennis, cognitieve vaardigheden en
probleemoplossend vermogen overgedragen in het onderwijs, maar vooral een
culturele habitus, waarden en normen. En die zijn niet onveranderlijk. De
laatste tijd kunnen onderwijzers zeggen dat de islam een inferieure traditie is,
want vrijheid van meningsuiting is tóch belangrijker.'"

vrijheidslievend

Achterberg ziet wel een grens: &quotIn Nederland gaat het gemiddelde
opleidingsniveau nog steeds omhoog. En ook de laagopgeleiden zijn in de loop der
tijd een beetje opgeschoven in vrijheidslievende richting. Die zijn niet zwaar
in de richting van het autoritarisme gegaan. Hogeropgeleiden worden in de loop
van de tijd snel ruimerdenkend, lageropgeleiden veel langzamer en het verschil
wordt groter."

Volgens Houtman is er reden tot zorg: &quotEr zijn twee mogelijkheden. De eerste
is dat mensen gaan inzien dat populisme nergens toe leidt, teleurgesteld afhaken
en gewoon niet meer stemmen. Dan zijn we terug bij af. De tweede mogelijkheid is
dat niet zozeer het vertrouwen in de zittende politici wordt opgezegd, maar dat
vooral de structuren, de spelregels het moeten ontgelden. Als een meerderheid
vindt dat de institutionele taaiheid niet meer te doorbreken is en dat allerlei
democratische waarborgen het probleem zijn, loert er gevaar. Je ziet dit nu al.
Als een tbs'er op proefverlof een misdrijf pleegt, hoor je steeds vaker:
opsluiten, geen gezeur. Mensen storen zich aan eindeloze beroepsmogelijkheden,
ze willen af van het 'Haagse gedoe'. Maar dat Haagse gedoe, dat is de
democratische rechtsstaat."

LOAD-DATE: June 23, 2008

LANGUAGE: DUTCH; NEDERLANDS

NOTES: Dick Houtman, Peter Achterberg & Anton Derks, Farewell to the Leftist
Working Class, New Brunswick, 2008, 144 blz., ISBN 978-1-4128-0693-0, US dollar
39,95.; Men is voor meer gelijkheid, maar vooral voor zichzelf

GRAPHIC: 2405WETrodevaandelvlucht

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              98 of 147 DOCUMENTS



                                NRC Handelsblad

                                 June 21, 2008

Tomaat met tentakels;
De SP na Marijnissen

SECTION: ZATERDAGS BIJVOEGSEL; Blz. 14-15

LENGTH: 2907 woorden

SAMENVATTING:

Hoe moet het verder met de SP na het vertrek van de charismatische Marijnissen
als fractieleider in de Tweede Kamer? Reken je niet rijk, waarschuwen SP'ers in
Oss concurrenten als de PvdA. Vijftien jaar geleden verliet Marijnissen de
bakermat en het verging de partij in Oss goed. "De SP zit diep in de haarvaten
van de samenleving."

Coen van Zwol

VOLLEDIGE TEKST:

Oss betreurt het dat 'Onze Jan' ermee stopt, denkt eigenaar Peter de Bruijn van
bloemenhandel Josina. "Ze zijn trots op Marijnissen, dat hij toch maar 'effe
dimmen' durfde te zeggen tegen de voorzitter van de Tweede Kamer." Zelf uit een
middenstandsnest, zou De Bruijn niet snel SP stemmen. Maar de familie
Marijnissen woont om de hoek, zijn vrouw en zwager zijn SP'ers. Bovendien is
Josina hofleverancier van de SP, zo'n trouwe klant zie je graag doorgroeien.
Veel rode bloemen, rozen ook: komend weekeind ligt er weer een order voor de
partijraad in Amersfoort. "Kleine ondernemers als ik, die dicht op de mensen
zitten, hebben weinig problemen met de SP. Voor de heren in de directiekamers
ligt dat anders." De Bruijn wijst vaag richting de blauwe fabriekshal van
Organon, fabrikant van de anticonceptiepil.

Oss is de bakermat van de SP. Hoewel de partij ontstond in Rotterdam, werd hier,
in Noordoost-Brabant, de formule gevonden voor de enige nieuwe Nederlandse
massapartij van de afgelopen drie decennia. Onder leiding van de geboren
Ossenaar Jan Marijnissen groeide de partij naar vijftigduizend leden en van 2
Kamerzetels in 1994 naar 25 zetels nu.

In Oss zelf is de SP al lang een natuurlijke bestuurspartij: ze leverde driemaal
wethouders. Toch koestert de SP haar actiecultuur en jonge tradities, zoals de
Tribuneloop, deze woensdag voor de 25ste maal gehouden. Spijtig genoeg moest
Kamerlid Agnes Kant afzeggen. Kant volgt in Den Haag immers 'Onze Jan' op als
fractieleider in een open verkiezing met één kandidaat. Toevallig prijkt haar
portret al voorop het SP-krantje Zo, in een oplage van 1,7 miljoen landelijk
verspreid.

Oss loopt dus zonder Kant tien kilometer rondjes om de kerk. Deelnemers drinken
water uit bekers met de SP-tomaat, lopen over een parcours dat is gemarkeerd met
SP-lint, winnen bekers met bloedrode sokkels. "Kartrekkers, dat hebben we hier
nodig", galmt de spreekstalmeester mysterieus. "Geen spinnen in het web." Omdat
het al de 25ste Tribuneloop is, krijgt organisator Paul Peters 25 tomaten en
alle aanwezigen 'een koppie koffie en een frisje'.

Typisch SP: agitatie met het aangename verbinden. Vorige week was Jan
Marijnissen in Oss om tienduizend euro te doneren aan SP-speeltuin Elckerlyc,
door vrijwilligers gebouwd. Ander SP-vertier in dit 57.000 inwoners tellende
werkstadje biedt politiek café Zout, dat honderden bezoekers trekt. "Uniek, in
de grote steden trekken politieke cafés hooguit dertig man", glundert
SP-wethouder Jules Iding. En eind augustus is er het openluchttheater 'Het
Vierde Beeld' bij de Grote Kerk, waar de SP Oss sinds 1999 trakteert op
revolutionair volkstoneel, flamenco, popmuziek en een filmfestival. De SP werkt
bij dit festival nauw samen met kerk, kapitaal en kroeg: de pastoor levert
stroom, bevriende ondernemers geld, kroegen drank en hapjes.

Ook de ernstige zaken des levens is de SP in Oss niet vergeten. Nog altijd heeft
de partij zijn eigen huisartsenpraktijk Ons Medisch Centrum en biedt de
SP-Hulpdienst tweemaal per week gratis juridisch advies. Wat ook blijft, is het
oude handwerk: colporteren, praatjes maken, klachten noteren. In
Noordoost-Brabant is de SP in het gat gesprongen dat de dominante KVP
achterliet. Gemoedelijk, toegankelijk, de tentakels diep in de samenleving.
"Maar we sjoemelen niet hoor", zegt Iding geschrokken, als zijn partij met de
KVP van toen wordt vergeleken.

Dinsdag maakte Jan Marijnissen bekend dat hij een stapje terug doet: hij wil
niet langer fractieleider zijn. Hij blijft wel voorzitter. Over zijn rol wordt
druk gespeculeerd. Gaat Marijnissen werkelijk denken en schrijven, stelt hij
zich tevreden met een rol van backbencher en adviseur? Of blijft hij als het
'Orakel van Oss' vanuit zijn kleine huisje in de Floraliastraat de partij
domineren?

Voorlopig ontkurken zijn rivalen in de Tweede Kamer de champagne. Alle mooie
afscheidswoorden ten spijt is met name de PvdA opgelucht bevrijd te zijn van
Marijnissen, die de PvdA in het nauw bracht als brede linkse volkspartij. Zonder
de grote roerganger is de SP verweesd en stort misschien ineen. Dan zijn er 25
zetels te winnen.

Reken je niet rijk, waarschuwen ze in Oss. Toen Marijnissen vijftien jaar
geleden naar Den Haag vertrok, klonk ook daar zo'n collectieve zucht van
opluchting. Eindelijk verlost van die dominante ruziemaker die nooit iemand een
uitweg bood, bij elk debat over zijn gevloerde tegenstanders walste. Zijn SP was
in Oss een gesloten bastion; raadsleden gingen na het debat niet gezellig een
pintje vatten in café Bellevue, maar terug naar het hoofdkwartier om nieuwe
acties te beramen.

Maar toen Marijnissen uit Oss vertrok, had de SP acht van de 33 raadszetels;
tien jaar later waren dat er al vijftien. Wethouder Hendrik Hoeksema (PvdA):
"Als ik op Standpunt.nl nu stellingen hoor als: 'gaat de SP zonder Marijnissen
te gronde', moet ik lachen. Natuurlijk is de politiek Amerikaans geworden,
persoonlijker. Maar ze begrijpen niet hoe sterk de basis is, hoe diep de SP in
de haarvaten van de samenleving zit." Mocht de SP onder de humorloze Agnes Kant
veel zetels inleveren, dan is de SP niet weg. In Noordoost-Brabant en
Noord-Limburg is de partij dominant, in de Randstad heeft ze zich stevig
genesteld, in de rest van het land is ze in opbouw.

SP'er Jules Iding, die in 1996 in Oss de eerste SP-wethouder van Nederland werd:
"Vorig jaar stond in het teken van groeipijn. Maar geloof me, we beginnen pas
een nieuwe SP-afdeling als we voldoende mensen van kaliber hebben. De basis is
hecht." Kees Slager, een journalist die na het schrijven van zijn SP-kroniek
'Het Geheim van Oss' zelf SP-senator werd: "Vlak ook niet het leervermogen van
de SP uit. De SP boekt louter overwinningen. Nederlagen zijn leermomenten."

Het begon allemaal met een klein groepje sektarische jongeren en een exotische
totalitaire ideologie: het maoïsme. Niet Jan Marijnissen was oprichter van de
SP: dat was de Rotterdamse pijpfitter Daan Monjé, een raadselachtig figuur die
op foto's vaak een wit pak draagt en een dun gangstersnorretje heeft. Monjé was
een wantrouwige, stalinistische bullebak, maar ook een eersteklas organisator en
een handige sjacheraar, die vaak partijen goedkope ballpoint op de kop tikte om
onder arbeiders uit te delen. Mede door zijn handeltjes zat de SP nooit om geld
verlegen: de partij had al snel een eigen drukpers en kocht het huidige
hoofdkwartier in Rotterdam met een koffer vol contant geld. Tijdens de
Rotterdamse sleepbootstaking van 1979 kon Monjé stakers zelfs 250 gulden per
week uitkeren. Een deel van zijn geld kwam uit China: toen Monjé er in september
1970 in slaagde een radicale havenstaking op touw te zetten, zagen de Chinezen
plots brood in de kibbelende Nederlandse maoïsten en werd Monjé in Peking
uitgenodigd.

Aan Monjé heeft de SP veel te danken. Correct toegepast, bleken de lessen van de
grote Chinese roerganger in Nederland effectief: luisteren naar de 'gewone man',
zijn klachten noteren en omzetten in populaire actie, met intensieve propaganda
via moderne media. De SP eiste veel van zijn leden: waren ze na een strenge
ballotage kaderlid, dan dienden ze 24 uur per dag inzetbaar te zijn, in de
fabriek te gaan werken, zichzelf steeds bij te scholen in marxisme en te
onderwerpen aan hardvochtige sessies van kritiek en zelfkritiek.

Al in de jaren zeventig raakte het maoïsme op de achtergrond: de ster van Mao
verbleekte toen hij gemene zaak maakte met de Verenigde Staten, en de 'gewone
man' bleek niets te hebben met zijn ideologie. De SP ging deelnemen aan
verkiezingen voor gemeenteraden, parlementen of andere 'kletscolleges' om van
daaruit de buitenparlementaire actie te ondersteunen.

Als Monjé Jezus was, was Marijnissen zijn Paulus: hij maakte de SP van een
radicale sekte tot een brede kerk. De werkstad Oss was een ideaal proefterrein.
CDA-fractieleider Jan Ras, die in 1975 naar Oss kwam om schooldirecteur te
worden, trof een echte arbeidersstad aan, gedomineerd door grote fabrieken: de
worstfabriek van Zwanenburg, Philips, Organon, tapijtfabriek Bergoss. Zelfs Ras,
een gemoedelijke CDA'er met een verrassende voorkeur voor woorden als
'godverdomme' en 'fok', vond Oss benepen en desolaat. "Het centrum was compleet
in verval, de huizen waren klein en slecht. De publieke zaak was gewoon door de
KVP verwaarloosd." Zelf was Ras afkomstig uit een katholiek nest van dertien
kinderen, toch had hij een pesthekel aan de conservatieve KVP. "Die partij was
verstikkend in Oss." Oss kende anno 1975 zelfs nog aparte jongens- en
meisjesscholen: aan Ras de taak die samen te voegen. Toch kende Oss van oudsher
ook een rebelse traditie. In Oss zitten de messen los, zeiden ze.

Jan Marijnissen was een Ossenaar, die om zijn opstandige gedrag van school was
gestuurd en daarna in fabrieken als worstophanger ging werken, en later als
lasser en metaalarbeider. Toen SP-wethouder Iding, een landschapsarchitect, in
1972 uit Wageningen verhuisde naar Lith, een dorpje bij Oss, heerste de jonge
Marijnissen al soeverein over de kleine SP-afdeling. Een veeleisend leider:
Idings verhuisdozen waren nog niet uitgepakt of Marijnissen stond al op de stoep
om te eisen dat hij aan het werk ging voor de partij. Iding: "Dus je fietste met
ijspegels in je baard naar Oss. Dat was je plicht."

Wat was het geheim van Oss? Het charisma van Jan Marijnissen uiteraard. Zijn
leiderschap was onomstreden: pas als hij een kleuren-tv kocht, durfde zijn
volgelingen dat ook. Slager: "Maar heel belangrijk: Jan vindt ook dat je elke
overwinning moest vieren. Dat gaf de SP ook feestelijks, je hoorde bij het
winnende team."

Het waren ook de creatieve enthousiastelingen rond Marijnissen, denkt
SP-strijder van het eerste uur Paul Peters. Ze leefden sober, als Franciscaner
monniken bijna. "En in Oss deden we er altijd een schepje bovenop, verzonnen we
altijd iets nieuws." De SP organiseerde in 1973 de eerste succesvolle staking
van autochtonen en Turkse gastarbeiders in tapijtfabriek Bergoss, drong met drie
zetels door in de gemeenteraad, bleef voortdurend actie voeren voor
stadsvernieuwing, verkeersveiligheid of een speeltuin. Het partijblad Tribune
liep te hoop tegen misstanden, zoals de arbeiders van pilfabrikant Organon die
impotent raakten en borsten kregen door blootstelling aan vrouwelijke hormonen.

Ook landelijk bleef de SP ambities koesteren. Peters: "We deden steeds weer mee
aan landelijke verkiezingen, enthousiast maar ontstellend amateuristisch. Gingen
we zondag na zondag langs de deuren in Zeeland. Op zondag, bij gereformeerden!"

In de jaren tachtig groeide de SP sterk in slaapsteden in de Randstad,
toevluchtsoorden van uit de stadscentra uitgeweken autochtonen. Mogelijk hing
dat samen met de harde lijn tegen gastarbeiders in de brochure Gastarbeid en
Kapitaal uit 1983: de vorming van een nieuwe, allochtone onderklasse diende te
worden voorkomen door een spreidingsbeleid, gedwongen inburgering en remigratie
via oprotpremies van 70.000 gulden. Iding is nog altijd boos over de
multiculturele verontwaardiging van hoog opgeleide mensen in witte wijken 'die
nergens last van hadden'.

Maar het ontbrak de SP aan richting: het maoïsme verdween zonder dat er veel
voor in de plaats kwam. Medio jaren tachtig schoof Marijnissen samen met Tiny
Kox, hoofdredacteur van de Tribune, de zieke Daan Monjé op een zijspoor: hij
stierf in 1986 aan kanker. Ideologisch schudde de SP zijn maoïstische veren af:
de Socialistiese Partij werd de Socialistische Partij.

Oss had grote verwachtingen van 1989: in dat jaar zou de landelijke doorbraak
volgen. Het mislukte opnieuw, Iding; "Zelfs onze trouwe aanhang stemde op PvdA,
dat vertelden ze ons ook. Wij waren te gewoon, te lokaal voor Den Haag." Zonder
de PvdA, die in 1991 de achterban van zich vervreemdde door een harde
WAO-maatregel, was het nooit gelukt, denkt Iding. Drie jaar later vond de SP
zijn slogan (Stem Tegen, Stem SP), zijn logo (de tomaat) en maakten Marijnissen
zijn debuut in de Tweede Kamer. Terwijl de PvdA in twee paarse kabinetten steeds
kleurlozer werd, herhaalde Marijnissen op landelijke schaal zijn Osse zegetocht.

Maar in Oss bleef de SP na zijn vertrek groeien. Slachtoffer was de PvdA, in
1996 voor het eerst partner van de SP in het college van B en W. Een prettige
samenwerking, maar bij de volgende verkiezingen hield de PvdA slechts drie
zetels over. Een tweede college liet de PvdA met een smoesje struikelen om een
coalitie van alle partijen tegen de SP te smeden. Ook dat werkte niet: de SP
kwam op 15 zetels, bijna de absolute meerderheid. Vanaf toen was de SP
oppermachtig.

Besturen is leuk, vindt Iding. Je bereikt tenminste iets, het is een sport het
beste uit je ambtenaren te halen. Maar de SP doet dat anders dan andere
partijen, blijft dicht bij de mensen, organiseert inspraak niet op de 'oude
manier' van ambtenaren die even het geloei van burgers aanhoren om daarna hun
plan door te drukken. Impopulaire besluiten over hangplekken voor jongeren of de
bouw van een Turkse moskee neemt de SP met open vizier en kordaat.

Maar de SP leerde de keerzijde van het besturen. In 2006 verloor ze in Oss voor
het eerst vier zetels. Dat had te maken met eigen falen: de SP slaagde er niet
in het lokale ziekenhuis te behouden, dat na veel rumoer naar Uden vertrok. De
SP-methode van posters en handtekeningenacties bleek niet effectief. Het had
eerder geholpen als de SP had ingestemd met een pragmatisch alternatief of een
bestuurdersnetwerk had zoals het CDA, om het bestuur van het ziekenhuis te
masseren. Iding: "Contacten zijn toch handig, merk je dan. Wij hebben nog niks
in Den Haag en niet eens een burgemeester."

Onlangs volgde voor Iding een schok: een handtekeningenactie tegen de SP. Zijn
oude wapen! Het draaide om het bos Herperduin, een 'saai naaldbos' dat door
gedeeltelijke kap een gemengd bos moest worden. Alles democratisch en unaniem in
de raadszaal besloten, maar slecht meegedeeld. De bevolking schrok van de vele
omgehakte bomen, er ontstond een actiegroep en de SP moest door het stof. Een
paar honderd handtekeningen zijn nog niet de volkswil, sputtert Iding.
SP-historicus Slager moet even gniffelen. "Ooit zei een Osse burgemeester dat
handtekeningen als paardebloemen zijn, je kunt ze overal plukken. Nu zegt de SP
hetzelfde. Pas op, voor je het weet ben je de nieuwe PvdA."

De PvdA maakte in 2006 met vijf zetels een mooie comeback in Oss. Nu regeren SP,
PvdA en de lokale partij VDG in harmonie. Persoonlijke chemie, zeggen de
wethouders. PvdA'er Hoeksema: "We vergaderen hooguit een uur, anderhalf uur per
week, dan is alles geregeld."

Hendrik Hoeksema, een Groninger, kwam naar Oss in 1994, toen Marijnissen net
naar Den Haag was vertrokken. Hij zag de PvdA teruglopen van zeven naar twee
zetels, gaf er bijna de brui aan. Nu ziet hij bij de PvdA in Den Haag dezelfde
'ongezonde felheid' tegen de SP als vroeger in Oss. Misschien uit schuldig links
geweten, peinst hij, ziet de PvdA bij de SP de verbondenheid met de achterban
die ze zelf ergens kwijtraakte. Hoeksema: "Maar we verschillen zo weinig van de
SP. Wees niet bang, zou ik Den Haag willen zeggen, maak ze medeverantwoordelijk.
Het zijn serieuze, capabele mensen."

De SP in Oss is al lang niet meer de actiepartij van toen. SP'ers van het eerste
uur delen nog steeds de lakens uit: babyboomers op weg naar hun pensioen. Mild
en levenswijs, zeggen Peters en Iding. De laatste voorziet een probleem: de oude
hap kent elkaar door en door, dingetjes zijn in een oogwenk geregeld. "Voor
jongeren is het moeilijk in zo'n circuit door te dringen."

Hoe verandert de SP als een pragmatische generatie de partij overneemt, lieden
die nooit geloofden in Mao en de wereldrevolutie? Studente Lilian Marijnissen,
de dochter van, is het jongste raadslid van Oss. In het SP-hoofdkwartier is ze
te zien op de muur met historische SP-posters, als klein meisje in een mandje
aan het stuur van de jonge, besnorde lijsttrekker Jan Marijnissen. Dat was in
1989, de laatste mislukte landelijk campagne van de SP. "Met jou winnen we niet,
dat achtervolgt me mij de rest van mijn leven", giechelt ze.

Pa zal trots op zijn dochter zijn, die als scholier al actie voerde. Lilian wil
voorkomen dat de SP een introverte bestuurspartij wordt. Haar recept: niet
lullen maar werken. Baantjesjagers buiten de deur houden. Voeling met de mensen.
En ideologische verdieping: onlangs startte de SP in Oss scholing voor jong
kader, met de boeken van vader Marijnissen over neoliberalisme en globalisme als
verplichte leesstof, maar ook mediatraining, actievoeren. "Alle aspecten van het
SP'er zijn."

Maar het fanatisme van toen tover je niet terug. Oss is niet langer een stad van
walmende schoorstenen en krakkemikkige huisjes, maar een welvarend werkstadje in
saaie baksteenarchitectuur, met Hema, Dolcis en V&D. Bedrijvigheid heeft zich
verplaatst naar industrieterreinen vol schoenendozen. De mensen zijn tevreden.

Onlangs ging Lilian Marijnissen met jonge leden langs de deuren om grieven op te
tekenen. Er kwam niks uit, hooguit klachten over parkeerruimte. Oss bewijst in
elk geval dat de SP niet louter een protestpartij is die drijft op
maatschappelijk ongenoegen, denkt ze. Ook als bestuurspartij overleeft ze.

LOAD-DATE: June 20, 2008

LANGUAGE: DUTCH; NEDERLANDS

NOTES: Marijnissen maakte de SP van een radicale sekte tot een brede kerk; Het
groepje SP'ers van het eerste uur deelt nog steeds de lakens uit in Oss

GRAPHIC: 2106Zespee3, De tafel met de bekers voor de winnaars van de Tribuneloop
van de SP in Oss, 18 juni 2008, Joyce van Belkom
2106Zlilliane, Lilian Marijnissen, Foto Rien Zilvold

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              99 of 147 DOCUMENTS



                                NRC Handelsblad

                                 June 21, 2008

Liberalisme: naar nieuwe woorden voor bekende waarden

BYLINE: Mark Rutte

SECTION: OPINIE & DEBAT; Blz. 17

LENGTH: 3077 woorden

SAMENVATTING:

De wereld is de afgelopen decennia zo ingrijpend veranderd dat de liberale
kernwaarden moeten worden geherdefinieerd. Volgend weekeinde zal de VVD hierover
debatteren. Partijleider Rutte wil een frisse blik op de markt, vrijheid van
meningsuiting en grenzen aan de bemoeienis van de overheid.

VOLLEDIGE TEKST:

De maatschappelijke en geopolitieke omstandigheden zijn sinds de vroege jaren
tachtig ingrijpend gewijzigd. De vrije markt wordt door linkse politici en
commentatoren steeds vaker in een kwaad daglicht gesteld. Ook de vrijheid raakt
in het gedrang. De staat dijt verder uit en zijn bemoeizuchtige tentakels reiken
verder dan ooit tevoren, tot in het persoonlijk leven van mensen. Zelfs de
vrijheid van meningsuiting, de vrijheid waaraan alle andere vrijheden zijn
opgehangen, is niet meer voor iedereen vanzelfsprekend. Het zou te ver voeren
een complete vergelijkende tijdschets van 1980 en 2008 te geven. Ik moet hier
met enkele pennenstreken volstaan: zes trendmatige schetsen om een beeld te
geven van de revolutionaire veranderingen die zich de afgelopen dertig jaar
hebben voltrokken. Die veranderingen hebben onvermijdelijk betekenis voor de
beginselen van de VVD. Daarom moeten we de waarden waar wij al decennia voor
strijden, een nieuwe invulling geven.

Van vrije markt via globalisering naar markt onder druk

De jaren tachtig vormden de hoogtijdagen van het liberale vrijemarktdenken. Mede
dankzij nieuwe technologieën op het gebied van transport en communicatie
ontstond een geïntegreerde wereldmarkt waarin voormalige derdewereldlanden via
vrijhandel hun economieën razendsnel tot ontwikkeling brachten.

Met meer dan een miljard mensen opgeheven uit een staat van abjecte armoede en
sterk dalende kindersterftecijfers lag het voor de hand dat links de
verworvenheden van de globalisering zou beschermen. Toch werden in die kringen
al in de late jaren negentig de verworvenheden van de globalisering ter
discussie gesteld. De 'Battle in Seattle', tijdens de WTO-top van 1999, liet de
wereld voor het eerst kennismaken met de antiglobaliseringsbeweging (in feite
een voortzetting van de oude westerse pro-communistische en anarchistische
protestbewegingen van voor de val van de Muur). De antiglobaliseringsactivisten
zagen in de door de WTO gegarandeerde internationale vrijhandel - en vooral in
Amerikaanse multinationale ondernemingen als McDonald's, Nike en Coca Cola - de
bron van alle armoede en achterstelling in ontwikkeling in de Derde Wereld.

Hoewel feitelijk volstrekt onjuist heeft deze kritiek op de globalisering veel
weerklank gevonden.

Ook in ons eigen land zit de vrije markt in het defensief. De broodnodige
liberalisering van de huurmarkt werd geblokkeerd, de vrijmaking van de markt
voor het briefverkeer voor onbepaalde tijd uitgesteld. Een nieuw pakket
belastingverhogingen zet de rem op de economische groei. De opbrengsten daarvan
worden vooral besteed aan traditionele linkse herverdelingsprojecten in eigen
land en daarbuiten (denk aan het opschroeven van de uitgaven voor
ontwikkelingssamenwerking tot ver boven de internationale norm). Wij zullen
opnieuw het debat moeten aangaan over nut en noodzaak van liberalisering en
privatisering, een kleinere staat, lagere belastingen, kortom: een vrijere
marktorde.

Daarbij moeten we ons wel rekenschap geven van het feit dat de mens niet voor de
markt alleen leeft. De onderneming is slechts een van een groep van
kerninstellingen waarbinnen mensen hun leven in vrijheid leven. Tot deze groep
behoren verder instituties als het gezin, de kerk, de school en de vereniging.
Deze kerninstellingen zijn voor een vrije samenleving van groot belang, omdat de
mens er al spelend, werkend en levend de voorwaarden van vrijheid leert kennen:
een rechtvaardigheidsgevoel, praktische redelijkheid, burgermoed en vooral de
gulden regel 'doe een ander niet aan wat jij zelf ook niet zou willen
ondergaan'. De verregaande verstatelijking van dit voorheen vrije netwerk van
kerninstellingen heeft geleid tot groteske toestanden: onderwijskoepels die met
het gezicht naar Den Haag staan en met de rug naar de scholen die ze geacht
worden te vertegenwoordigen; brancheorganisaties zoals productschappen waar
bedrijven zich verplicht bij moeten aansluiten. Aan de VVD de uitdaging te laten
zien dat dergelijke kerninstellingen tot bloei kunnen komen zonder
staatsinmenging.

Technologie: van voorpagina naar beklaagdenbankje

Een ander aspect van het antiglobaliseringsdenken dat weerwoord verdient, is wat
men de technoscepsis zou kunnen noemen: de onredelijke en ongefundeerde
afwijzing door links van alle verworvenheden van de technologische revolutie.

Het antitechnologiedenken van de antiglobalisten, met hun strikte afwijzing van
genetische manipulatie in de landbouw en hun felle campagnes tegen
industralisering, heeft iets weg van de Engelse Luddites. Die leefden in de
vroege negentiende eeuw hun frustraties over de komst van de Industriële
Revolutie uit op de spinmachines die hun handwerk overbodig dreigden te maken.
Het is niet moeilijk om de overeenkomst te zien tussen de Luddites van toen en
de 'activisten' van nu, die voor het oog van de camera veldjes met genetisch
gemanipuleerde gewassen vernietigen - of met de milieuterroristen, die zich van
de meest gewelddadige middelen bedienen in hun campagnes tegen
biotechnologie-laboratoria. Het is aan de VVD om de verworvenheden van de
opeenvolgende technologische revoluties te beschermen tegen deze moderne
barbarij.

Natuurlijk is het waar dat nieuwe technologieën vragen op kunnen werpen waarop
de partij niet meteen een eenduidig antwoord kan geven. Te denken valt daarbij
aan het vraagstuk van de bescherming van persoonsgegevens in een tijd van
grootschalige informatieuitwisseling. Desondanks moet de grondhouding van de VVD
ten opzichte van technologische ontwikkeling onmiskenbaar positief zijn.

Dat geldt ook voor ontwikkelingen op medisch gebied. Het volledig in kaart
brengen van het menselijk genoom heeft de medische wetenschap in een
stroomversnelling gebracht. Dat maakt het voor het eerst mogelijk om erfelijke
aandoeningen als kanker effectief te bestrijden. Stamcelonderzoek kan helpen bij
het ontwikkelen van nieuwe behandelmethoden voor een reeks van ernstige
aandoeningen, van Alzheimer tot Parkinson. Wij moeten ervoor waken dat deze
ontwikkelingen worden geblokkeerd door een onredelijke afkeer van het onbekende
of door een onwenselijke vermenging van religie en politiek.

Van terugtredende staat via bemiddelende staat naar bemoeizuchtige staat

In de geschiedenis van het denken over de staatstaken vormt 1980 een belangrijk
keerpunt. Het sociaal-democratische maakbaarheidsdenken van de jaren vijftig en
zestig was in de jaren zeventig op de grenzen van de werkelijkheid gestuit. In
de Angelsaksische wereld was een electorale storm opgestoken die eerst Margaret
Thatcher (1979) en later ook Ronald Reagan (1981) aan de macht zou brengen. De
overheid, zo legde Reagan uit in zijn eerste inaugurele rede, was niet het
antwoord op onze problemen; de overheid was het probleem. De sturende staat
moest wijken voor de terugtredende staat.

In de tweede helft van de jaren negentig volgde een nieuwe fase in het denken
over de rol van de staat. Aandrijver was ditmaal het Britse New Labour onder
leiding van de sociaal-democraat Tony Blair, die probeerde op de puinhopen van
het oude maakbaarheidsideaal een nieuwe sociaal-democratische staatsopvatting te
bouwen die recht deed aan het overheidsscepticisme van de door de Reagan en
Thatcher beïnvloede burger. Maakbaarheid was nu hoofdzakelijk een taak van
mensen zelf. De rol van de staat was volgens Blair vooral een faciliterende.

Inmiddels is vanuit de Amerikaanse westkust een volgende veranderingsgolf in het
denken over de staatstaken naar ons land gerold. Het behelst wat met een Engelse
term wel de nanny state wordt genoemd, de bemoeizuchtige staat die alle aspecten
van ons dagelijks leven die enigszins improductief of risicovol zouden zijn voor
ons probeert weg te reguleren. Volgens deze staatsopvatting is de belangrijkste
taak van de staat toegang tot geluk te garanderen door alle vormen van
hinderlijk of ongezond gedrag te verbieden.

Dit neomoralisme verschaft de overheid de rechtvaardiging om een reeks verboden
uit te vaardigen: over roken, over ongezond eten of over het rijden in een te
grote auto. Zelfs het taalgebruik ontsnapt niet aan de regelwoede van de
bemoeizuchtige staat. Alles wat naar kwetsen of beledigen zweemt, wordt zonder
aarzelen verboden. Woordenboeken worden opgeschoond (de beruchte politieke
correctheid) en 'spraakcodes' moeten ervoor zorgen dat niemand zich onbedoeld
beledigd kan voelen door de uitlatingen van een ander. De vrijheid van
meningsuiting dreigt zo ondergeschikt te worden gemaakt aan het recht niet
beledigd, gekwetst of zelfs maar geïrriteerd te worden.

Kunnen wij onszelf nog wel met goed recht liberaal noemen als wij de nieuwe,
bemoeizuchtige beleidsagenda gaan overnemen? Is het deze keer niet eerder
noodzakelijk tegenover deze ontwikkeling stelling te nemen en luid en duidelijk
'Nee' te roepen?

Van Koude Oorlog naar Clash of Civilizations

Het einde van de Koude Oorlog leidde eind jaren tachtig tot een uitbraak van
westers optimisme. De Amerikaanse filosoof Francis Fukuyama voorspelde in 1989
in een artikel getiteld Het einde van de geschiedenis? de komst van een liberale
eindtijd waarin ideologische verschillen verdwijnen en vertegenwoordigende
democratie universeel geaccepteerd wordt als regimevorm. Het was niet ondenkbaar
dat sommigen eenmaal op de historische eindbestemming aangekomen uit onvrede
over de liberale democratie zouden besluiten verder te trekken.

Fukuyama zou al snel gelijk krijgen. In de loop van de jaren negentig diende
zich namelijk een nieuwe uitdaging van de westerse liberale democratie aan in de
vorm van de fundamentalistische Islam. Het theocratische regime van de
ayatollahs, ontstaan uit de Iraanse Islamitische revolutie van 1979, fungeerde
als wegbereider voor een aantal fundamentalistische bewegingen die met de meest
gewelddadige middelen streven naar uitbreiding van de Islamitische
invloedssfeer. Zoals de aanslagen van 11 september 2001 (New York en Washington
DC), 11 maart 2003 (Madrid), 2 november 2004 (Theo van Gogh) en 7 juli 2005
(Londen) duidelijk maken, hebben aan deze bewegingen verwante organisaties
inmiddels ook het vrije westen tot doelwit verklaard.

De door Samuel Huntington voorspelde clash of civilizations leek te zijn
aangebroken toen de westerse wereld na de aanslagen van 11 september 2001
besloot militair in te grijpen in Afghanistan (2001) en Irak (2003). Ik schrijf
overigens 'leek', omdat het naar mijn mening een misvatting is te denken dat de
radicale Islam een serieuze militair-strategische bedreiging vormt voor het
vrije westen. Wij zijn eenvoudigweg te vrij, te welvarend en te machtig om door
een dergelijke bedreiging blijvend te kunnen worden ontwricht.

Toch dwingt de aanwezigheid van de op territoriale expansie gerichte
Islamitische fundamentalistische terreur, zowel in de vorm van regimes als die
in Iran of Gaza als in de vorm van weinig grijpbare terreurbewegingen als
Al-Qaeda, ons tot een nieuwe vastberadenheid op defensiegebied.

Het is noodzakelijk opnieuw te benadrukken dat de VVD gelooft in een sterke
defensie en een effectief beleid van recht en orde.

Van multiculturele wensdroom via integratiedebat naar nieuw nationaal bewustzijn

Het feit dat een clash of civilizations ondenkbaar is, wil niet zeggen dat de
Islam voor ons land geen serieuze uitdaging vormt. Een uitdaging is de
aanwezigheid van één miljoen moslims binnen onze landsgrenzen immers wel
degelijk. In sociale zin is het bijvoorbeeld een probleem dat er een onderklasse
van vooral Marokkaanse immigranten dreigt te ontstaan, met meerdere generaties
nieuwkomers die nooit hebben gewerkt en blijvend afhankelijk zijn van een
uitkering of de inkomsten verkregen uit misdadige activiteiten. Ook andere
migrantengemeenschappen - uit de Antillen, uit Afrika en uit delen van Azië -
kunnen zich slechts met moeite aan de onderklasse ontworstelen. Voor te velen is
de multiculturele wensdroom in een nachtmerrie geëindigd.

In het integratiedebat is een veelgehoorde klacht van de kant van immigranten
dat men niet duidelijk weet waar men nu eigenlijk in geacht wordt te integreren.
Toch is die vraag niet moeilijk te beantwoorden. De studie van de geschiedenis
leert ons namelijk dat het Nederlandse beschavingsproject in feite op drie
belangrijke fundamenten rust, namelijk de joods-christelijke traditie, het
humanisme en de Verlichting. Om de betekenis van deze fundamenten voor de
Nederlandse samenleving te leren kennen, zouden immigranten zich ook moeten
verdiepen in onze vaderlandse geschiedenis.

Dat is dankzij de oplevende belangstelling voor alles wat met ons nationaal
verleden te maken heeft ook goed mogelijk. Zo beschikken wij tegenwoordig over
een nieuwe historische canon en een democratisch vastgestelde lijst van 'Grote
Nederlanders'. Een Nationaal Historisch Museum kan daarnaast helpen om binnen
bredere lagen van de bevolking het historisch besef en de kennis van de
Nederlandse geschiedenis te bevorderen. Onze grondwet is een derde belangrijke
bron van kennis over de samenleving, waarin men geacht wordt te integreren.

Die leert bijvoorbeeld dat wij in ons land uitgaan van de gelijkwaardigheid van
man en vrouw, gelovig en ongelovig, blank en zwart, homo en hetero. Dat het
individu beschikt over een aantal vrijheden die door de staat niet mogen worden
aangetast. En dat kerk en staat van elkaar gescheiden zijn en dat ook behoren te
blijven.

Op basis van de hierboven genoemde drie-eenheid (beschavingsfundamenten,
vaderlandse geschiedenis en grondwet) moet de VVD pleiten voor een nieuw
nationaal bewustzijn.

Van voltooide emancipatie naar opstand der burgers en nieuwe sociale tweedeling

De liberale beweging heeft sinds 1848 een prominente rol gespeeld in het
emancipatieproces. Het is dan ook niet voor niets dat namen van grote liberalen
als Samuel van Houten en Aletta Jacobs altijd verbonden zullen blijven aan het
Nederlandse emancipatiestreven.

De lange emancipatiestrijd had rond 1980 geleid tot de opheffing van alle vormen
van achterstelling. In de afgelopen decennia zijn er echter nieuwe scheidslijnen
ontstaan. Een zo'n nieuwe scheidslijn is die tussen burgers en bestuurders, de
beroemde en beruchte 'kloof'. Sommigen menen dat de kloof vooral een zaak is van
tekortschietende vertegenwoordiging en dat diezelfde kloof dus uitsluitend door
staatsrechtelijke hervormingen kan worden opgelost. Ik waag het te betwijfelen.

Het werkelijke probleem is namelijk het toenemende verschil tussen de door
teveel politici gecreëerde verwachtingen en de weerbarstige werkelijkheid. Deze
politici wekten beloften die niet konden worden waargemaakt. De opeenstapeling
van eisen heeft daarbij een negatieve spiraalwerking: hoe meer van de overheid
wordt gevraagd, des te minder zij in praktijk vermag.

De niet waargemaakte verwachtingen leiden vervolgens tot negatieve reacties
onder de kiezers. Een ervan is cynisme. Dat gaat niet alleen over vermeende
gevallen van zakkenvullerij of nepotisme. Het gaat vooral ook over het
ondermaatse presteren van de overheid. De hardwerkende Nederlander moet een
groot deel van zijn inkomen afstaan aan de staat en hij krijgt er bitter weinig
voor terug. In plaats van de beloofde gouden bergen ziet hij files, falende
scholen en gebrekkige ziekenhuizen.

Er is ook frustratie over het feit dat hun ambities gesmoord worden in een
moeras van regelgeving. De Nederlanders die hard werken om voor zichzelf en hun
naasten een beter bestaan op te bouwen, krijgen daar onvoldoende waardering en
vertrouwen voor terug. Het tempert niet alleen hun motivatie maar zorgt er ook
voor dat hun vakmanschap in de verdrukking raakt. De huisarts, de politieagent
en de leraar brengen meer tijd door met het lezen van Haagse circulaires en het
invullen van papierwerk dan met het uitoefenen van hun vak. Zij krijgen steeds
meer het gevoel dat Den Haag er vooral is om hen tegen te werken.

Het feit dat zelfs de meest wezenlijke kerntaak van de overheid, die van de
ordehandhaving, niet naar behoren wordt uitgevoerd, leidt daarnaast tot een
groeiend gevoel van onbehagen onder gezagsgetrouwe burgers. Onfatsoen, rotzooi
en verloedering winnen het van orde, veiligheid en gezagsgetrouwheid. De
criminaliteitscijfers hebben de afgelopen dertig jaar een nadrukkelijke stijging
laten zien. Veel kleine vormen van criminaliteit worden door de politie niet
eens meer in behandeling genomen. Politici die, deze werkelijkheid negerend, aan
de hand van de laatste kwartaalstatistieken proberen uit te leggen dat het in
vergelijking met vorig jaar echt beter gaat, ondermijnen het vertrouwen van de
Nederlander in de overheid alleen nog maar verder.

Behalve groeiend onbehagen over bestuurlijk onvermogen groeide er de afgelopen
decennia ook een nieuwe sociale tweedeling. Aan de ene kant staan al diegenen
die volledig aan het maatschappelijke en economische proces kunnen deelnemen.
Aan de andere kant staat een nieuwe onderklasse van permanent buitengeslotenen,
voor wie de sociale zekerheid niet een vangnet maar een valkuil is.

De verzorgingsstaat is een buitengewoon bot instrument gebleken bij de
bestrijding van armoede. Terwijl de afgelopen dertig jaar meer dan een biljoen
(duizend miljard) euro is besteed aan armoedebestrijding, neemt het aantal
mensen met een laag inkomen nauwelijks af. De werkelijkheid aan de onderkant van
de inkomensschaal is dat er een steeds grotere groep van mensen is die nooit
hebben gewerkt en hun hele leven van een uitkering afhankelijk zijn geweest. In
deze groep wordt uitkeringsafhankelijkheid van generatie op generatie
overgedragen. De leden van de nieuwe onderklasse zijn daarnaast
oververtegenwoordigd in de voornaamste probleemstatistieken: misdaad,
gevangenispopulatie, schooluitval, relatiebreuk, alcoholmisbruik.

De nieuwe tweedeling kan niet worden aangepakt met meer van hetzelfde. Als wij,
staande in de traditie van Samuel van Houten, de sociale rechtvaardigheid als
kernbeginsel willen handhaven, zijn wij het dan niet aan deze mensen verplicht
om op zoek te gaan naar een volledig nieuwe betekenis van dat begrip - een die
de spiraal van uitzichtloosheid kan helpen doorbreken?

De voorgaande opsomming moet duidelijk maken dat er sinds 1980 veel fundamentele
veranderingen hebben plaatsgevonden die herschrijving van onze beginselen
noodzakelijk maken.

LOAD-DATE: June 21, 2008

LANGUAGE: DUTCH; NEDERLANDS

NOTES: Fractievoorzitter van de VVD in de Tweede Kamer; Het neomoralisme is de
rechtvaardiging voor het uitvaardigen van verboden; We zijn verplicht de spiraal
van uitzichtloosheid te doorbreken

GRAPHIC: Illustraties Sebe Emmelot

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              100 of 147 DOCUMENTS



                                NRC Handelsblad

                                 June 18, 2008

Marijnissen stapt op tijd op;
Zonder dominerende leider begint SP politiek experiment

BYLINE: Meindert Fennema.

SECTION: OPINIE; Blz. 09

LENGTH: 726 woorden

SAMENVATTING:

De grootste verdienste van Marijnissen is dat hij een traditionele
arbeiderspartij in stand heeft gehouden, terwijl kapitaal en arbeid veranderden,
meent Meindert Fennema.

VOLLEDIGE TEKST:

Eén keer heb ik heb Jan Marijnissen gesproken, maar die keer zal ik nooit
vergeten. Wij waren uitgenodigd door een studentenvereniging uit Delft om te
debatteren over het electorale succes van de SP. Ik zei aan het begin van het
debat dat ik weliswaar groot respect had voor de wijze waarop de SP oppositie
voerde, maar dat ik toch nooit op Marijnissen zou stemmen. Ik was namelijk in
mijn jonge jaren als eens lid geweest van de CPN die als voornaamste
programmapunt had: lonen omhoog, prijzen omlaag.

Dat had ik niet moeten zeggen. Jan Marijnissen liet in het debat dat volgde geen
spaan van mij heel. Hij maakte de zaal duidelijk dat mijn kritiek nergens op
sloeg, dat de SP een gedegen en uitvoerbaar programma had en dat hij van mijn
goedkope kritiek niet gediend was. Ik legde het volledig af tegen zijn retorisch
talent, tegen zijn dossierkennis en tegen zijn debattechniek. Maar Marijnissen
maakte één fout: hij stopte niet op tijd. Terwijl ik groggy in de touwen hing
merkte ik dat de zaal zich tegen hem begon te keren. Na de eerste vragensteller
volgden er meer. Aan het eind van de avond was Marijnissen volledig in het
defensief en kon ik bijkomen zonder me verder nog in het debat te hoeven mengen.
Hij heeft kennelijk geleerd van die gedenkwaardige avond, want hij stopt nadat
hij zijn partij naar een reusachtige verkiezingsoverwinning geleid heeft en
wacht niet op het moment waarop aanhangers en omstanders zich tegen hem keren.
Nu zou dat op korte termijn zeker niet gebeuren, maar hij is onmiskenbaar over
zijn hoogtepunt heen. Zijn opkomst beleefde hij onder de paarse kabinetten. Maar
onder Paars was Paul Rosenmöller en niet Marijnissen de oppositieleider in het
parlement. Er schuilt iets ironisch in het feit dat zowel Rosenmöller als
Marijnissen beiden katholiek en Maoïst zijn geweest. Beiden begonnen als
arbeider. Beiden werden de darling van de parlementaire journalistiek. Maar
terwijl Rosenmöller uit de bourgeoisie kwam bleef Marijnissen de worstmaker, die
zo uit de slagerij was weggelopen. Zijn finest hour beleefde Marijnissen na de
moord op Fortuyn, toen Paul Rosenmöller zowel politiek als fysiek onder vuur
kwam te liggen. Marijnissen had het multiculturalisme nooit omarmd en onttrok
zich daarmee aan de kritiek van de Fortuynisten.

Marijnissen vertegenwoordigt het nationalisme van links. Hij was vóór een
herinvoering van de gulden en tegen de Europese eenwording (althans onder de
huidige omstandigheden). Dat laatste is misschien wel zijn belangrijkste
bijdrage aan het politieke debat. Waar Frits Bolkestein de eer toekomt de islam
op de politieke agenda gezet te hebben, daar komt Jan Marijnissen de eer toe
Europa tot een politiek issue gemaakt te hebben. Zijn anti-Europese standpunten
zijn in mijn ogen altijd gratuit gebleven. Hij heeft nooit voorgesteld dat
Nederland zich uit het kapitalistische Europa terug zou trekken. Maar de
campagne tegen een Europese grondwet mobiliseerde niet alleen nationalistische
sentimenten, het ontmaskerde tegelijkertijd ook de politieke elite die de
bevolking juist op het punt van Europa nooit enige inspraak gegund had. In dat
opzicht was het populisme van Marijnissen een vorm van democratiseren. Met
Marijnissen drong het straatrumoer de Tweede Kamer binnen.

Hij was de vleesgeworden 'Jan Modaal' die zich als slachtoffer zag van de
globalisering van een hardvochtig neoliberaal beleid en een falende
gezondheidszorg. Organisatorisch was zijn huzarenstuk dat hij een sterk
groeiende partij bijeen wist te houden.

De SP was en blijft onder Marijnissen een democratisch-centralistische partij,
waarbinnen de eenheid vooral bewaard wordt door het charisma van de leider, die
nu verder gaat als partijvoorzitter. De SP zal moeten wennen aan een
centralistische partijorganisatie met een sterke voorzitter, en een fractie die
relatief zelfstandig opereert. Dat laatste wordt een politiek experiment,
waaraan de CPN uiteindelijk bezweken is. Maar Marijnissen heeft meer
huzarenstukjes uitgehaald. Zijn grootste verdienste is misschien wel dat hij een
traditionele arbeiderspartij in stand gehouden heeft in een periode dat de
arbeidersklasse spectaculaire veranderingen onderging.

LOAD-DATE: June 18, 2008

LANGUAGE: DUTCH; NEDERLANDS

NOTES: Meindert Fennema is hoogleraar politieke theorie aan de Universiteit van
Amsterdam.

GRAPHIC: 1806OPIexitmarijnissen, Tekening Cyprian Koscielniak

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              101 of 147 DOCUMENTS



                                NRC Handelsblad

                                 June 18, 2008

Collega's waarderen 'politiek instituut';
SP Collega-politici loven 'vaderfiguur', Jan Marijnissen vertrekt alleen vanwege
gezondheid, Agnes Kant is waarschijnlijke opvolger

BYLINE: Door een onzer redacteuren

SECTION: BINNENLAND; Blz. 3

LENGTH: 466 woorden

DATELINE: DeN HAAG, 18 juni.


Fractieleiders van andere partijen in de Tweede Kamer hebben vooral met
waarderende woorden gereageerd op het terugtreden van Jan Marijnissen als
SP-fractieleider.

Voor PvdA-fractieleider Mariëtte Hamer was het besluit als een grote verrassing
gekomen. "Het is en blijft een markante man, die een soort vaderfiguur is in de
Tweede Kamer. Op de dag dat iemand stopt, moet je vooral stilstaan bij zijn
verdiensten en daar heb ik respect voor. Zijn vertrek is jammer, want ik had
graag nog een robbertje met hem gevochten." Hamer nodigde Marijnissen onlangs
uit om meer samen op te trekken in de Kamer: "Maar dat is niet afhankelijk van
de persoon. Ik blijf graag in gesprek met de SP, dan gaan we met zijn opvolger
een kopje koffie drinken." De PvdA waardeert het besluit van Marijnissen om aan
te blijven als Kamerlid.

Premier Balkenende (CDA) zei de betrokkenheid en inzet van Marijnissen te
waarderen. Hij haalde een Kamerdebat over respect in de samenleving aan. "Ik
voelde dat er een snaar was geraakt en we het over één zaak hadden."

Arie Slob van de ChristenUnie noemde het besluit "zeer verrassend, maar als je
wil vertrekken, is het altijd goed zelf het moment van je vertrek te bepalen".

Geert Wilders zei: "De PVV en de SP komen allebei op voor de gewone man."
Wilders zei van Marijnissen geleerd te hebben niet bang te zijn in het debat en
te praten in een taal die de mensen snappen.

GroenLinks-leider Femke Halsema noemde Marijnissen een politiek instituut:
"Sinds ik begon in de politiek waren er altijd twee zekerheden. Het CDA regeert
en Jan Marijnissen leidt de SP."

Halsema zegt dat ze haar SP-collega zal missen. "Het is jammer voor de linkse
politiek. We hebben veel samen opgetrokken tegen de kabinetten-Balkenende. Ik
heb ook veel plezier met hem gehad." De interrupties in de Kamer van Marijnissen
omschreef ze als "dat langzame drafje van achteruit de zaal, onderwijl zijn
jasje dichtknopend, dat wijde armgebaar aan de interruptiemicrofoon waardoor je
wist dat hij begon aan een uitgebreide uiteenzetting over de verworvenheden van
de naoorlogse verzorgingsstaat. En hoe die te grabbel worden gegooid."

VVD-fractievoorzitter Mark Rutte zei "zeer op Marijnissen te zijn gesteld".
"Inhoudelijk ben ik het met hem oneens, maar ik heb enorme waardering voor hem
als collega." Bij de SP vallen "man en partij samen". Hij heeft de SP naar zijn
evenbeeld gevormd, aldus Rutte.

Samen met de SP trok de VVD vorig jaar op tegen plannen van de PvdA voor de
'Bos-belasting' (de belasting voor 65-plussers met een aanvullend pensioen). "We
hebben veel gelachen, hij is een aangenaam persoon."

D66-leider Alexander Pechtold wees erop dat de SP "nu moet laten zien dat ze
zonder hem kan". Hij noemt hem een geduchte collega: "Als hij naar de
interruptiemicrofoon liep, dacht ik altijd: oeps, pas op."

LOAD-DATE: June 18, 2008

LANGUAGE: DUTCH; NEDERLANDS

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              102 of 147 DOCUMENTS



                                NRC Handelsblad

                                 June 14, 2008

Gemeenschap

BYLINE: Bas Heijne

SECTION: OPINIE & DEBAT; Blz. 19

LENGTH: 976 woorden


Ontroerend is de manier waarop de minister-president van Nederland om de zoveel
tijd probeert ons tot een nieuw elan te bewegen - ontroerend en pijnlijk, want
iedere poging roept een vloedgolf van afkeer en verontwaardiging op, waarna we
alleen maar verder van huis zijn. Eerst was er het beroep op onze sluimerende
VOC-mentaliteit, toen werden we aangesproken op onze verstofte ondernemingslust.
Daarna volgde een gepikeerde aanval op onze eeuwig negatieve grondhouding, de
stugge onwil om de dingen van de zonnige kant te zien. Die laatste exercitie
pakte desastreus uit. De Tweede Kamer kwam en masse in opstand uit naam van "de
hardwerkende Nederlander". Een stroom larmoyante geschiedenissen over afgebeulde
arbeidsongeschikten en slachtoffers van de thuiszorg werd over de premier
uitgestort. Jan-Peter moest diep door het stof - hij had, verklaarde hij timide,
heus niet willen beweren dat Nederlander "zeurpieten" waren.

Nee? Waarom niet? Er is op de wereld geen volk dat zo bedreven is geraakt in
zeuren en zeiken, nergens vind je burgers die zo snel het gevoel hebben dat de
ander hen te na komt. In de Tweede Kamer durft kennelijk niemand dat te zeggen,
wat vreemd is, want verder hoor je dat overal. Tegen het einde van ieder jaar
trekt een stoet van cabaretiers over de buis die ons onze gruwelijke verwendheid
inpepert, ons tergende materialisme en ons onvermogen om ons serieus met de
wereld bezig te houden. We zijn hopeloos in onszelf gekeerd, verslaafd aan
trivia, in de ban van eigenbelang. Die uitzendingen trekken miljoenen kijkers,
dus ergens moet een snaar geraakt zijn. Televisiespotjes proberen te voorkomen
dat in het dagelijkse verkeer onze lontjes nog korter worden - maar zulke goede
bedoelingen worden ruimschoots afgetroefd door de televisiereclame, die van de
afgunstige, zeurende Nederlander inmiddels een hilarisch stereotiep heeft weten
te maken.

Beroemd is oude zeikerd met de paarse krokodil achter het loket, maar nog
treffender is de nieuwe serie reclamespotjes van Volkswagen, waarin steeds
opnieuw de trotse eigenaar van de nieuwe Polo vakkundig wordt afgezeken door een
buurman, die niet kan verkroppen dat deze een mooiere auto heeft dan hij. De
manier waarop dat gebeurt, roept onmiddellijk komische herkenning op: de benepen
trekken op zijn gezicht, waarin een eeuwigdurende verongelijktheid zit
ingebakken, de diepliggende overtuiging dat de wereld hem tekort doet.

Diezelfde verongelijktheid zie je ook vaak op de gezichten van gasten bij Rondom
Tien, maar daar mag je dan ineens niet meer om lachen. Zulke verongelijktheid
moet dodelijk serieus genomen worden, want hij zit gegroefd in de gezichten van
Hollandse burgers naar wie te lang niet geluisterd werd, die jarenlang hebben
rondgelopen met massa's sociaal oud zeer dat ze nergens kwijt konden. Die
verongelijktheid is inmiddels heilig verklaard; wie er kritische vragen op
loslaat, roept een volksgericht over zichzelf af.

Hetzelfde is aan de hand met die nieuwe mantra van de hardwerkende Nederlander,
die inmiddels overal herhaald wordt. Dat is hypocriet, want je kunt over
Nederlanders veel zeggen, maar niet dat ze hard werken. In geen enkel ander land
wordt zoveel in deeltijd gewerkt. Hoogopgeleide vrouwen zijn de arbeidsmarkt
niet op te slaan.

Nederlanders denken dat ze hard werken, dat is iets anders.

Het verwijt van Balkenende voert terug op een raadselachtige paradox, die de
bestuurlijke elite van Nederland uit de slaap houdt: waarom blijven zoveel
Nederlanders ontevreden, terwijl de meeste cijfers aanleiding geven tot
optimisme? Waarom vooral zien de meeste burgers hun eigen leven als gelukkig,
terwijl ze, wanneer het gaat over de staat der Nederlanden, bevangen worden door
een inktzwart, soms zelfs apocalyptisch pessimisme?

Tussen het eigen bestaan en de maatschappij gaapt dus kennelijk een
onverklaarbaar diepe kloof; de laatste wordt in steeds hogere mate als vijandig,
ziek of ontredderd gezien. Dat de Nederlander met zichzelf gelukkig is, mag hij
overigens alleen zelf zeggen. Toen een paar jaar geleden het Sociaal en
Cultureel Planbureau blij verkondigde dat de geluksscore in Nederland met 82
procent ongeëvenaard hoog was, werd dat het instituut niet in dank afgenomen.
Directeur Paul Schnabel in Trouw: "We schrokken van de haat en agressie die uit
sommige e-mails spraken".

Wie die aanhoudende onvrede in kaart probeert te brengen, ziet al snel het
patroon. De burger zelf vindt dat hij het goed doet, het zijn de anderen die
maatschappelijk tekortschieten. Dat is de Hollandse paradox: ik wil wel, maar de
ander wil niet. Ik zie wel wat er mis is, maar de ander doet er niets aan. De
ander doet niet mee, heeft alleen oog voor zichzelf of onttrekt zich aan zijn
verantwoordelijkheid als burger of bestuurder. Zo kan de komische situatie
ontstaan waarin burger en de politiek elkaar op hetzelfde moment een fataal
gebrek aan betrokkenheid verwijten. De klacht van Balkenende werd dan ook meteen
keihard teruggespeeld: de burger schiet niet maatschappelijk tekort, maar
hijzelf.

Het is de ander die niet meer beschikt over gemeenschapsgevoel, de ander die
weigert de verantwoordelijkheid voor Nederland op zich te nemen. Alle uitingen
van onvrede en verontwaardiging kun je daarop terugvoeren, of het nu gaat om de
graaiers aan de top, de moslims met hun misplaatste superioriteit, de hufters op
straat, de ambtenaren met hun bureaucratie. Maar ook de klacht van Balkenende
valt eronder. Zijn verwijt komt er immers op neer dat Nederlanders weigeren hun
schouders onder Nederland te zetten.

Iedereen heeft het gevoel er alleen voor te staan - in een grote boze
onverschillige wereld. Men verlangt hevig naar een gemeenschap, maar de ander
doet niet mee. En zo ontstaat onwillekeurig een nieuw, zuiver negatief gevoel
van gemeenschap, waarbij men elkaar in gijzeling houdt met wederzijdse
beschuldigingen van onwil en nalatigheid.

LOAD-DATE: June 16, 2008

LANGUAGE: DUTCH; NEDERLANDS

NOTES: Reageren kan op nrc.nl/heijne (Reacties worden openbaar na goedkeuring
door de redactie).

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              103 of 147 DOCUMENTS



                                NRC Handelsblad

                                 June 14, 2008

Academie geeft inzicht selectie Nobelprijs

BYLINE: Door een onzer redacteuren

SECTION: KUNST INTERNATIONAAL; Blz. 9

LENGTH: 380 woorden

DATELINE: Amsterdam, 14 juni.


Vijf schrijvers maken nog kans op de Nobelprijs 2008. Hun oeuvres worden gelezen
door de achttien leden van de Zweedse Academie, die deze herfst besluiten wie de
winnaar van de belangrijkste literaire onderscheiding ter wereld wordt.

Dat blijkt uit de website van de Nobelprijs, waar de secretaris van de Zweedse
academie Horace Engdahl een boekje opendoet over de procedure die leidt tot de
toekenning van de prijs. De werkwijze is met nogal wat geheimzinnigheid omgeven.
Volgens Engdahl komt een schrijver meestal pas in aanmerking voor de prijs als
hij in minimaal twee opeenvolgende jaren is voorgekomen op de 'shortlist' van
vijf. "Maar vaak staan ze nog langer op de lijst of verdwijnen ze van de lijst
om later terug te komen. Dus de keuze van de winnaar door de Akademie wordt
gedurende lange tijd voorbereid."

Elk jaar kiest de Zweedse Academie uit een lijst van ongeveer tweehonderd namen,
die zijn aangedragen door leden van de Academie zelf of van andere academies,
eerdere winnaars, hoogleraren en voorzitters van schrijversorganisaties. In
april wordt een lijst van 15 á 20 kanshebbers opgesteld, in mei wordt die
teruggebracht tot vijf.

Gewone burgers kunnen geen auteurs voordragen, omdat dat in strijd zou zijn met
de wilsbeschikking van Alfred Nobel. Die maakt het ook onmogelijk om overleden
schrijvers te bekronen.

Engdahl benadrukt dat de Academie uitsluitend kijkt naar de literaire kwaliteit
van het werk van de auteurs. De vaak gemaakte analyse dat de Nobelprijs bij
voorkeur gaat naar progressieve schrijvers met een humanistisch wereldbeeld,
wordt ook door de secretaris verworpen: "Ik denk niet dat er veel
gemeenschappelijke kenmerkan te vinden zijn. De kracht van de lijst met winnaars
schuilt juist in zijn opmerkelijke afwisseling."

Ook de suggestie dat bepaalde schrijvers (zoals de 'rechtse' Jorge Luis Borges)
de prijs misliepen wegens hun politieke opvattingen wijst Engdahl met kracht van
de hand: "Dat sommige schrijvers die nu tot de grootsten behoren, de prijs nooit
hebben gekregen is vaak goed te verklaren. De meest voorkomende reden is dat ze
te snel zijn doodgegaan, hun werk was nog niet bekend genoeg."

De Nobelprijs voor Literatuur wordt begin oktober uitgereikt. Als favorieten
gelden onder anderen Amos Oz, Salman Rushdie en Milan Kundera.

LOAD-DATE: June 13, 2008

LANGUAGE: DUTCH; NEDERLANDS

NOTES: Voor meer info: www.nobel.se

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              104 of 147 DOCUMENTS



                                NRC Handelsblad

                                 June 12, 2008

Een oldtimer voor de doe-het-zelver

BYLINE: Door; Ben Vollaard

SECTION: ECONOMIE; Blz. 16

LENGTH: 608 woorden

DATELINE: Utrecht, 12 juni.

SAMENVATTING:

Geen wegenbelasting. Een autoverzekering van slechts 100 euro per jaar. En
rijden in een klassieke Mercedes. Duizenden Nederlanders gaan ervoor.

VOLLEDIGE TEKST:

Het rijden in een klassieke Mercedes-Benz mag zich in een toenemende
populariteit verheugen. Er bestaat een levendige handel in deze oldtimers, maar
het is beslist geen wagen die uitsluitend door liefhebbers van klassieke
modellen wordt aangeschaft, denkt Harrie Puite. Hij is de eigenaar van garage
Klasse Klassiek, een in oude Mercedessen gespecialiseerd bedrijf in Utrecht.

Puite: "Oude Volvo's zie je vaak in het weekend op de weg. En vooral als het
mooi weer is. Het is echt een auto voor de liefhebber. Maar oude Mercedessen zie
je dag en nacht op de weg. Ook Jan met de pet rijdt erin rond."

De meest populaire klassieke Mercedessen zijn de wagens uit eind jaren zeventig,
begin jaren tachtig met de typeaanduidingen 200, 230 en 240. Tussen 1976 en 1986
zijn er in Duitsland 2,6 miljoen van geproduceerd. Dit type Mercedes wordt
vanuit heel Europa naar Nederland gehaald, omdat hier een auto na 25 jaar vrij
van wegenbelasting is. Elders is dat pas na 30 of 35 jaar. "Zwitserland is al
leeggehaald, wagens uit Duitsland en Italië blijven Nederland nog binnenkomen",
zegt Puite. Op het moment is hij bezig een grote partij Mercedessen uit
Denemarken te halen. "Al was het maar voor de onderdelen, want die zijn
natuurlijk altijd bruikbaar en daar is moeilijk aan te komen."

Veel mensen schaffen een oude Mercedes aan omdat het in eerste instantie
goedkoop lijkt, maar dat blijkt in de praktijk vaak erg tegen te vallen. Puite:
"De kosten van onderhoud zijn al snel net zo hoog als de wegenbelasting die je
uitspaart. Alleen een nieuwe uitlaat kost al gauw 600 euro."

Ook Karel Schaapman, eigenaar van een Mercedes 300 diesel uit 1980 uit
Zwitserland en Leon van Amerongen, eigenaar van een Mercedes 230 van 1977 uit
Frankrijk, ervaren dat het onderhoud van een oldtimer een dure zaak is. Ze zijn
beiden actief in de zogeheten 'W123 Club' van bezitters van klassieke
Mercedessen. Schaapman: "De jaarlijkse kosten zijn net zo hoog als die van een
nieuwe auto, soms zelfs meer. En dan doe ik bijna alles zelf. Alleen de
afschrijving is natuurlijk laag." Van Amerongen vult aan: "Maar een dergelijke
auto rijd je niet omdat het goedkoop is, maar omdat je er aardigheid in hebt."
Ook hij doet bijna alle noodzakelijke reparaties zelf. "En dat geldt voor
iedereen die ik ken."

Het is natuurlijk belangrijk wanneer je zelf een beetje handig bent, zegt Puite.
"Als ik heel eerlijk ben, dan moet je niet in een oldtimer gaan rijden wanneer
je twee linkerhanden hebt. Als je voor elk wissewasje met je auto naar de garage
moet, wordt het natuurlijk een erg dure hobby."

Veel mensen verkijken zich op de vaak relatief lage aanschafprijs van een
klassiek model, constateert Puite. "Wat wordt vergeten is dat veel geïmporteerde
wagens achterstallig onderhoud hebben. Er is in gereden tot hij weg moest."

Van Amerongen heeft zijn auto nu bijna een jaar en is al ruim 1.500 euro aan
reparatiekosten kwijt. Vooral laswerk om verroeste delen te vervangen is duur,
want daarvoor is een vakman nodig.

Het weer in goede conditie brengen van een Mercedes met een aanschafprijs van
minder dan 5.000 euro kost de nieuwe eigenaar al snel 2.000 tot 3.000 euro aan
reparatiekosten, schat Puite. Bovenop de kosten van onderhoud en reparaties komt
nog eens het hoge brandstofverbruik. De diesel van Schaapman rijdt 1 op 11. "Ik
denk erover de motor om te bouwen voor plantaardige olie." De auto van Van
Amerongen rijdt nu 1 op 6. Hij is ook bezorgd over de carburateur. "Die
functioneert niet helemaal lekker."

LOAD-DATE: June 12, 2008

LANGUAGE: DUTCH; NEDERLANDS

NOTES: Klassiekers ontzien; Het brandstofverbruik van een klassieke Mercedes
benadert dat van een nieuwe SUV als de BMW X5 of de Mercedes M-Klasse.
Benzineslurpers van dit kaliber roepen - met name in de binnensteden - steeds
meer vragen op.; Veel Duitse steden kennen al 'milieuzones' waar alleen auto's
met een speciaal vignet in mogen. De vrees bestaat dat ook Nederlandse steden
auto's die veel brandstof verbruiken zullen gaan weren.; Maar eigenaars van
klassieke auto's lijken zich voorlopig nog geen zorgen te hoeven maken. Zij
voelen zich gesteund door de plannen van Amsterdam, de gemeente die in Nederland
vooroploopt om vervuilende auto's aan te pakken. Eerst stelde Amsterdam voor om
vanaf 2009 alle oude auto's buiten de stad te houden, maar na protest van
bezitters van klassieke auto's werd niet de leeftijd van de auto maar het
brandstofverbruik als uitgangspunt genomen. Voor klassieke auto's is nu een
uitzondering gemaakt.

GRAPHIC: 1206ECO2garage, Een oude Mercedes voor reparatie op de brug bij garage
Klasse Klassiek., Foto Florèn van Olden

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              105 of 147 DOCUMENTS



                                NRC Handelsblad

                                  June 4, 2008

Laat GroenLinks en SP achter PvdA aanlopen

SECTION: OPINIE; Blz. 9

LENGTH: 751 woorden

SAMENVATTING:

De PvdA moet haar redding niet zoeken in toenadering tot andere partijen meent
Michiel Emmelkamp. Zoek vanuit eigen kracht de aanval en werk aan een
progressieve vernieuwing.

VOLLEDIGE TEKST:

Met een ogenschijnlijk gebrek aan een eigen strijdwaardig ideaal discussiëren
PvdA-prominenten nu over de vraag of de PvdA toenadering moet zoeken tot
partijen als SP, GroenLinks of D66. Het is de wereld op zijn kop: natuurlijk
moet de PvdA haar redding niet zoeken in toenadering tot welke partij dan ook.
Al was het maar omdat kiezers toch echt liever de originele versies van SP,
GroenLinks of D66 steunen dan een vlees-noch-vis-variant die er achteraan
hobbelt.

Fractievoorzitter Marriëtte Hamer en staatssecretaris Frans Timmermans zien
bovendien een aantal zaken over het hoofd in hun zoektocht naar een nieuwe
overtuigende partij-identiteit. Die van Hamer - voor een behoud van verworven
rechten, toenadering tot de SP en eventueel zelfs een lijstverbinding met die
partij - doet te weinig recht aan de grote verschillen tussen de PvdA en de SP.
Terwijl de SP geen enkele moeite doet om minder mensen afhankelijk te maken van
uitkeringen, Nederland te laten profiteren van de voordelen van de Europese
samenwerking, de krappe arbeidsmarkt iets te bekoelen door Oost-Europese
werknemers toe te laten of daadwerkelijk iets te dóen voor de mensen in wijken
als Slotervaart, zijn dát juist de punten waar de kracht van de PvdA kan liggen.
Bovendien past Hamers ogenschijnlijk behoudzuchtige pleidooi niet bij de aard
van de PvdA, die in haar diepste essentie een partij van hervormers en doeners
is. Een progressieve vernieuwingsagenda is dus vereist.

Timmermans' poging daartoe biedt aanknopingspunten, maar hij maakt ook een
aantal taxatiefouten. Hij laat grote steken vallen als het gaat om de keerzijde
van in principe positieve processen als mondialisering. Het is tekenend dat
slechts één dag eerder in de Volkskrant nog door het Rotterdamse PvdA-raadslid
Peter van Heemst werd betoogd dat het juist Timmermans is die zijn ogen sluit
voor de onwenselijke situaties die zijn ontstaan als gevolg van de intrede van
Oost-Europese werknemers op de arbeidsmarkt. Ook Timmermans' pleidooi voor een
'netwerkoverheid die behendig het juiste Nederlandse of Europese
sturingsinstrument' weet in te zetten is nogal naïef, gezien het feit dat niet
alleen in Den Haag, maar ook in Warschau, Rome, Berlijn en Brussel wordt beslist
waar Europese sturingsinstrumenten worden ingezet.

Timmermans' pleidooi zal daarmee voornamelijk aanslaan bij de groep die hijzelf
omschrijft als moderniseringsoptimisten, en daarmee miskent hij de grootste
uitdaging van de hedendaagse ontwikkelingen, namelijk het herwinnen van het
vertrouwen van de moderniseringspessimisten - voor een groot deel de
traditionele achterban van de PvdA. Zonder dat vertrouwen is een discussie over
'kiezen voor verandering' zinloos. Timmermans levert geen boter bij de vis als
hij zegt dat die groep 'hoop en vertrouwen' moet worden geboden. Sterker nog:
hij lijkt geen enkele bereidheid te koesteren om de gewone zorgen van gewone
burgers aan te horen. Zolang de PvdA niet bereid is die cultuur te veranderen,
zal ze nooit het vertrouwen herwinnen dat absoluut vereist is om hervormingen
door te voeren.

Maar er is meer nodig. Dat is bovenal duidelijkheid over waar de PvdA voor staat
en strijdt. Daarvoor moet de partijleiding niet ruziënd over straat, maar vanuit
eigen kracht en identiteit actiever aan de slag gaan.

De PvdA moet zich actiever onderscheiden van andere partijen door tegelijkertijd
te strijden voor zowel gelijke kansen voor iedereen als voor de plicht om die
kansen te grijpen. Door veel actiever te strijden voor het erkennen en aanpakken
van misstanden onder en met Oost-Europese werknemers, afbrokkelende inspraak van
werknemers en schrijnende onzekerheid onder bijvoorbeeld postbodes. Door te
blijven strijden voor een groenere wereld en door veel meer voorop te lopen in
de strijd voor goede publieke voorzieningen, te beginnen bij onderwijs en zorg.

Het zijn deze punten, die de partij binden en tegelijkertijd onderscheiden van
andere partijen, waarop nog een hele strijd te voeren valt. Alleen door op die
punten vanuit eigen kracht de aanval te kiezen en zelf de leiding te nemen in
het maatschappelijk debat kan de PvdA het vertrouwen van burgers herwinnen en
werken aan een vernieuwingsagenda. Kleinere conservatieve of liberale partijen
als SP, D66 en GroenLinks mogen dan hooguit achter de PvdA aanlopen. Niet
andersom.

LOAD-DATE: June 4, 2008

LANGUAGE: DUTCH; NEDERLANDS

NOTES: Michiel Emmelkamp is voorzitter van de Jonge Socialisten, de
jongerenafdeling van de PvdA.; Mede-initiatiefnemer van de PvdA-beweging 'Rooie
Veren' Jacques Monasch, vindt dat zijn partij niets te zoeken heeft bij D66
(sluit de ogen voor de instroom van nieuwkomers uit andere Europese staten) en
GroenLinks (mensen met een vast contract moeten makkelijker ontslagen kunnen
worden). Timmermans had het verschil moeten benadrukken tussen de PvdA en de
andere partijen uit het (centrum)-linkse kamp. Opereer vanuit een eigen visie:
voorkom dat grote groepen burgers in de kou komen te staan. Volledige tekst via
nrc.nl/progressief

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              106 of 147 DOCUMENTS



                                NRC Handelsblad

                                  June 2, 2008

Een societyprinses die geen ijdel leeghoofd wil zijn;
Totaal 'gerenoveerde' Marijke Helwegen was icoon van de cosmetische industrie en
werd een succesvol eigen merk

BYLINE: Door onze redacteur; Marcel Haenen

SECTION: BINNENLAND; Blz. 2

LENGTH: 2098 woorden

SAMENVATTING:

Als klein meisje smeekte ze: 'Lieve Maria, laat mij wat worden in deze wereld.'
Deze week verschijnt haar glossy Marijke. Wie is deze ambassadrice van het
maakbare lichaam?

VOLLEDIGE TEKST:

Er zijn er een paar in Nederland, zegt society-journaliste Wilma Nanninga van De
Telegraaf. Vrouwen die aan hun voornaam voldoende hebben. Linda is altijd Linda
de Mol. Catherine kan niemand anders zijn dan mevrouw Keyl. "En als je het in
Nederland over Marijke hebt, weet iedereen dat het over Helwegen gaat'', zegt
Nanninga. Het is een observatie die wordt bevestigd door Google.

Als zelfbewust icoon van de plastische chirurgie begon Helwegen - in 1948 in
Heerlen geboren als Marijke Mulders - zo'n vijftien jaar geleden aan een
loopbaan die haar een plek heeft bezorgd op het podium van de Bekende
Nederlanders. De Limburgse maakte het tot haar missie aan te tonen dat ook
vrouwen-op-leeftijd rimpelloos en opgewekt door het leven kunnen. Ze werd de
zelfgekroonde ambassadrice van het maakbare lichaam. Al nuanceert ze die titel
onmiddellijk: "Ik ben niet verbouwd, maar gerenoveerd. Ik was beeldschoon en dat
ben ik gebleven. Ik heb mezelf alleen niet toegestaan om als een oude muts af te
takelen.''

Van zegsvrouw van de cosmetische industrie en privé-klinieken is de 59-jarige
society-prinses in de loop der jaren uitgegroeid tot de vertegenwoordiger van de
BV Marijke Helwegen Vooruit. Ze is haar eigen merk geworden. De commerciële
ontwikkeling van het merk Marijke bereikt morgen een voorlopig hoogtepunt. Dan
wordt in het exclusieve Amsterdamse Hotel 717 haar eigen glossy magazine
gelanceerd.

Het tijdschrift richt zich op de beau monde, vertelt Noëlle van Eijk,
hoofdredacteur van Marijke. "Op mensen die gaan voor glamour, die mooi willen
zijn en genieten van het leven.'' Volgens de naamgeefster is het magazine er
"voor de gewone man of vrouw". Hoe dan ook: de lezer moet door het blad "de
echte Marijke'' leren kennen, vertelt Wouter Verkennis die bij uitgeverij Sanoma
verantwoordelijk is voor special-interest-bladen.

Voor de buitenwereld, zegt Verkennis, geldt Helwegen als "een raar duifje
opgebouwd uit cosmetische ingrepen. Maar ze is ook een open vrouw. Iemand die
voortdurend bezig is om de vooroordelen over haar door te prikken." Mede door de
ruime belangstelling van adverteerders wordt Marijke - vooralsnog eenmalig - in
een oplage van 100.000 stuks verspreid.

De introductie van Marijke Helwegen is steevast overweldigend. "Ik vind mezelf
gewoon heel erg mooi", zegt ze vrijwel bij aanvang van het eerste
telefoongesprek. Op haar eigen website ontbreekt ook bescheidenheid. "Hallo ik
ben Marijke -- En iedereen wil op mij lijken", luidt de tekst bij een foto
waarop ze in een spiegeltje kijkt.

En ook de kennismaking bij haar villa in Baarn is nogal ongewoon. Ze opent de
voordeur en roept meteen: "Ik ben vandaag heel informeel." Helwegen draagt dan
een beige broek met stippenbloes. "Mensen denken dat ik alleen maar de hele dag
in cocktailjurken rondloop met veel make-up. Maar thuis ben ik gewoon mooi."

De zonnige middag is al flink gevorderd, maar Marijke Helwegen komt door alle
doordeweekse drukte nu pas toe aan haar ontbijt. Ze zit in de tuin. Om de zon de
baas te blijven draagt ze een reusachtige witte hoed en een uit de kluiten
gewassen zonnebril. Met een mesje fileert ze een gerimpelde rode paprika. "Zo
zie ik er over tien jaar uit", grapt ze.

Helwegen heeft een opmerkelijke carrière gemaakt voor iemand die naar eigen
zeggen de eerste dertig jaar van haar leven diep ongelukkig was. Ze zakte voor
haar toelatingsexamen voor de HBS. Dat was een pijnlijke ervaring voor een vrouw
die brandde van verlangen om het ver te schoppen in het leven. Als meisje
knielde ze voor het Mariabeeldje in haar slaapkamer, smekend: 'Lieve Maria,
lieve Jezus, laat mij wat wórden in deze wereld.' Op voorspraak van haar vader,
chef administratie bij DSM, gaat ze bij zijn bedrijf aan de slag als
directiesecretaresse. Het is aanvankelijk geen onverdeeld succes. Ze kan niet
typen, beheerst geen steno en maakt vlekken op alle documenten. Maar door
bevallig rond te huppelen "met mijn grote poppenogen'', weet ze haar superieuren
toch te behagen. En ze blijkt uiteindelijk van waarde als ze op beurzen voor DSM
in een standje pvc-materiaal moet aanprijzen. "Ik verkoop mijn hele leven al
plastic'', zegt ze. "Ik weet precies wat ik niet kan, zoals huishoudelijk werk
of organiseren. Maar zet mij op een podium en ik kan iedereen ontwapenen." De
maatschappelijke opmars komt definitief van de grond als ze zich stort op
telemarketing. Ze slijt als warme broodjes arbeidsongeschiktheidsverzekeringen
aan medici.

Al sinds haar achttiende is ze de partner van haar eerste en enige grote liefde:
zakenman Harry Helwegen. Hij is sinds tien jaar vennoot van de firma Diligence
en adviseert op het gebied van bedrijfsovernames. Bij Harry kan ze haar gang
gaan. "Maar af en toe wordt hij helemaal gek van me. Hij noemt me zijn
lawaaipapegaai. Ons huwelijk is in ieder geval nooit saai, altijd fris en
fruitig.''

Marijke Helwegen is bewust kinderloos. "Ik ben niet geschikt als moeder. Dat
komt omdat ik zelf als kind niet genoeg aandacht kreeg om me geborgen te
voelen." Ze beschrijft haar moeder als een op Grace Kelly lijkende vrouw die
tijdens de oorlog als gouvernante werkte bij de familie Van Nispen tot Sevenaer
in Den Haag. Het moet een ambitieuze vrouw zijn geweest die van haar kinderen
eiste dat ze slank, intelligent en heel mooi waren. Van haar krijgt Helwegen in
ieder geval mee dat je als moeder al snel struikelt over je eigen kinderen als
je bezig bent bent maatschappelijk omhoog te klauteren.

Rond haar 44ste ontdekt ze de zegeningen van de plastische chirurgie. Ze ziet er
dan naar eigen zeggen nog allerbekoorlijkst uit. "Dat komt door mijn
gedisciplineerde levensstijl: niet drinken, niet roken, flink slapen, veel fruit
en groenten eten en liters water drinken.'' Om de "tijd stil te zetten'' begint
ze aan een grote renovatie. Eerst volgt een ooglidcorrectie en dan worden "de
lipjes opgespoten". De "borstjes gaan van een AA-cup naar een gezellige maat B".
Ze ondergaat een facelift, laat een dikkere haargrens maken en er worden mooie
witte kronen over de tanden gezet.

De grote ontdekker van Helwegen is Matthijs Schoemacher. Deze in 1931 geboren
docent lichamelijke opvoeding schoolt zich om tot cosmetisch arts. In 1978 richt
Schoemacher de eerste Nederlandse privékliniek op - in Scheveningen. "Ik kwam
Marijke een jaar of vijftien geleden tegen toen ze langs kwam voor een
schoonheidsbehandeling'', vertelt Schoemacher. "In het begin vonden mijn
collega's en ik dat ze overdreef in het aantal ingrepen dat ze wilde ondergaan.
Maar ze gelooft er honderd procent in en kan andere mensen overtuigen dat het
een autonome beslissing van vrouwen is om hun lichaam chirurgisch te
verfraaien.''

Helwegen werd de pr-vrouw van de kliniek van vader en zoon Schoemacher.
"Plastische chirurgie is een religie voor haar geworden en ze predikt de
boodschap overtuigend. Het is niet zo maar een leeghoofdig figuurtje'', zegt de
arts. Helwegen heeft het imago van zijn bedrijfstak verbeterd, vindt
Schoemacher.

"Wij worden als cosmetisch chirurgen vaak afgeschilderd als een zootje graaiers,
money makers, maar we zijn gewone medische hulpverleners. Net zoals je je auto
wast en je schoenen poetst, kun je er ook voor zorgen dat je er zelf op je
fraaist uitziet. Door Marijke is die opvatting meer geaccepteerd geworden.''

En niet alleen de artsen, maar ook hun cliënten kunnen volgens Wilma Nanninga -
die de Privé-pagina maakt in De Telegraaf - rekenen op veel meer acceptatie. De
tijd dat Nederlandse vrouwen opeens dagenlang rondliepen met een zonnebril omdat
ze zogenaamd zo'n hoofdpijn hadden, is voorbij. "Je kunt nu rustig zeggen: ik
heb me laten laseren'', aldus Nanninga.

"Tien jaar geleden was het nog groot nieuws als je kon melden dat Katja
Schuurman haar borsten had laten vergroten, maar dat is nu niet meer zo. Zelfs
vrouwen in linkse, pluizerige kringen gaan naar de plastisch chirurg."

Helwegen is lekker onconventioneel, hoor je steeds. Ze kan raar uit de hoek
komen. En dat klopt ook wel. Halverwege het gesprek in haar tuin staat ze op en
zegt: "Nu ga ik je even een kus geven'', en dan drukt ze de bezoeker een zachte
paprikazoen op zijn linkerwang.

"Ze is authentiek en heel toegankelijk'', zegt Yves Gijrath, organisator van de
jaarlijkse Miljonairs Fair. "Daardoor is ze sinds een paar jaar heel geliefd op
alle mogelijke society feestjes: haringparty's, openingen van belangrijke
winkels in de PC Hooftstraat, alle Jan des Bouvrie-evenementen en polofeesten.
Media fotograferen haar als levende Barbiepop. Ze is een hele goede entertainer
die uitstekend kan babbelen.''

Hoe zelfbewust ook, Helwegen begint tijdens een gesprek herhaaldelijk en
ongevraagd te klagen over mensen die het wagen haar te kritiseren.
"Azijnpissers'', noemt ze die. "Er zijn nog steeds mannen die de tien ingrepen
van hun buurvrouw of ex-vriendin accepteren, maar wel naar mij wijzen en menen
dat ik te veel ingrepen heb laten verrichten. Die zeikerds zou ik flink in hun
arm willen bijten of een nekschot willen geven met een volle botoxspuit.''

Het lijkt gemopper in de marge. Want Helwegen is in de eerste plaats een
commercieel succes. Ze geeft lezingen à raison van 3.000 euro met de titel 'Hou
van Mij'. De voordracht gaat over "authenticiteit en hoe je je opponent kunt
ontwapenen''. Ze verkoopt eigen crèmes en T-shirts met haar afbeelding als
stripfiguur en teksten als: 'Ik ben prachtig, jij lijkt 80' en 'Lipjes getuit &
Borstjes vooruit'. En tussen de bedrijven door assisteert ze de boer die
verstandelijk gehandicapten ontvangt tussen de dieren op zorgboerderij De
Veldmuis in Eemdijk. Want dieren knuffelen doet ze, bij gebrek aan kinderen,
maar al te graag.

"Ik heb een ongelofelijk zielscontact met dieren. Als ik een dier in de ogen
kijk, zie ik of het droevig is of blij, of het lichamelijk of geestelijk iets
mankeert. Andersom zien dieren dat bij mij ook. Bij hen voel ik me veilig'',
zegt ze in Marijke.

Door haar maatschappelijk succes beschouwt Helwegen zichzelf als een geslaagde
feministe. "Ik ben mezelf, helemaal mezelf en laat me door niets en niemand de
les lezen'', zegt ze om haar totale onafhankelijkheid te onderstrepen. Cisca
Dresselhuys, die van 1981 tot dit voorjaar hoofdredacteur was van het
feministische maandblad Opzij, heeft Helwegen hoog zitten. "Marijke is een
snoes'', zegt de journaliste.

Dresselhuys nam regelmatig met Helwegen deel aan discussiebijeenkomsten waarbij
beide dames in het panel zaten. "Dan dachten de mensen: dat wordt wederzijds
klappen uitdelen. Maar ik ben onder de indruk van haar. Ik heb zelden iemand
gezien met zoveel zelfspot en relativeringsvermogen als Marijke. Ze weet zelf
ook heel goed dat ze over the top is, maar dat kan ze ook goed verklaren gelet
op haar persoonlijke achtergrond'', aldus Dresselhuys.

Toch denkt Dresselhuys dat het niet goed is dat 'alle vrouwen op Marijke willen
lijken', zoals de lijfspreuk is van Helwegen. "Elke andere vrouw die het nodig
zou vinden zoveel aan haar lichaam te veranderen, zou bij de psychiater
belanden.'' Dresselhuys noemt het bovendien verwerpelijk dat vrouwen er
tegenwoordig bijna allemaal "jong en strak'' willen uitzien.

Maar het is volgens haar niet de schuld van Helwegen dat die druk van de
schoonheidscultuur steeds groter is. "De plastisch chirurgen zijn doorgeschoten.
Die hebben dollartekens in hun ogen. Het zijn foute mannen die heel behendig
inspelen op het feit dat nu eenmaal álle vrouwen onzeker zijn over hun
uiterlijk'', aldus Dresselhuys.

Maar Helwegen valt in dezen niets te verwijten, vindt de feministisch
journaliste. "Marijke is slechts een uithangbord. En als ze straks met pensioen
gaat als woordvoerster van de cosmetische industrie, werpt ze zich helemaal op
het dier. Haar wacht een mooie toekomst met een voorname rol in de Partij voor
de Dieren (PvdD).''

Vegetariër Helwegen debuteerde vorig jaar al als pleitbezorger van de PvdD. Ze
had een rol in de partijfilm Meat the Truth met als boodschap dat minder vlees
eten goed is voor het milieu. "Het is mooi dat iemand uit onverwachte hoek, uit
de wereld van glitter en glamour zich druk maakt om het dierenwelzijn'', zegt de
politiek leider van de PvdD in de Tweede Kamer, Marianne Thieme.

Marijke heeft volgens Thieme "de feiten over het beschermen van dieren altijd op
een rijtje'' en kan haar verhaal "ontwapenend, aansprekend presenteren.'' Maar
een functie als toekomstig Kamerlid ziet Thieme nog niet een-twee-drie weggelegd
voor Helwegen. "Een politicus is ze gewoon niet.''

LOAD-DATE: June 2, 2008

LANGUAGE: DUTCH; NEDERLANDS

NOTES: 'Ik heb zelden iemand gezien met zoveel zelfspot'; Cisca Dresselhuys;
'Plastische chirurgie is voor haar een religie geworden'; Ontdekker M.
Schoemacher; Commercieel succes; 1948 Op 29 december geboren in Heerlen als
Marijke Mulders; 1966 Eindexamen Mulo in Geleen, gevolgd door
secretaresseopleiding; 1966-1980 Directiesecretaresse bij DSM; 1980-1995
Freelance medewerker telemarketing en acquisitie voor verschillende
assurantiebedrijven; 1995 - heden Pr-manager voor de cosmetische chirurgie bij
Medisch Centrum Scheveningen. Ze wordt ingehuurd voor commercials, presentaties
en optredens; 2005 Verkozen tot societyvrouw van het jaar; 2008 Deze week
lanceert ze haar eigen glossy en een eigen faceliftcrème; Marijke Helwegen leeft
samen met Harry Helwegen in Baarn. Ze hebben geen kinderen.

GRAPHIC: 0206bin2helwegen, "Ik verkoop mijn hele leven al plastic", zegt Marijke
Helwegen., Foto NRC Handelsblad, Vincent Mentzel

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              107 of 147 DOCUMENTS



                                NRC Handelsblad

                                  June 2, 2008

Saint Laurent maakte de powervrouw;
Controversiële ontwerper droeg bij aan de democratisering van de mode

BYLINE: Door onze redacteur; Rosan Hollak

SECTION: VOORPAGINA; Blz. 1

LENGTH: 728 woorden

DATELINE: amsterdam, 2 juni.

SAMENVATTING:

Gisteravond overleed de Franse modeontwerper Yves Saint Laurent op 71-jarige
leeftijd aan een hersentumor. Hij kreeg de vrouw "uit de rok", en droeg daarmee
bij aan de emancipatie.

VOLLEDIGE TEKST:

De Nederlandse couturier Mart Visser zat afgelopen Kerstavond nog met Yves Saint
Laurent aan het diner. Zes weken geleden bezocht hij in Parijs de Fondation
Pierre Bergé Yves Saint Laurent: het haute couturehuis waar belangrijke stukken
uit de collectie van Yves Saint Laurent worden tentoongesteld: "Alles was daar,
zijn beroemde safaripakken, de eerste smokings die hij voor de vrouw heeft
ontworpen. Toen ik naar buiten liep, had ik het gevoel: dit is het summum, dit
is het heilige der heiligen."

De ontmoeting met Kerst was ontluisterend. "Yves was dik, hij zat onder de
pillen en in een rolstoel. Ik had hem liever niet meer zo gezien. Hij is zo'n
grootheid en het was droevig om iemand zo klein en hulpeloos te zien."

Volgens Visser is de invloed van de beroemde Franse couturier op het modebeeld
wereldwijd 'enorm' geweest. "Hij is in zijn ontwerpen puur van de vrouw
uitgegaan. Met zijn half-blote creaties, zijn champagne en luxe parfums creëerde
hij een sterke-vrouwenwereld. Bovendien heeft hij de vrouw uit de rok gekregen.
Hij ontwierp voor haar een smoking en liet haar, rokend en zelfbewust,
portretteren door een beroemde fotograaf als Helmut Newton. Met die ontwerpen en
met zijn safaripakken creëerde hij in de jaren tachtig een echte powervrouw. Zo
iemand zijn we nu gewend, maar toen was dat nieuw en controversieel."

Ook mode-illustrator Piet Paris roemt Yves Saint Laurent om zijn visie op de
vrouw en zijn bijdrage aan haar emancipatie. "Een vrouw in pak bleef bij hem
toch vrouwelijk. Hij heeft ook waanzinnige variaties bedacht op dat pak, geen
enkele andere ontwerper heeft hem daarin kunnen evenaren. Hij bedacht vormen en
silhouetten voor de vrouw waar nog nooit iemand op was gekomen. "

Piet Paris noemt Yves Saint Laurent ook op andere vlakken 'controversieel' en
'vernieuwend'. "Hij heeft als een van de eersten veel oriëntaalse invloeden in
zijn kledingontwerpen gebracht. Bovendien poseerde hij zelf, toen hij nog mooi
en slank was, ooit naakt bij de lancering van zijn eigen parfum. Dat was
absoluut ongekend in die tijd."

Een van de belangrijkste verdiensten van Yves Saint Laurent is het feit dat hij
bijgedragen heeft aan de 'democratisering van de mode'. Eind jaren zestig kwam
hij met het kleding- en geurenmerk Rive Gauche dat, in tegenstelling tot de
haute couture, betaalbaar was voor de 'gewone vrouw'. Piet Paris: "Hij ontwierp
prêt-à-porter, kleding die je in de winkel kon kopen. Dat sloot maatschappelijk
goed aan, in een periode dat de emancipatiebeweging en de dolle mina's grote
invloed kregen op de vrouw."

Ook José Teunissen, lector modevorming bij ArtEZ Hogeschool voor de kunsten in
Arnhem, roemt Yves Saint Laurent om de invloed die hij, door middel van zijn
ontwerpen, op het maatschappelijk leven heeft gehad. "Hij begon in de jaren
vijftig met klassieke couture. Maar al vanaf de jaren zestig wist hij zijn
kledingontwerpen te koppelen aan de moderne tijd. Niet alleen droeg hij bij aan
de emancipatie van de vrouw door haar een broek te laten aantrekken en voor haar
de doorkijkblouse te ontwerpen, hij had gevoel voor nog meer invloeden van de
straat. In de tijd dat de hippiebeweging en de jeugdcultuur in opkomst waren,
oriënteerde Saint Laurent zich op Marokko en paste hij exotische elementen toen
in zijn ontwerpen."

Volgens modeontwerpster Monique Collignon was Saint Laurent een van de eersten
die Afrikaanse mannequins gebruikte om zijn ontwerpen te tonen. "Juist die
kleurige patronen en exotische stoffen konden zij op een uiterst stijlvolle
manier presenteren." Volgens Collignon is er zoiets ontstaan als een typische
'Saint-Laurentsnit'. "Veel van zijn pakken zijn net niet helemaal superstrak
gesneden, er zit een bepaalde losheid in waarvan je kan zeggen: dat is typisch
Yves Saint Laurent."

Met de dood van de Franse couturier is volgens Piet Paris iets wezenlijks
veranderd in de internationale modewereld. "Yves Saint Laurent had een zeer
creatieve en originele geest. Hij was altijd bezig met vernieuwing en streefde
in al zijn ontwerpen naar perfectie. Die geest heerst helaas niet meer in het
modevak. Daarom markeert zijn dood werkelijk het einde van een tijdperk."

Necrologie: pagina 9

LOAD-DATE: June 2, 2008

LANGUAGE: DUTCH; NEDERLANDS

GRAPHIC: 0206VPyves, Yves Saint Laurent en model Claudia Schiffer bij een
modeshow in 1997., Foto AFP

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              108 of 147 DOCUMENTS



                                NRC Handelsblad

                                  May 26, 2008

SECTION: BINNENLAND; Blz. 2

LENGTH: 579 woorden


Verdacht rustige VVD-vergadering

Eindelijk weer een VVD-ledenvergadering zonder gedoe, dit weekeind in
Noordwijkerhout. Rustig was het, verdacht rustig. Ivo Opstelten nam de
voorzittershamer over en beloofde een permanente campagne. Fractieleider Rutte
sprong op de bres voor de hardwerkende Nederlander en cartonits Gregorius
Nekschot. Is de VVD in rustig vaarwater beland?

Niet helemaal. Opstelten moest vrijdag toch nog een binnenbrandje blussen door
een nieuwe motie van wantrouwen tegen Rutte onder tafel te houden. Naar voren
geschoven als ondertekenaar was pomphouder Ewout Klok , fractievoorzitter van de
Hoogeveense VVD, medeondertekenaar kwamen onder meer uit Wassenaar, Zwolle en
Limburg. Klok: "Ivo Opstelten stond me vrijdag in Noordwijkerhout al op te
wachten. 'Geef ons toch even de tijd', zei hij. 'Dit is mijn eerste dag als
voorzitter'. Tsja, en dan kijk je in die zachtmoedige ogen ..." Klok ging
overstag en beperkte zich volgens afspraak tot een speech met stekeligheden over
Ruttes charisma: "Met een goed verhaal alleen kom je er niet."

De achtergrond van de 'netniet-motie' van wantrouwen ligt in Weesp, zo blijkt.
Daar royeerde het afdelingsbestuur onlangs de lokale fractieleider Hein
Stulemeijer omdat hij in april was gesignaleerd bij het feest van 'Trots op
Nederland' en verklaarde dat hij op Rita Verdonk stemt. Dat royement veroorzaakt
onrust: zijn Verdonk-sympathisanten in de VVD vogelvrij? Stulemeijer: "Je komt
toch in problemen als je Rita Verdonk aardig vond."

Stulemeijer is al langer betrokken bij een vendetta tussen zijn collega-raadslid
Vos en het afdelingsbestuur. "Verdonk werd gebruikt als stok om de hond te
slaan." Hij ging in beroep tegen zijn royement en verwacht dat ereleden van de
VVD voor hem in de bres springen. Maar de schaduw van Rita blijft zo nog wel
even over de VVD hangen. (CvZ)

Cartoonrel ziekt door in PvdA

Een wat gedachteloze opmerking op een vroege ochtend kan soms grotere gevolgen
hebben dan je als politicus denkt. Zeker als je partijgenoten PvdA'ers zijn.

Toen Kamerlid John Leerdam tien dagen geleden de arrestatie en opsluiting van
cartoonist Gregorius Nekschot afdeed met de woorden "vervelend, maar wie de bal
kaatst kan hem terug verwachten", was het waarschijnlijk niet bedoeld zijn
partij op stelten te zetten. Hij had misschien beter kunnen weten.

Karina Schaapman, ex-raadslid in Amsterdam, ergerde zich al aan de stilte van
haar partij in de Nekschot-affaire. In de Kamer was het PvdA'er Ton Heerts die
tijdens het spoeddebat over de zaak vooral "vraagtekens" bij de zaak zette. Zijn
terughoudende bijdrage - "vooralsnog begrijp ik de gang van zaken rond Nekschot
niet helemaal" - viel op door de ronkende woede van andere Kamerleden.

Toen er wel een PvdA'er iets zei, was het Leerdam. Echt helpen deed zijn
opmerking niet. Schaapman had het gehad met haar partij, en zegde haar
lidmaatschap op. Leerdam weer "verbolgen".

Amsterdammer Marcel Duyvestein, die zich "liefdevol lid" noemt, en columns op de
site van de lokale afdeling schrijft, maakte het vertrek van Schaapman bekend.
Leerdam mag dan in dit geval de katalysator zijn, maar volgens Duyvestein zijn
er nog veel meer Amsterdamse PvdA'ers die geen zin meer in hun partij hebben.
Hij zelf blijft nog wel even, zo zei hij tegen dagblad De Pers: "Het is treurnis
troef, maar ik heb nog wel het idee dat er ergens voor valt te vechten. Ik
schrijf columns en kan nog trekken aan het paard - al denk ik af en toe wel
eens, het is een dood paard." (DS)

LOAD-DATE: May 26, 2008

LANGUAGE: DUTCH; NEDERLANDS

NOTES: Bijdragen: Derk Stokmans en Coen van Zwol

GRAPHIC: 2605BIN2vvd, Ivo Opstelten nam zaterdag in Noordwijkerhout de
voorzittershamer van de VVD over van Jan van Zanen, Foto WFA

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              109 of 147 DOCUMENTS



                                NRC Handelsblad

                                  May 24, 2008

SECTION: ZATERDAGS BIJVOEGSEL; Blz. 36-37

LENGTH: 76 woorden

SAMENVATTING:

Nederlanders zijn chagrijnig en ontevreden, zei premier Balkenende op
Verantwoordingsdag. Niet terecht, vindt hij: Nederland is welvarend en het
kabinetsbeleid is excellent. Wat zijn uw ervaringen? Wordt u als 'hardwerkende
Nederlander' benadeeld? Maakt het beleid u chagrijnig? Of optimistisch? Of zijn
wij individueel gelukkig en collectief ongelukkig? Beschrijf uw ervaringen in
maximaal 200 woorden. Reacties tot 30 mei naar kwesties@nrc.nl

LOAD-DATE: May 23, 2008

LANGUAGE: DUTCH; NEDERLANDS

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              110 of 147 DOCUMENTS



                                NRC Handelsblad

                                  May 24, 2008

Ook natuurrampen nopen tot politiek;
Commentaar

SECTION: OPINIE & DEBAT; Blz. 17

LENGTH: 654 woorden


Natuurrampen zoals in Birma en China zijn niet louter 'acts of God'. Vooral in
Birma wordt dat zichtbaar. Het bewust gekozen isolement van het militaire bewind
heeft ertoe geleid dat honderdduizenden gewone burgers ook in een dodelijk
isolement zijn gedreven. Met Joegoslavië in het achterhoofd komen voor dit
cynisme dan al snel termen als 'moord' op. Zoals voormalig hulpcoördinator Jan
Egeland van de VN in deze krant zei: "We laten de Birmese leiders wegkomen met
moord. De wereld kan dat niet accepteren."

De wijze waarop de regering in China de aardbeving in Sichuan het hoofd probeert
te bieden, heeft wel waardering geoogst. Niet bij de slachtoffers ter plaatse
maar wel in de internationale gemeenschap. Zelfs buitenlandse hulp is nu welkom.

Hier en daar is door experts geopperd dat uit deze nood ook een deugd kan
ontstaan. Zoals de aardbeving in Armenië in 1988 een stimulans was voor de
'glasnost' in de Sovjet-Unie, zou de ramp in Sichuan een Chinese variant kunnen
worden.

De redenering is dat autoritaire regimes leven bij de gratie van angst onder de
burgers. Maar de chaos na zo'n ramp ontmaskert de almacht van die regimes juist.
Zodra de burgers dat doorkrijgen, kan de woede plotseling de overhand krijgen
over de angst.

Zowel de weerzinwekkende autarkie van de junta in Birma als de onverwachte
openheid van zaken in China illustreert dat rampen een politieke lading hebben.
Dat is altijd zo geweest. Zelfs tijdens de Koude Oorlog. Na een kwantitatief
onderzoek concludeerden Amerikaanse politicologen in 2005 dat de VS indertijd
meer geld overhadden voor bevriende landen in nood dan voor neutrale, laat staan
socialistische, rampgebieden. Publieke bekommernis speelde toen ook net zo'n rol
als nu. "Eén artikel in de New York Times is meer waard dan 1.500 doden", aldus
deze onderzoekers.

Maar al deze constateringen bieden geen soelaas als de politieke vraag aan de
orde is of de buitenwereld zich daarbij kan en vooral mag neerleggen.
Humanitaire actie is immers een van de belangrijkste uitingen van de soft power
waarover het Westen beschikt. Soms is soevereiniteit dus ondergeschikt aan
menselijkheid. De Franse minister van Buitenlandse Zaken, Bernard Kouchner
(oprichter van Artsen zonder Grenzen), zinspeelde niet voor niets als eerste op
een eenzijdige interventie om de junta in Birma terzijde te schuiven. Andere
westerse politici volgden. Maar volgens Egeland zou zo'n interventie
contraproductief zijn. "Dat versterkt alleen maar de indruk dat humanitaire hulp
[...] verbonden is met de westerse arrogantie en hang naar militaire
interventies."

Het is een gruwelijk dilemma: hoe lang laat je een regime straffeloos moorden?
Een kant en klare uitweg is er niet. Maar de ervaringen van afgelopen maand
wijzen wel in een richting. Ook zonder het startsein te geven voor een welhaast
militaire hulpoperatie zijn er mogelijkheden om de slachtoffers niet in de kou
te laten staan. Onder druk heeft de junta in Birma eerst de deur op een kier
gezet voor de Association of Southeast Asian Nations (ASEAN), waarvan ook Birma
lid is. En gisteren hebben de generaals zich schoorvoetend een beetje gevoegd
naar de VN. Ze probeerden secretaris-generaal Ban Ki-moon wel om de tuin te
leiden, maar ze slaagden daar maar ten dele in.

Helaas is dit geen voorbode van een alomvattende nederlaag voor de junta. Maar
het is iets. De initiatieven van ASEAN en VN bieden openingen voor die landen in
de regio (China), die tegen exclusief westerse actie een veto zouden hebben
uitsproken.

Dat moet te denken geven. Het zou eerlijk zijn als Kouchner en andere
interventionisten dat openlijk zouden erkennen, hoe gerechtvaardigd hun morele
verontwaardiging ook is. Want tot nu toe is hun houding een beetje dubbelhartig.
Ze bepleiten een interventie die in eigen land applaus oogst, maar
onvermijdelijk een illusie is. Hoe hardvochtig het klinkt, juist als de
menselijkheid in het geding is, is effectief optreden geboden.

LOAD-DATE: May 23, 2008

LANGUAGE: DUTCH; NEDERLANDS

NOTES: Rampen in Birma en China nopen eerder tot effectieve hulp dan tot
politiek moralisme

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              111 of 147 DOCUMENTS



                                NRC Handelsblad

                                  May 24, 2008

'We staan pas aan het begin van ons avontuur';
Geert Wilders en zijn PVV na 'Fitna'

BYLINE: Herman Staal en Derk Stokmans

SECTION: ZATERDAGS BIJVOEGSEL; Blz. 06

LENGTH: 2828 woorden

SAMENVATTING:

Moslims haalden de schouders op over zijn film. Was die niet overbodig? Nee,
zegt Geert Wilders, hij is tientallen miljoenen keren bekeken. Concurrentie van
Rita Verdonk vreest hij niet. "Wij zijn sociaal bewogen en bikkelhard, een
unieke combinatie."

VOLLEDIGE TEKST:

Het is prachtig weer. Geert Wilders kan er niets van zien. Hij zit op zijn vaste
stoel, bij het raam van zijn werkkamer in de Tweede Kamer. Als hij naar buiten
zou kunnen kijken, zou hij een stenen binnenplaats zien. Maar er hangen dikke
zwarte doeken voor zijn ramen. Vrij uitzicht over Den Haag is ondenkbaar. Te
gevaarlijk.

Anderhalve maand na zijn anti-Koranfilm Fitna wil Geert Wilders vooral vooruit
kijken. Zijn Partij voor de Vrijheid (PVV) moet een breder imago krijgen.

Eén keer staat Wilders op, als het gaat over de toon waarop hij debatteert. Hij
noemde minister Vogelaar (Integratie, PvdA) "knettergek" en minister Verhagen
(Buitenlandse Zaken, CDA) kon "de pot op" toen hij Wilders opriep zijn film niet
te vertonen. Het is, zegt Wilders, "in geen velden of wegen te vergelijken met
de bagger die over mij wordt uitgestort". Hij pakt een mapje met A4'tjes van
zijn bureau. "Ik heb het eens op een rijtje gezet." Dan leest hij in hoog tempo
uitspraken voor van collega-politici. VVD-leider Mark Rutte: 'Wilders is een
politieke pyromaan'. Diederik Samsom van de PvdA: 'Wilders vertegenwoordigt het
fascisme'. D66-leider Alexander Pechtold: 'Wilders is xenofoob'. Tofik Dibi van
GroenLinks: 'Wilders is een extremist. Oud-D66-Kamerlid Bert Bakker: 'de PVV is
een clubje tuig'.

Ongelofelijk, vindt hij het. Dat niemand het deze mensen ooit verwijt dat ze zo
over hem praten. "Ik wil niet verongelijkt doen. Maar kom mij niet aan met het
verwijt dat wij degenen zijn met de harde teksten. Van mij vind je nergens zulke
teksten over mensen, nergens."

Hij afficheert zich graag als anti-Haags, maar Geert Wilders loopt al achttien
jaar op het Binnenhof rond, en volgens zijn collega's kent hij de politieke
procedures als geen ander. Hij weet hoe hij met de media moet omgaan, hij weet
hoe hij zijn boodschap moet verkopen, hij weet wat journalisten willen horen.
Even vertellen dat het meubilair in zijn werkkamer ooit in de kamer stond van
VVD-grootheid Frits Bolkestein - de man van wie hij ooit medewerker was. Wilders
wijst naar het bureau. "Daar moeten mijn zweetplekken van toen nog zitten."

De boodschap van vandaag is dat de PVV een brede partij is, meer dan alleen een
anti-islampartij. Met Rita Verdonk en de VVD is er immers veel concurrentie op
de rechterflank. Stel hem een vraag over zijn politieke drijfveren en er volgt
een tien minuten lange analyse. Wilders praat over het slechte functioneren van
de politiek. Over het gebrek aan maatschappelijke legitimiteit van politici.
Over hun neiging het partijbelang boven de kiezer te plaatsen.

Het zijn echt geen platitudes, zegt Geert Wilders. Hij wil een sterker
Nederland, een beter Nederland, een zelfbewuster Nederland, een trotser
Nederland. Dáárom is hij de politiek in gegaan. "De stroperigheid, dat
corporatisme, dat polderoverleg, dat handjeklap. De onmacht van de politieke
kaste om te vertalen wat de mensen willen." Als het aan Wilders ligt, wordt
alles anders.

Maar, zegt hij aan het eind van zijn tien minuten durende betoog: "De islam
blijft het belangrijkste." Die infiltreert Nederland, nee, het hele Westen. "Het
is niet academisch, niet alleen mijn werkelijkheid, maar dé werkelijkheid." Niet
alleen Israël - in zijn ogen "de parel" van het Midden-Oosten - voert een
existentiële strijd. Ook Europa. "Dat is geen schrikbeeld, dat is de realiteit.
Bij ons gaat het sluipenderwijs, via migratie. Dat is nog gevaarlijker."

U zegt: een gematigde islam bestaat niet.

"Mensen halen vaak door elkaar wat ik zeg. Ik heb nooit ontkend dat er gematigde
moslims zijn. Maar volgens de Koran zijn dat geen moslims. Zeker niet alle
moslims deugen niet. Maar een gematigde islam bestaat niet."

Maar gematigde moslims hangen toch een gematigde islam aan?

"Nee, nee. Er bestaat geen gematigde islam."

Iemand kan zeggen: 'Ik ben moslim, en mijn islam is gematigd'. U bepaalt toch
niet welke leer hij kiest?

"U vraagt mijn mening. Hij mag zich van mij moslim noemen en kan weliswaar een
gematigde man zijn, maar volgens de Koran is hij dan geen moslim meer. De leer
van de islam is intrinsiek gewelddadig."

Niet iedereen interpreteert de Koran letterlijk.

"Er is geen moslim die niet vindt dat de Koran niet het letterlijke woord van
Allah is. Dat is een essentieel verschil met de Bijbel. Daarom is kritiek daarop
zo moeilijk. Daarom is het een gevaarlijk boek. Daarom heb ik gezegd, scheur
alle gewelddadige bladzijden er uit. Maak er een nieuw boek van."

U wilt een immigratiestop uit moslimlanden. CDA-fractieleider Van Geel vroeg u
hoe u wilt controleren of een Turk die zich bij de grens meldt een moslim is. U
gaf niet echt antwoord.

"Die Turk komt er niet in. Want die komt uit een moslimland."

Er wonen ook joden en christenen in Turkije.

"Die komen er niet in, tenzij het gaat om asiel."

Een moslim uit Amerika wel?

"Ja, want dat is geen moslimland. De problemen komen natuurlijk door moslims uit
Marokko en Turkije."

Voor Wilders was zijn film de afsluiting van een drieluik. Eerst pleitte hij in
de Volkskrant voor een verbod op de Koran. Met dat pleidooi wist hij een Tweede
Kamerdebat over islamitisch activisme te domineren. De film was "een logische
derde stap om de boodschap beeldend te laten zien". Vragen over Fitna
beantwoordt Wilders routineus. Over hoe en met wie hij de film heeft gemaakt,
zegt hij niets. Over wie nu heeft gelogen over de vertrouwelijke gesprekken met
ministers en terreurcoördinator Tjibbe Joustra ook niet. "Ik kan mijn gelijk
niet bewijzen."

De film heeft vooraf veel ophef veroorzaakt. Vroeg u zich wel eens af: waar ben
ik aan begonnen?

"Nee, dat niet. Ik ben niet naïef, ik wist wat een film teweeg zou kunnen
brengen. Dat het zo enorm zou worden had ik niet gedacht. Maar ik vind dat ik
het goede heb gedaan. Het was niet altijd aangenaam. Dat wil ik niet verhullen."

Na de film bleef het rustig. Moslims haalden hun schouders op. Bent u
teleurgesteld?

"Onder de maatschappelijk elite is niet zo veel gebeurd, maar de gewone man
heeft de film wel gezien en er over gepraat. Jullie gaan steeds uit van de
premisse dat de film tot een Derde Wereldoorlog had moeten leiden."

Vooraf zei u dat alle ophef bewees dat de film nodig was. Is het gebrek aan
ophef achteraf dan niet het bewijs dat de film onnodig was?

"Nee, de film heeft de waarheid laten zien. De boodschap is overgekomen. De film
is tientallen miljoenen keren bekeken."

Volgens staatssecretaris Aboutaleb heeft de film geleid tot een
emancipatieproces binnen de moslimgemeenschap. Is dat niet een goed teken?

"Het is aantrekkelijk om dat te geloven. Maar het is een façade van de
islamitische elite. In de top slaan sommigen goede teksten uit. Aan de basis is
er het grote stilzwijgen, en gaat de ellende door: onderdrukking van vrouwen, in
elkaar rammen van homofielen, criminaliteit. Soms religieus, soms cultureel,
soms ideologisch, soms sociaal-economisch bepaald."

U heeft Fitna de laatste waarschuwing genoemd. Wat nu?

"Herhalen, herhalen, herhalen."

U ging de politiek in om de bestuursstructuren te veranderen. Overschaduwt uw
strijd tegen de islam die boodschap niet?

"Wij gaan zeker andere thema's aan de orde brengen. Dat is een belangrijke
opdracht voor de komende jaren, het blijft nu een beetje ondergesneeuwd. Ik wil
absoluut niet als een one-issue partij worden gezien."

Geert Wilders weet dat de PVV met de islam alleen de verkiezingen niet zal
winnen. De concurrentie 'op rechts' is scherp. Met Trots op Nederland doet Rita
Verdonk het goed in de peilingen. Ze zou de tweede grootste partij kunnen
worden, terwijl Wilders rond zijn huidige negen zetels blijft schommelen.

Van Verdonk wordt gezegd dat zij een optimistische toon heeft, terwijl de PVV
inspeelt op angstgevoelens. Wilders veert op, licht geïrriteerd. "Wij spelen
helemaal niet in op angstgevoelens. Jullie praten elkaar allemaal na. Alles wat
ik over de Koran zeg, klopt. Wat ik over immigratie zeg, klopt. Over de
oplossingen kun je van mening verschillen. Mijn partij kan echt wat betekenen om
Nederland beter te maken, misschien niet altijd direct, hoewel we goede politici
hebben en opkomen voor de burger. Maar ook indirect: ik denk dat CDA, VVD en
mevrouw Verdonk dingen anders zouden doen, als er geen PVV was. Onze invloed
wordt alleen maar groter. We staan pas aan het begin van ons avontuur."

Maakt u zich zorgen om Verdonk?

"Ik zeg wat ik zeg omdat ik het vind, en dat deed ik al lang voordat Verdonk het
licht zag. Ik heb ook op 26 zetels gestaan, en daarna op nul. Ik had 30 euro op
de bank, bij haar staan er een hoop nullen achter. Soms verbaast het je hoe dat
gaat. Ik heb nog weinig inhoudelijks gezien. Verdonk weet nog niet of ze tegen
de kilometerheffing is, wij wel."

Hoe gaat u de strijd met haar aan?

"Ze is een gedegen concurrent, maar tegen Verdonk gaan we geen oppositie voeren.
Dat doen we tegen het kabinet en de regeringspartijen. Als ik haar als een dief
in de nacht tegenkom zal ik haar niet laten struikelen, dat doe ik bij
Balkenende wel."

Is het niet zorgelijk, dat Verdonk nauwelijks hoeft te vertellen wat ze wil, en
toch al zo populair is?

"Daarom moeten we ook manieren zoeken om de politiek te veranderen. Dat hebben
Verdonk en ik wel gemeenschappelijk: we willen niet uitgaan van die oude
partijstructuren, die zijn eerder ademocratisch dan democratisch."

Heeft de PVV daarom geen leden?

"Absoluut. Bij de oude partijen is sprake van belangendemocratie,
schijndemocratie. Ik heb jaren bij de VVD meegedraaid. Ik weet nog dat een
gedeputeerde van Limburg lobbyde tegen een motie omdat die de
coalitiebesprekingen met het CDA in zijn provincie zou bemoeilijken. Het heeft
niets te maken met de kiezer."

Bij elke partij bepaalt een machtsstrijd wie de baas is. Bij de PVV niet.

"De belangrijkste beslissingen nemen we als fractie samen. Waar we meedoen aan
verkiezingen, dat soort dingen."

Wie bepaalt wie straks de lijsttrekker wordt?

"Dat bepaal ik. Als dat ademocratisch klinkt, dan is dat jammer. We hebben geen
leden en geen partijstructuur. Dat blijft zo. Ik bepaal ook wie op de lijst
komt. De lijst is zo ontzettend belangrijk voor het gezicht van de partij, het
interesseert me niks wat mensen ervan vinden."

Dat vindt de fractie goed?

"Natuurlijk vindt de fractie dat goed. Het is niet anders. We hebben geen
partij. En uiteindelijk mag de kiezer oordelen."

Wijst u uw opvolger aan?

"Natuurlijk ben je altijd bezig met je opvolger, en we hebben genoeg goede
mensen die dat zouden kunnen doen. Ik ben er nog niet concreet mee bezig, maar
je moet het altijd in je achterhoofd houden."

Hoe overtuigt u de kiezer?

"Ik wil een bewogen, sociaal betrokken, positieve partij neerzetten, die aan de
andere kant bikkelhard is als het gaat om immigratie, integratie en
criminaliteit. In de Nederlandse politiek bestaat die combinatie niet, daar zijn
wij uniek in. Je ziet die sociale kant in ons stemgedrag in de Tweede Kamer,
maar het krijgt weinig aandacht. Vanwege de lawine aan aandacht voor onze ideeën
over de islam. Op zich terecht. Maar het is moeilijk de journalistiek voor
andere onderwerpen te interesseren."

Geen enerzijds, anderzijds. Daar heeft Wilders een hekel aan. Dat noemt hij:
"D66-proza". "Als je een missie hebt, moet je ook stevige statements maken."
Toch ontpopte D66-leider Pechtold zich de afgelopen maanden als zijn grootste
politieke tegenstander, en doet hij het goed in de peilingen. Wilders gilmlacht:
"Zonder Wilders geen Pechtold."

U bent opgekomen voor de vrijheid van meningsuiting van de opgepakte cartoonist
Gregorius Nekschot. Maar tegen Jonas Staal, die als kunstproject een soort
herdenkingsmonumenten van u had gemaakt, heeft u aangifte gedaan?

"Moet ik daar antwoord op geven? Een citaat van hemzelf in uw krant zegt genoeg:
'Liever een bedreiger, dan een gemarginaliseerde pion'. Hij is een bedreiger,
dat zegt hij zelf. Nekschot bedreigt niet."

Uw critici zeggen dat u anderen verwijt intolerant te zijn, maar het zelf ook
bent.

"Je kan intolerantie alleen met intolerantie beantwoorden, het is niet anders,
vrienden. Dat is misschien niet prettig, niet politiek correct. Maar als je niet
wilt dat je zelf wordt opgegeten, zal je toch de ander moeten opeten. Soms moet
je de vrijheid van mensen inperken om de vrijheid van het totaal te beschermen.
Kijk naar ons voorstel voor administratieve detentie [waarin mensen "preventief"
worden vastgezet omdat er aanwijzingen zijn dat ze zich "willen vereenzelvigen"
met terroristische daden, red.]."

Maar dat zijn personen die nog niets misdaan hebben. Jullie zijn de Partij voor
de Vrijheid. Jullie moeten hun vrijheid toch beschermen?

"Soms leiden paardenproblemen tot paardenmiddelen. Alles wat wij doen, gaat om
vrijheid. Als wij ons verweren tegen wezensvreemde abjecte culturen die alles om
zeep helpen dat met vrijheid te maken heeft, komen wij op voor onze vrijheid.
Als wij pleiten voor aanpassing van de Grondwet, doen wij dat om de
Grondwettelijke vrijheden te versterken, niet te verzwakken. Belastingverlaging
gaat om de vrijheid van burgers om over hun geld te beschikken, aanpakken van
criminaliteit gaat om de vrijheid van mensen om over straat te lopen zonder een
mes in hun nek te krijgen."

Volgens u doen andere politici daar niets aan.

"Politici hebben totaal geen binding met wat de mensen vinden. Hun belangen zijn
vaak totaal anders dan die van de kiezers. Het gaat om macht, om posities.
Daarom verzetten zij zich tegen directe democratie. Ze zijn wel democratisch
gelegitimeerd, maar maatschappelijk nul komma nul."

U wel?

"Je moet dat verdienen. Je moet lef hebben, niet tegen iedere prijs water bij de
wijn doen. Je moet je iedere dag realiseren dat macht geen doel is, maar een
middel. Je kwetsbaar opstellen. Dan heb je meer legitimiteit dan die naar binnen
gekeerde, oubollige organen. Het referendum over de Europese grondwet was
fantastisch, zo fantastisch dat we het nooit meer zullen krijgen. Alle
referendawetten zijn als een haas ingetrokken. Men is bang voor de kiezer, bang
om gecorrigeerd te worden, bang voor de eigen positie. Ik ga niet zo ver als
Rita Verdonk dat ik de mensen vraag wat mijn mening moet zijn. Ik durf mijn
mening voor te leggen aan de kiezer."

Als u wilt regeren, zult u toch ook compromissen moeten sluiten?

"Laat iedere partij het lef hebben om voor de verkiezingen de punten aan te
geven waarover je geen compromissen gaat sluiten. Dat zou innovatief zijn. Dan
weten mensen wat ze kunnen verwachten. Wij gaan dat doen. En als wij onze zin
niet krijgen regeren we gewoon niet, al gaan ze allemaal op hun hoofd staan.

"CDA'ers zijn de vleesgeworden draaikonten geworden. Het CDA kon gisteren met de
VVD een streng immigratiebeleid voeren, morgen met de PvdA een generaal pardon
invoeren, dat een dag later met de SP nog verder uitbreiden en het dan met de
PVV in de ijskast zetten. De mensen worden zo gek van de politiek."

Het CDA is groot. Is de kiezer dom?

"Mensen kiezen het CDA vanwege de stabiliteit maar dat is schijnstabiliteit
omdat het draaikonten zijn."

Jarenlang reed Geert Wilders in aftandse auto's. Vijf jaar geleden wilde hij wel
eens wat anders. Het werd een snelle Audi TT. "Tweedehands, maar niet met
krediet, zelf gespaard", zegt hij er bij. Een jaar kon hij er in rijden. Toen
ging hij 'de beveiliging in'. Achter het stuur heeft hij sindsdien niet meer
gezeten.

Elke activiteit van Wilders wordt beïnvloed door de doodsbedreigingen tegen hem.
Niets gaat meer normaal. Naar het café? Wilders schudt nee. "Ik dacht vorig
jaar, laat ik eens lekker gaan fietsen. Het kan wel, maar echt lekker is het
niet. Het moet dan ver uit de buurt, er fietsen beveiligers voor je en achter
je, als je pech hebt, nog twee naast je. Het is er altijd, je kan er geen pil
tegen nemen."

Zo wordt uw wereld wel erg klein.

"Iemand schreef dat ik wel een tunnelvisie moest hebben. Ik zie dat niet zo. Ik
voel zeker de beperking. Het is dubbel, je weet dat je het nodig hebt, en je
bent er dankbaar voor, aan de andere kant ben ik gewoon mijn vrijheid kwijt."

Bent u eenzaam?

"Ik ben wel vaak alleen, maar ik ben niet eenzaam. Mooi gezegd he?" Wilders
lacht. "Per saldo ben ik een vrolijk iemand, heb ik ook ontzettende zin om
dingen te doen, politiek aan de slag te gaan, op vakantie te gaan. In het begin
van de beveiliging deed ik veel niet. Niet wandelen, of naar buiten. Dan denk
je: ik heb er toch niet om gevraagd. En dan ga je gewoon weer die dingen doen.
Mensen zullen zeggen dat ik het aan mijzelf te danken heb, maar niemand verdient
dit. Hoewel de film het niet makkelijker maakt om van de beveiliging af te
komen, eufemistisch uitgedrukt."

Als u later grijs bent, loopt u dan niet meer met zes beveiligers rond?

"Laat ik eerlijk zijn, dat zegt mijn gevoel. Mijn verstand zegt misschien wat
anders."

Kan er voor u nog meer ellende bij?

"Zolang ik leef niet."

Dat is een cynische opmerking.

"Wel een eerlijk antwoord."

LOAD-DATE: May 24, 2008

LANGUAGE: DUTCH; NEDERLANDS

NOTES: Meer informatie over Wilders op www.nrc.nl/wilders; 'Ik wist wat een film
teweeg zou brengen. Het was niet altijd aangenaam. Dat verhul ik niet'; 'Ik zeg
wat ik zeg omdat ik het vind, en dat deed ik al lang voordat Verdonk het licht
zag'; Geert Wilders; 1963 Geboren in Venlo; Mavo en Havo in Venlo; 1983-1984
Militaire dienst; 1986-1988 Medewerker bij de afdeling verdragen van de
Ziekenfondsraad; 1988-1990 Wetstechnisch medewerker Sociale Verzekeringsraad;
1990-1998 Fractiemedewerker VVD in de Tweede Kamer; 1997-1998 Lid gemeenteraad
Utrecht; 1998 - 2002 Lid Tweede Kamer voor de VVD, met een onderbreking van
enkele maanden in 2002.; 2004-2006 Enig lid van de Groep Wilders; 2006 tot nu
Fractievoorzitter van de PVV

GRAPHIC: 2405ZBwilders, Geert Wilders: 'Herhalen, herhalen, herhalen', Foto Bas
Czerwinski

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              112 of 147 DOCUMENTS



                                NRC Handelsblad

                                  May 24, 2008

Van Iowa naar Iowa;
Deel 2 van het campagnedagboek van de Amerikaanse verkiezingen

BYLINE: Tom-Jan Meeus

SECTION: ZATERDAGS BIJVOEGSEL; Blz. 12-13

LENGTH: 2563 woorden

SAMENVATTING:

Barack Obama heeft de Democratische nominatie binnen handbereik. Maar mede door
de Clintons is hij alsnog de zwarte kandidaat geworden die hij nooit wilde zijn.
"Mijn leden zijn geen racisten. Maar als ze die foto met die tulband zien,
denken ze: ho."

VOLLEDIGE TEKST:

11 februari 2008

White Marsh, Maryland

Het duurt een paar dagen voordat duidelijk wordt dat Super Tuesday is uitgelopen
op een ramp voor Hillary Clinton. De media en de kandidaten houden het er in
eerste instantie op dat die dag, toen Democraten in twintig staten hun stem
uitbrachten, onbeslist is geëindigd. Met nog 26 voorrondes te gaan lijkt nu wel
vast te staan dat dit gevecht nog maanden zal duren.

Wie op campagnereizen klaagt over vermoeidheid krijgt een verveelde blik.
Iederéén is moe - kandidaten, volgers, voorlichters, veiligheidsmensen - en de
onderlinge oplossing is dat we er niet over praten. Ander onderwerp, graag.

Hier in Maryland - waar Clinton een autofabriek van General Motors bezoekt - is
trouwens genoeg reden om extra op te letten. Op papier is Maryland een
Clinton-staat. De vakbonden steunen er Clinton. De senatoren steunen Clinton. De
gouverneur steunt Clinton.

Maar ter plaatse blijkt dat het bezoek van Clinton slecht is voorbereid.
Werknemers van de zwaar gesubsidieerde fabriek, waar een milieuvriendelijke SUV
wordt ontwikkeld, vertellen dat er ontslagen in de lucht hangen. Niet het
verhaal waar een kandidaat mee geïdentificeerd wil worden.

Het tekent de zwakke organisatie van de Clinton-campagne in de staat, vertelt
verslaggever John Fritze van The Baltimore Sun. Obama heeft Maryland de laatste
weken overspoeld met aandacht, de Clinton-campagne was vrijwel afwezig. Het leek
ze niets te interesseren, zegt Fritze. Nu is het te laat. "Clinton wordt
verpletterd", zegt hij over de voorverkiezingen, die morgen zijn.

Beetje bij beetje lekt die dagen uit dat het team van Clinton er vanuit ging dat
Hillary de nominatie op Super Tuesday zeker zou stellen. Nu dat niet is gebeurd,
is de fameuze Clinton-machine volledig stilgevallen. De medewerkers zijn
ontredderd: er is geen planning, en geen plan.

Clinton heeft zelf vijf miljoen dollar bij moeten passen om haar campagne
draaiende te houden. Campagneleider Patti Solis Doyle is op straat gezet. En
afgelopen weekeinde heeft Obama haar al in vier staten forse nederlagen
toegebracht, waarmee voor het eerst het patroon is doorbroken dat de strijd tot
nu toe kenmerkt: zodra één kandidaat de overhand krijgt, kiezen Democraten de
andere.

12 februari 2008

Washington, DC

Obama grijpt zijn kans. Zijn campagneorganisatie, met een recordaantal
medewerkers en ongebruikelijk grote aanwezigheid op internet, maakt niet alleen
in Maryland gebruik van Clintons afwezigheid. Ook in de hoofdstad Washington en
de staat Virginia, waar vandaag eveneens verkiezingen zijn, beantwoordt hij
Clintons desorganisatie met massale activiteiten. Washington is behangen met
Obama-borden.

En zo wordt op 12 februari 2008, een week na Super Tuesday, de strijd om de
Democratische nominatie alsnog beslist. Obama vermorzelt zijn opponent. In
Maryland wordt het 60 om 37 procent, Virginia 64 om 35, de hoofdstad Washington
74 om 24 procent.

Het geluk voor Clinton is dat op verkiezingsavond de cijfers over afgevaardigden
nog niet beschikbaar zijn. Pas een paar dagen later blijkt dat Obama in de week
na Super Tuesday zijn voorsprong met maar liefst honderd afgevaardigden heeft
vergroot - en kenners weten dat hij nu, door het systeem van proportionele
vertegenwoordiging dat de Democraten hanteren, bijna niet meer in te halen is.

Clinton gebruikt een Amerikaanse klassieker om zich weer op de kaart te zetten:
het tweede leven. Ze benoemt een andere campagneleider, ze heeft geleerd van
haar fouten, ze is vol vertrouwen. Maar de weken erna zal blijken dat ze de
analyse van de kenners accepteert: alleen als ze de supergedelegeerden, 800
partijbonzen met stemrecht op de conventie, weet te overtuigen dat Obama in het
najaar kansloos is, heeft ze nog een kans op de nominatie.

Zij zal kortom moeten bewijzen dat Obama te zwak is. Te onervaren, te
onbetekenend. Te zwart. Zelf geeft ze die dag de aftrap. Ze reist naar Texas,
betreedt op prime time het podium, en noemt hem, naar een oud Texaans gezegde,
een praatjesmaker. ,,All hat, and no cattle.''

25 februari 2008

Youngstown, Ohio

Het vakbondskantoor van de Teamsters in Youngstown, Ohio, staat aan zo'n
straatje dat uitkijkt op rokende fabriekspijpen, roestende treinstellen en lege
productiehallen. In Ohio zijn de laatste twee verkiezingen beslist. Dit is het
deel van Amerika waar het openbare leven een stille dood sterft door de
vrijhandel met China en Latijns-Amerika.

De wereld is te groot geworden voor de inwoners. "Ohio owned, Ohio proud", heeft
de lokale drogist op een bord voor het raam geschreven. Het heimwee naar de
jaren negentig is enorm: Bill was de baas, het loon steeg, en niemand hoefde
naar de oorlog.

Sinds de zuidelijke populist John Edwards uit de race stapte proberen zowel
Hillary als Obama de kiezers van Edwards - laaggeschoolde blanke arbeiders - aan
zich te binden. In eerste instantie won Obama die slag, in Maryland en Virginia.
Nu is Clinton aan de winnende hand.

In Youngstown treedt ze op met de bokser Kelly Pavlik. Een lokale held sinds hij
een jaar geleden, na eerst te zijn neergeslagen, de nationale bokstitel in het
middelgewicht veroverde. Obama's thema's - Hoop, Verandering - zijn voor de
aanhangers van Pavlik vage praatjes van een studeerkamergeleerde.

Bovendien is er nog altijd een ondergrondse campagne tegen hem gaande. Net
vanochtend heeft een populaire website een foto van Obama in Afrikaanse
klederdracht gepubliceerd, genomen tijdens een dienstreis: witte jurk, tulband
op het hoofd. De site meldt dat de foto is gelekt door een medewerker van
Clinton.

Op het kantoor van de Teamsters schudt Charlie Byrnes het hoofd. Zijn baas,
James P. Hoffa, heeft vorige week besloten dat zijn bond dit jaar officieel
achter Obama gaat staan. En Byrnes benadrukt dat hij het er volledig mee eens
is. Ze hebben veel Reagan Democraten als lid, en dat zijn mannen die willen dat
hun president samenwerkt met de andere partij.

Hij strijkt door zijn geföhnde kuif, hij trommelt op zijn bierbuik. "Mijn leden
zijn geen racisten. Maar als ze die foto met die tulband zien, denken ze: ho."
Dus Clinton doet er slim aan dit soort materiaal te verspreiden? "O, dit werkt
enorm hier. Ze verslaat hem dik." En in het najaar stemmen de leden McCain? "Ik
ben er bang voor."

4 maart 2008

Austin, Texas

Bob en Jo-Anne Wheeler hebben pijn aan hun voeten. Drie maanden geleden zijn ze
voor Obama een nieuw leven begonnen - maar oude kwalen blijven: als je te lang
langs de deuren gaat krijg je blaren, en als je die een paar dagen negeert kun
je ineens niet meer lopen.

Boven een kopje groene thee vertellen ze in het Sheraton Hotel van Austin waarom
ze eind vorig jaar besloten dat alles moest wijken voor hun nieuwe held. Bob gaf
zijn miljonairssalaris in de financiële wereld van New York op, en Jo-Anne moest
een nog grotere horde nemen: Hillary verlaten, de vrouw voor wie zich ze sinds
2000, toen zij campagne voerde voor de Senaat, uit de naad had gewerkt.

Hun onbegrensde liefde voor Obama ontstond toen ze op een zaterdagavond, de
kinderen sliepen eindelijk, vermoeid langs de kanalen zapten. Obama's speech
over eenheid en verzoening ging over hén - hij blank, zij latina - en, meer nog,
over hun kinderen. De volgende ochtend stond vast dat ze hem moesten helpen. Een
groot risico was het niet. Bob Wheeler had net zijn eindejaarsbonus binnen, en
als hij daarmee twee Porsches zou kopen was er nog genoeg van de bonus over om
de rest van het jaar vakantie te vieren.

Texas is hun tiende staat, en ze zijn vastbesloten te blijven vechten totdat
Hillary het opgeeft, ook al zal dat niet snel gebeuren. "Zij begrijpt wel dat ze
al verloren heeft", zegt Jo-Anne. "Maar Bill niet. Bill wil door." Uit ervaring
weet ze dat in de wereld van de Clintons winnen boven alles gaat. De foto van
Obama in Afrikaanse klederdracht is nog maar het begin, zegt ze.

Als Spaanstalige heeft de Obama-campagne haar verzocht zich in Texas op de
latino's te concentreren. Hispanic outreach, in campagnetermen. Zodoende zaten
ze de laatste weken in het zuiden, ze zijn pessimistisch teruggekomen. "De
Clintons brengen zéér effectief over dat Bill erbij zal zijn als Hillary
president is", zegt ze. In folders loopt hij op de gang terwijl zij achter haar
bureau zit.

En ze is somber over het openlijke racisme onder latino's. "Als ik mensen vroeg
waarom ze niet op Barack stemmen, zeiden ze alleen: 'Moreno'." Moreno is Spaans
voor kleurling.

Toen ze in 2000 meewerkte in Hillary's campagne, heeft ze geleerd hoe de
Clintons onderbuikgevoelens bespelen. Het laatste televisiespotje van Hillary,
waarin ze zich voordoet als de enige kandidaat die om drie uur 's nachts klaar
is om te beslissen over leven en dood, is er een voortreffelijk voorbeeld van.
Obama reageerde met een spotje waarin hij zijn beoordelingsvermogen benadrukt -
hij voorzag dat de invasie van Irak zou mislukken - maar dat bevestigt mensen
alleen in hun aarzeling over hem. "Barack is erin getrapt. Als het om terreur
gaat willen ze iemand die optreedt, niet iemand die nadenkt."

18 april 2008

Allentown, Pennsylvania

Het zijn zware weken geweest voor Obama. De nederlagen in Ohio en Texas op 5
maart hebben zijn kansen op de nominatie nauwelijks aangetast, zeker omdat hij
daarna won in Wyoming en Mississippi. Neen, het echte probleem was zijn
huwelijk.

Nadat videoclips van zijn ex-dominee Jeremiah Wright uitlekten - 'God damn
America' - moet Obama afstand nemen van hem, en dat ligt volgens insiders erg
gevoelig bij zijn echtgenote Michelle. Anders dan Obama, geboren in Hawaii en
opgegroeid in Indonesië, woont zij haar hele leven al in Chicago, en de kerk van
Wright is een onderdeel van haar identiteit geworden.

Als Obama in Philadelphia de ideeën van Wright afkeurt en zijn ressentiment
tegen blanken een logisch resultaat van het verleden noemt, wordt Michelle
huilend in de gang gesignaleerd. De speech krijgt een goede ontvangst, maar
aanhangers van Clinton zullen, net als FoxNews, blijven hameren op één element:
heeft Obama, zoals hij zegt, in de twintig jaar dat hij de kerk bezocht nooit
kennis genomen van de radicale ideeën van Wright?

En de campagne van Clinton trekt nu openlijk in twijfel dat Obama in november
cruciale 'swing states' kan winnen. Hij reageert met een bezoek aan een
bowlingbaan in Pennsylvania, centrum van vertier voor de gewone man, maar valt
door de mand als de meeste van zijn ballen in het gootje naast de kegelbaan
belanden.

De raciale kwestie is in zijn hoofd gaan zitten, signaleert de (zwarte)
columnist Bob Herbert in The New York Times. Hij schrijft erover nadat een
nieuwe affaire is ontstaan na opmerkingen die Obama achter gesloten deuren
maakte op een bijeenkomst met rijke donoren in San Francisco.

Een van de miljonairs vraagt Obama waarom hij niet wint in staten die worden
gedomineerd door laaggeschoolde blanken? Obama zegt dat deze kiezers bitter zijn
over hun krimpende kansen en zich liever "vastklampen" aan wapens en religie.
Een sociaaldemocratische analyse die in de VS voor elitair doorgaat, en Obama
weet niet hoe snel hij moet verklaren dat hij zijn woorden onzorgvuldig gekozen
heeft. Maar Herbert analyseert dat hij nu eenmaal niet het echte antwoord kon
geven - omdat hij dan de Clintons gelijk zou geven: "Een heleboel mensen steunen
me niet omdat ik zwart ben."

'Bittergate' breekt tien dagen voor de voorverkiezingen in Pennsylvania uit,
juist op een moment dat hij in de staat een sterke comeback in de peilingen
doormaakt. Clinton is er als de kippen bij om voor het oog van de camera de
kroeg in te duiken en een pul bier te bestellen. Ze zegt dat Obama "elitair" is
en "het contact heeft verloren" met de gewone man. Hij kan niet eens bowlen.

2 mei 2008

Kokomo, Indiana

Obama heeft besloten dat hij zijn fouten niet zal herhalen. Op de avond dat zijn
nederlaag in Pennsylvania bekend wordt - het verschil is negen procentpunt,
alweer te weinig voor Clinton - treedt Obama in Indiana op aan de zijde van
blanke rocker John Mellencamp. Zijn zoete hit Our Country is voor veel
Amerikanen een tweede volkslied.

In het dunbevolkte Indiana, land van eindeloze akkers, hangt niet de wanhoop van
Ohio en Pennsylvania. En een kwart van de staat ontvangt bovendien
televisiezenders uit Chicago, waar Obama al tien jaar wordt behandeld als een
rijzende ster, dus Obama's kansen zijn hier beter.

Totdat Jeremiah Wright zijn gezicht weer laat zien. Hij herhaalt in openbare
optredens zijn controversiële opvattingen, bijvoorbeeld dat Aids een complot is
van de regering om het zwarte ras uit te roeien. En overigens zou hijzelf geen
onaardige vicepresident zijn.

Eerste peilingen wijzen uit dat Obama nu mogelijk de komende voorverkiezingen in
Indiana en zelfs North Carolina verliest, in welk geval supergedelegeerden
alsnog massaal de overstap naar Clinton kunnen maken. Obama breekt rigoureus met
Wright, de man die zijn huwelijk inzegende en zijn kinderen doopte, en Michelle
Obama vertelt nu in interviews wel dat ze het er mee eens is. Zo weet Obama het
probleem als een volleerde politicus in te perken, al blijft onzeker hoe nadelig
de dominee in het najaar zal zijn.

Nu al heeft hij overal in het land kleinschalige pogingen tot verzoening verpest
die waren ontstaan na Obama's succes. In Kokomo, een uur rijden ten noorden van
hoofdstad Indianapolis, vertelt Dave Hart, een zwarte predikant, dat hij er
dankzij Obama de laatste maanden in slaagde meer blanken bij zijn kerkje te
betrekken.

Kokomo heeft een ongemakkelijk verleden - tachtig jaar geleden werd er de
grootste Ku Klux Klan-bijeenkomst ooit gehouden. En hoewel Hart naar eigen
zeggen gemakkelijk contact met blanken legt, bleef er altijd een groep, hij
schat zo'n twintig procent van de bevolking, die elke toenadering uit de weg
ging. Juist die mensen ontdooiden de laatste maanden. Volgens hem valt het wel
mee met het racisme in de VS. "Het is vooral angst." Maar toen hij die week op
televisie het wederoptreden van Jeremiah Wright zag, had hij moeite zich te
beheersen. "Zo destructief. Barack kan helemaal opnieuw beginnen. En ik ook."

20 mei 2008

Washington, DC

Zo strompelt Obama naar de finish. Omdat de peilingen veel slechtere uitslagen
voorspelden, worden zijn kleine nederlaag in Indiana en ruime zege in North
Carolina op 5 mei uitgelegd als grote zege. En wat de week na Super Tuesday al
vaststond, verandert ook vandaag niet door de verkiezingen in Kentucky en
Oregon: met nog drie voorrondes te gaan, komt nu ook formeel vast te staan dat
Obama een meerderheid van de gedelegeerden heeft gewonnen.

En het is logisch dat Obama daarom terugkeert naar Iowa, de staat waar zijn
zegetocht in januari begon. Een staat waar bovendien 98 procent van de bevolking
blank is, en waar zijn huidskleur nooit een rol speelde.

Dat was de Barack Obama zoals hij zichzelf graag ziet. Een zwarte man die zijn
identiteit niet aan zijn huidskleur ontleent; een man die gelooft in eenheid en
verzoening. Maar door vijf maanden strijd met Hillary Clinton is hij nu een
andere Barack Obama. Een zwarte man die zich volgens circa de helft van de
kiezers te lang vereenzelvigde met mensen die hun identiteit aan hun huidskleur
ontlenen - zodat de vraag is of hij zijn belofte van eenheid en verzoening kan
waarmaken.

LOAD-DATE: May 23, 2008

LANGUAGE: DUTCH; NEDERLANDS

NOTES: Het eerste deel van het campagnedagboek verscheen op 9 februari.
www.nrc.nl/vs

GRAPHIC: 2405ZBcover, Barack Obama vlak voor een verkiezingsoptreden in Sioux
Falls, 16 mei 2008, Foto AP
2405ZBobama3, Barack Obama in traditionele Somalische kledij tijdens een bezoek
aan Wajir in Kenia, 27 augustus 2006, Foto AP

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              113 of 147 DOCUMENTS



                                NRC Handelsblad

                                  May 23, 2008

Paniekvoetbal en spaghetti op Gehaktdag in parlement;
Verantwoordingsdag Oppositie leeft zich in debat uit met stortvloed aan kritiek
op premier Balkenende

BYLINE: Door onze redacteuren; en; Michèle de Waard; Coen van Zwol

SECTION: BINNENLAND; Blz. 3

LENGTH: 877 woorden

DATELINE: Den Haag, 23 mei.

SAMENVATTING:

Na vele mislukte pogingen in voorgaande jaren blies de Kamer Verantwoordingsdag
nieuw leven in. "Premier, pak die telefoon, bel het paleis."

VOLLEDIGE TEKST:

Zijn Nederlanders "cynisch en klagerig"? Of is het de oppositie?
Minister-president Jan Peter Balkenende wilde gisteren tijdens het
'Verantwoordingsdebat' over het kabinetsbeleid van 2007 liever niet terugkomen
op deze eerdere uitspraak. De Kamer liet hem daarmee niet wegkomen: wie zijn die
'zeurpieten'? Of is de kabinet soms zelf oorzaak van het huidige burgerlijk
ongenoegen?

Onder dit hoofdthema blies de Tweede Kamer, na vele mislukte pogingen, gisteren
voor het eerst leven in 'Verantwoordingsdag', ook wel 'Gehaktdag' genoemd. 's
Ochtends had SP-leider Marijnissen het probleem van deze dag bondig samengevat.
"We zitten hier met anderhalf kilo papier van de Rekenkamer, 2.500 pagina's van
het kabinet en nu ook nog een brief van 24 pagina's van de premier." Hoe iets
zinnigs te zeggen over deze cijferbrij die betrekking heeft op een twee jaar
geleden opgestelde begroting, in dit geval ook nog door een ander kabinet?

Dat leidde in voorgaande jaren tot vormeloze debatten in steeds andere formats:
met of zonder premier, met fractieleiders of alleen financieel specialisten.
Toen minister Bos (Financiën, PvdA) vorig jaar moederziel alleen de uitvoering
van een begroting verdedigde, was voor de Kamer de maat vol. Het moest beter, of
anders niet.

Dit jaar leek een formule gevonden: Algemene Beschouwingen light. Een algemeen
debat dus, zoals in september na de jaarlijkse presentatie van de
rijksbegroting. Daarbij kwamen de kritische bevindingen van de Rekenkamer, de
jaarrapporten van de ministeries, en een Verantwoordingsbrief van de premier
("een onleesbaar knutselwerkje", vond Femke Halsema van GroenLinks) slechts zeer
gedeeltelijk aan de orde.

De premier zelf wilde het debat graag voeren over duurzaamheid, ondernemerschap
en respect, de 'kernthema's' uit zijn brief. Ook daarvan kwam weinig terecht:
het richtpunt bleef de kritiek van Balkenende op "klagerigheid en cynisme".
Critici zien volgens hem onvoldoende hoe goed Nederland er economisch voorstaat.

De oppositie zag het kabinet als de bron van het onbehagen, en met name het
gebrek aan leiderschap van de premier. Balkenende kreeg nogal wat naar het hoofd
geslingerd. "U bent volkomen de richting kwijt in het bord spaghetti dat u zelf
heeft gekookt", zei VVD-fractieleider Mark Rutte . "Het kabinet doet niet alleen
aan paniekvoetbal, het zaait paniek", sneerde Alexander Pechtold (D66). Femke
Halsema (GroenLinks) meende dat het kabinet zich "verliest in retoriek". Wilders
kreeg de lachers op zijn hand door Balkenende te verzoeken het paleis te bellen:
"Majesteit, ik stop ermee, het wordt niets, zoek toch een ander."
SP-fractievoorzitter Marijnissen waarschuwde de premier dat "er geen
bezweringsformules zijn waarmee u het volk tot de orde kunt roepen".

Balkenende riposteerde dat hij waakte "voor een sfeer van: het deugt allemaal
niet", waarbij hij een lange lijst successen en beleidsvoornemens opdreunde. De
kritiek van 's lands rekenmeesters dat de politieke prioriteiten soms "weinig
specifiek, inconsistent of onhaalbaar" kon bij hem slechts gedeeltelijk op
begrip rekenen.

In het debat bestegen de fractieleiders beurtelings hun stokpaardjes.
CDA-fractieleider Van Geel veroorloofde zich milde kritiek door te beklemtonen
dat men een kabinet afrekent op resultaten. De veertig 'prachtwijken' van
minister Vogelaar zouden "een belangrijk punt van zorg" zijn, ook door het
gebrekkige 'verwachtingsmanagement' rond deze operatie.

PvdA-fractieleider Hamer verklaarde het ongenoegen uit onzekerheid over
globalisering en externe dreiging, verergerd door voorgaande kabinetten die "met
de rug naar de samenleving stonden". Ze waarschuwde voor degenen die de politiek
zagen als "sprookjesbos waar men met een toverstaf in één dag files oplost".

Pechtold zag een kabinet dat door de polarisatie naar links én rechts werd
getrokken en verlamd door angst in het midden stagneerde. Met als missie:
"doorgaan, doelloos doorgaan." Fel werd het debat toen Pechtold het
gemanoeuvreer met de kinderopvang ter sprake bracht. Bij de eerste de beste
tegenvallers wordt er "pats boem" bezuinigd, zei de D66-fractieleider. Dat liet
de PvdA niet op zich zitten. "De kern van de regeling blijft overeind", aldus
minister Bos. Er wordt niet bezuinigd, er worden uitwassen bestreden.

Rutte zocht het onbehagen bij de 'hardwerkende Nederlander', die zucht onder
belastingen, bureaucratie en files. Hij vergeleek het kabinet met een verwarde
goochelaar die een in tweeën gezaagde assistente in een kist van het podium
droeg. Dat sloeg op minister Vogelaar, verduidelijkte hij.

Soms leek er gisteren ook sprake van operatie 'sloop Rita Verdonk'. Hamer joeg
Verdonk bijvoorbeeld met stemverheffing van de interruptiemicrofoon omdat ze
Nederland "met een draak van een inburgeringswet" had opgezadeld; Verdonk
verbaasde door die wet "niet belangrijk" te noemen.

Marijnissen, die aanvankelijk niet aan het debat wilde deelnemen, gaf toe dat
hij zich uitstekend had vermaakt. Maar liever dat deze Algemene Beschouwingen
light ging hij wekelijks in de bat met de premier. Want verantwoording afleggen
moet 365 dagen per jaar.

Commentaar: pagina 9

LOAD-DATE: May 23, 2008

LANGUAGE: DUTCH; NEDERLANDS

NOTES: Lees de stukken per departement op nrc.nl/verantwoordingsdag; Reacties
van premier op kritiek Rekenkamer; Jeugd en Gezin Premier Balkenende bekijkt
"hoe recht kan worden gedaan" aan de opmerkingen van de Rekenkamer over het
ministerie voor Jeugd en Gezin. Zij plaatst vraagtekens bij de meerwaarde van de
twee 'programmaministeries' (Jeugd en Gezin; Integratie en Wijken), omdat
verantwoordelijkheden over diverse ministeries zijn gespreid. Wat betreft het
thema jeugd en gezin houden zich vier ministeries bezig met 13 beleidsterreinen.
Balkenende wil de kritiek in ieder geval betrekken bij de verantwoording voor
volgend jaar. Ook zei hij de Kamer een notitie toe over taak en
verantwoordelijkheden van de minister voor Jeugd en Gezin. Voor een tussentijds
evaluatieonderzoek naar het ministerie, waarvoor Kamerlid Pechtold (D66)
pleitte, voelt Balkenende niets.; Prachtwijken Balkenende gaf toe dat de start
van de wijkaanpak "jammer genoeg weerbarstig" was. Financiering en uitvoering
hebben vertraging opgelopen. Maar het kabinet is ervan overtuigd dat resultaten
geboekt zullen worden door de extra financiële middelen die beschikbaar worden
gesteld waarover de Kamer "binnenkort" meer zal horen.; Het Koninklijk Huis De
premier gaat met de Rekenkamer praten over de informatie die het kabinet geeft
over de kosten van het Koninklijk Huis. De Rekenkamer verwijt het kabinet geen
goed inzicht te verschaffen in die kosten en noemde het teleurstellend dat de
premier de geleverde overzichten niet wilde veranderen. Het koningshuis kost
bijna 107 miljoen euro, maar daarover bestaat onzekerheid.

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              114 of 147 DOCUMENTS



                                NRC Handelsblad

                                  May 21, 2008

Achterklap en wraak in een Veluws dorp;
Beeldenstorm Hans Beerekamp

BYLINE: Hans Beerekamp

SECTION: MEDIA; Blz. 21

LENGTH: 665 woorden


Het Eurovisiesongfestival lijkt me geen kerncompetentie van Andries Knevel of
Tijs van den Brink. Toch kondigden ze aan dat een deel van de tweede aflevering
van het tweede seizoen van hun talkshow, direct aansluitend op de eerste halve
finale in Belgrado, eraan gewijd zou worden. Algemeen werd verwacht dat de
Nederlandse deelneemster Hind de finale niet zou halen. De voorspelling kwam uit
en ik was benieuwd hoe Knevel & Van den Brink dit frivole onderwerp zouden
aanpakken: met een beschuldigende vinger naar corrupte Balkanlanden of in de
geest van nationale zelfkritiek.

Het duo werd gered door de bel. Aan tafel zat niet oud-deelneemster Edsilia
Rombley en er werd ook niet geschakeld naar Belgrado voor reacties van Hind en
commentator Cornald Maas. Nee, de hele uitzending ging over de arrestatie van
een nieuwe verdachte in de Puttense moordzaak uit 1994, eerder op de avond ook
de opening van Één vandaag, Netwerk en Nova.

Oei, dat leek me even doorbijten: weer een uur lang praten over spermasporen,
DNA-matches, tunnelvisie en wanneer je het hoorde en hoe dat toen voelde. Het
viel mee: er bleek een spannend onderwerp achter de nieuwsfeiten schuil te gaan,
over wraak, roddel en andere omgangsvormen in een Veluws dorp, dat bijna boven
water kwam.

Bij Knevel en Van den Brink ligt het tempo veel lager dan bij Pauw en Witteman.
Ook proberen ze minder de lachers op hun hand te krijgen, zodat je dieper op
zaken in kunt gaan. Het evidente nadeel is dat het programma saaier en taaier
wordt. Ter bestrijding van dit euvel zit elke avond een vrouwelijke sidekick
aan, die ook voor de emotionele noot mag zorgen. Aan Catherine Keyl was die rol
maandag wel toevertrouwd, maar gisteren deed schrijfster Annemarie Postma vooral
dienst als stoorzender, met wel erg spontane interrupties en pogingen om de
gasten woorden uit de mond te nemen.

Het was een gevarieerd gezelschap van betrokkenen bij de moord op stewardess
Christel Ambrosius. Peter R. de Vries, die naar eigen zeggen 45 uitzendingen had
besteed aan deze gerechtelijke dwaling, beleefde wat hij noemde "de mooiste dag
uit een dertigjarige loopbaan als misdaadverslaggever." Ook tijdens de
persconferentie van het Openbaar Ministerie in Apeldoorn was hij eerder op de
dag voor de verandering met veel egards behandeld, als degene die de
rehabilitatie van de voor de lustmoord veroordeelde zwagers Herman Dubois en
Wilco Viets in gang had gezet.

Ze brachten zeven jaar in de gevangenis door en werden de zeven jaar daarna -
officieel vrijgesproken - nog steeds in Putten door veel mensen met de nek
aangekeken. Nu is er dus een nieuwe verdachte, ontdekt door een routineuze
DNA-vergelijking, Maar Viets en Dubois hadden moeite om aan tafel te zitten met
de hartsvriendin van het slachtoffer, Nataschja van der Stelt, die hen ook
gisteravond nog weigerde in de ogen te kijken. In een pas verschenen boekje over
de zaak had ze het over "die koppen" die ze niet kon aanzien, ook al behoren die
toe aan onschuldigen.

Knevel en Van den Brink zijn natuurlijk altijd geporteerd voor verzoening en
heling van wonden, maar ze waren slecht opgewassen tegen deze tegen beter weten
in voortwoekerende behoefte aan wraak. Ze verzuimden althans door te vragen,
naar het verhaal achter de twee kampen in het dorp. Heeft het met verschillen in
sociale status of geloof te maken? Of hebben gewone burgers nog meer last van
tunnelvisie dan rechercheurs, officieren van justitie en rechters? En hoe is het
mogelijk dat in een dorp niemand weet wie die nieuwe verdachte is en in welke
relatie die tot het slachtoffer had gestaan?

In een talkshow gaat het niet alleen om feiten en gevoelens die door je heen
gaan, maar juist om het verhaal achter de mensen die je uitnodigt. Op zeker
moment leek Van den Brink zich te realiseren hoe ver hij verwijderd was van dat
echte verhaal, toen hij op bijna clowneske wijze met beide handen in het haar
zat. Zo werd het toch nog gedenkwaardige televisie, met een zich verschansende
gast en een wanhopige gastheer.

LOAD-DATE: May 21, 2008

LANGUAGE: DUTCH; NEDERLANDS

NOTES: Hebben gewone burgers nog meer last van tunnelvisie dan rechercheurs?

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              115 of 147 DOCUMENTS



                                NRC Handelsblad

                                  May 16, 2008

Twintig buigingen voor de goden;
Beeldenstorm Hans Beerekamp

BYLINE: Hans Beerekamp

SECTION: MEDIA; Blz. 19

LENGTH: 661 woorden


In enkele dagen is de toon van de berichtgeving uit China gekanteld. De
aardbeving in Sichuan confronteert de westerse televisiekijker vooral met
slachtoffers en hulpverleners, en die zijn per definitie sympathieker dan
beveiligingsbeambten die olympische fakkeldragers beschermen of leden van de
oproerpolitie in Tibet.

De Chinese overheid leert ook snel hoe je met buitenlandse media om moet gaan.
Als je ze het werken belemmert om onwelgevallige verhalen tegen te gaan, worden
ze alleen maar venijniger. Zo zien we nu voor het eerst reportages uit een
rampgebied, waarin gewone burgers ook kritische geluiden uiten. Maar in grote
lijnen wekt de hulpverlening de indruk goed te zijn georganiseerd, heel anders
dan in het door een orkaan getroffen Birma, waar de dictatuur zich cynischer
opstelt. Daar houdt men de grenzen dicht voor buitenlandse hulporganisaties, de
Chinezen laten zelfs helpers toe uit aartsvijandige landen als Japan en Taiwan.

Garrie van Pinxteren, radiocorrespondent van de NOS, legde eergisteren in Nova
uit dat de Chinese regering zich gedraagt als een strenge vader. Het volk moet
met vaste hand geleid worden en niet te veel vrijheid krijgen, maar als er
problemen zijn laat vadertje staat zijn mensen niet in de steek.

Goede correspondenten zijn van belang om de ruimte die in het olympische jaar
geboden wordt optimaal te benutten. Misschien wel de beste die het NOS Journaal
op dit moment heeft is de energieke Wouter Zwart, standplaats Shanghai. Gisteren
opende het journaal terecht alle edities met zijn impressies uit het hart van
het getroffen gebied. Zwart deed een stand-up voor een ingestorte brug en liet
een oude boer plastisch met zijn handen zwaaiend voordoen hoe de aarde had
bewogen: "Ik zei tegen de goden: 'Dat kunnen jullie niet maken!' en toen maakte
ik twintig diepe buigingen." Alleen al die religieuze openhartigheid hadden we
zonder de Olympische Spelen in Peking nooit te zien gekregen, laat staan een
Chinese premier die moeite moet doen om zijn tranen te verbergen en dus bijna
zijn gezicht verliest. De goden hebben tienduizenden mensenlevens geëist maar
het Chinese imago de helpende hand toegestoken.

Vanavond zijn de laatste afleveringen van dit seizoen van De wereld draait door
(VARA) en Pauw en Witteman (VARA/NPS). Beide programma's waren dit jaar verre
van onomstreden, vooral door de soms wat incestueuze gastenselectie en in het
geval van de talkshow op de late avond wegens een zekere geborneerdheid van de
gastheren. Maar de laatste weken raakten ze op dreef en vervulden hun functie
van dagelijks agendabepalend actualiteitenprogramma naar behoren. Het voelt raar
dat ze de komende weken al weg zijn, terwijl het debat over de spelen in Peking
of het afzeggen van Clarence Seedorf voor het EK voetbal nog lang niet is
uitgewoed.

Knevel & Van den Brink (EO) nemen maandag het stokje weer over. Het is goed dat
het niet-Randstedelijke, conservatieve Nederland ook eens aan de beurt komt,
maar op de een of andere manier zie ik daar toch geen discussie ontstaan over
het nakende rookverbod in de horeca en te verwachten heisa rond het Eurovisie
songfestival.

Peacock and Whiteman, zoals gast Hans Teeuwen ze gisteren gekscherend noemde,
namen daar wel vast een voorschot op. Zanger Ben Cramer werd geconfronteerd met
zijn songfestivalfiasco De oude muzikant, in 1973 goed voor de voorlaatste
plaats. Na een fragment van het meest zouteloze liedje uit de historie te hebben
vertoond naast bijna-winnaar Cliff Richard (Power to All Our Friends) werd
Cramer gevraagd waarom die het wel goed had gedaan. Teeuwen brak in met een
briljant staaltje van zijn favoriete stijlfiguur, de omdraaiing: "Daar moet
corruptie in het spel zijn geweest! Als ik die twee liedjes vergelijk, dan
kunnen we alleen door steekpenningen verloren hebben."

We zullen zulke geluiden komende week wel vaker horen, maar dan serieus, als in
Belgrado de West-Europese ongein het opnieuw af gaat leggen tegen de
Oost-Europese wil om te winnen.

LOAD-DATE: May 16, 2008

LANGUAGE: DUTCH; NEDERLANDS

NOTES: Het voelt raar dat 'Pauw en Witteman' en 'De wereld draait door' al weg
zijn.

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              116 of 147 DOCUMENTS



                                NRC Handelsblad

                                  May 16, 2008

Schrijf eens een goed stuk!;
Wedstrijd voor jonge kunstcritici Doe mee en schrijf een essay of kritiek

BYLINE: Oscar van den Boogaard

SECTION: CULTUREEL SUPPLEMENT; Blz. 08

LENGTH: 1004 woorden

SAMENVATTING:

De kunst kan niet zonder een serieuze kunstkritiek. Maar aan welke maatstaven
moet die voldoen? Recensente Janneke Wesseling en schrijver en jurylid Oscar van
den Boogaard introduceren een nieuwe prijsvraag met een beschouwing over de
kunstkritiek.

VOLLEDIGE TEKST:

Toen ik onlangs werd gevraagd juryvoorzitter te worden van de Prijs voor de
Jonge Kunstkritiek heb ik geen moment getwijfeld. Hoewel ik nooit ergens een
voorzitter van heb willen zijn en jury's en prijzen wantrouw, maak ik een
uitzondering voor kunstkritiek in ons taalgebied. Goede essayisten en critici
zijn even noodzakelijk als schaars en zouden daarom op handen gedragen moeten
worden. In de geschreven en gesproken pers krijgen ze steeds minder ruimte om
hun gedachten te uiten.

De media verlangen geen analytische exposés waarin ideeën worden opgebouwd en
visies worden geformuleerd - omdat ze onterecht menen dat die dor en onleesbaar
zijn - maar wel stukken waarin snel een mening wordt neergezet. Het liefst met
grote afbeeldingen van de kunstwerken erbij. Want kunst spreekt toch voor
zichzelf? En kijken is makkelijk en denken moeilijk. Maar wie kan in een paar
honderd woorden een beeld geven van de Biënnale van Venetië zonder de inhoud
ervan geweld aan te doen?

Beeldende kunst dringt steeds verder door in de samenleving, vult de openbare
ruimte. Musea, galeries en kunstbeurzen zijn the place to be, Jan met de pet wil
er zich mee omringen en er in investeren, omdat er geld mee te verdienen valt of
omdat een verzameling aanzien geeft. Maar wat als de kritische reflectie over
kunst verdwijnt?

Als schrijver heb ik te maken met de literaire kritiek. Ook daarbij lijkt het
alsof er aan diepgaande analyses geen eer meer te behalen valt. Critici krijgen
niet meer de kans - of ze zijn te lui of niet bij machte - om vrij en analytisch
te denken, met het gevolg dat de complexiteit van een kunstwerk in hun recensies
wordt afgevlakt. Hierbij speelt ook een rol dat critici vaak niet genoeg betaald
krijgen om tijd te steken in hun recensie, hun analyse. Maar als je slecht
betaald wordt, probeer dan in ieder geval een goed stuk te schrijven!

Er is een tendens dat critici de weinige ruimte die ze krijgen gebruiken om
zichzelf te profileren, en met snel geformuleerde meningen doen alsof ze een
standpunt innemen. Maar wat is een opinie waard als een analyse ontbreekt? Wat
is een opinie zonder visie?

Vorige week zat ik in een café naast twee kunstenaars die zich bezopen omdat hun
werk uit een groepstentoonstelling in een belangrijke krant was neergesabeld. Er
werd niet verteld waarom de criticus hun werk zo oppervlakkig en gemakzuchtig
vond - dat zou nog interessant kunnen zijn, maar alleen dat het zo was. Zoals zo
vaak wierp de criticus zich op als een objectieve instantie en maakte zichzelf
onzichtbaar. De kunstenaars spraken elkaar tevergeefs moed in met de
gebruikelijke argumenten: het is maar een mening van één persoon en morgen is
iedereen de krant vergeten, maar onze kunst blijf bestaan. "Ik vermoord haar",
riep de een plotseling. "Want zij vermoordt mij."

De paar kunsttijdschriften die ons taalgebied arm is en die hun schrijvers
serieus de kans geven de diepte in te gaan en hen daar in sommige gevallen zelfs
bij begeleiden, worden vooral gelezen door een gespecialiseerd kunstpubliek.
Daaruit zou je kunnen afleiden dat kunst alleen bedoeld is voor een kleine
groep. Maar waarom zou deze cirkel niet uitgebreid mogen worden naar een veel
grotere groep mensen, die zich potentieel in kunst willen verdiepen, maar er
niet het vocabulaire voor krijgen aangereikt? Kijken naar kunst moet je namelijk
leren. Daarbij kan de schrijver over kunst een belangrijke rol spelen. Met
eruditie, bevlogenheid en voorstellingsvermogen. Hij moet zich niet alleen
verdiepen in het werk van een kunstenaar, maar ook op de hoogte zijn van
internationale ontwikkelingen, en in staat zijn de ervaring die een werk oproept
weer te geven. De kunstcriticus heeft een verantwoordelijkheid tegenover de
kunst en tegenover het publiek dat geïnformeerd moet worden.

Kunstenaars bewegen, de kunstkritiek moet mee bewegen, de kunstenaar
experimenteert en vindt nieuwe vormen, de kunstkritiek moet dat ook doen.
Recensenten en essayisten moeten het elan van de kunst begrijpen, vatten,
plaatsen. Alleen zo kunnen hedendaagse kunst en de reflectie daarop zich samen
ontwikkelen.

"De kunstenaar redeneert niet, hij ontlaadt zich", noteerde de Poolse schrijver
Witold Gombrowicz. "Bij de kunstenaar gebeurt alles tegelijk, alles werkt samen,
de theorie met de praktijk, het denken met de hartstocht, het leven met het
beoordelen en begrijpen van het leven, het najagen van persoonlijk succes met de
eisen van het werk, de eisen van het werk met de universele waarheid, de
schoonheid, de deugd - er is niets dat er aanspraak op kan maken de rest te
domineren, alles is onderling afhankelijk, zoals in elk levend organisme." Om
deze gelijktijdigheid in de kunst te kunnen benoemen en analyseren moet een
schrijver lef hebben en acrobatisch zijn.

Ik klaag niet alleen de media aan die geen ruimte geven aan goede kunstkritiek,
maar evenzeer de critici die kritisch doen, maar het niet zijn. Die niet op de
hoogte zijn en zich niet informeren; die kunst willen ontmantelen alsof
kunstenaars misdadigers zijn, maar zich weigeren in te leven in hun
ervaringswereld, en zich in plaats daarvan laten leiden door ressentiment. Zo
dragen de recensenten bij aan de algemene vervlakking. Daarom is het belangrijk
dat er een paar mensen uit de kunstwereld proberen te formuleren welke kritiek
zij goed vinden. De kritiek moet kritisch bekeken worden. Zodat er een discussie
ontstaat over wat kunstkritiek zou moeten zijn - en die discussie is nodig.

De kunstcriticus kan de brug zijn tussen kunstwerk en toeschouwer, de kunst
ontsluiten voor het publiek. Hij kan opvoeden, enthousiasmeren, verbazen. Hij
kan een persoonlijke gids zijn. Kunst in een wereld die ophoudt te denken en
kijken is alleen nog een decor. Een beeldentuin waarin de mens gedachteloos
rondwaart.

LOAD-DATE: May 16, 2008

LANGUAGE: DUTCH; NEDERLANDS

NOTES: De centra voor hedendaagse kunst De Appel in Amsterdam en Witte de With
in Rotterdam organiseren met het Fonds Beeldende Kunsten, Vormgeving en
Bouwkunst (BKVB) de eerste Prijs voor de Jonge Kunstkritiek: een
stimuleringsprijs voor een nieuwe generatie critici en essayisten die zich
bezighoudt met hedendaagse beeldende kunst.; De inzendingen worden anoniem
beoordeeld. Kunstcritici en essayisten onder de 35 jaar worden uitgenodigd
inzendingen te sturen in de categorieën Essay en Recensie.; Recensieprijs:
(E)7.500; De recensie moet betrekking hebben op een recente tentoonstelling (na
april 2008) of publicatie (niet ouder dan een half jaar). De recensie moet 1000
tot 1.400 woorden omvatten.; Essayprijs: (E)12.500; Bij de categorie Essay staat
een thema centraal. Voor 2008 is dit:; "Is het noodzakelijk voor hedendaagse
kunst 'nieuw' te zijn?"; Het essay moet tussen de 2000 en 2500 woorden
omvatten.; Uiterste inzendingsdatum: 30 juni 2008.; Prijsuitreiking: oktober
2008; Wedstrijd voor Jonge Kunstcritici

GRAPHIC: beeld Studio Tween

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              117 of 147 DOCUMENTS



                                NRC Handelsblad

                                  May 13, 2008

Succes van United is werk van harde Schot;
Tiende titel in Premier League voor Ferguson

BYLINE: Door onze redacteur; Guus van Holland

SECTION: SPORT; Blz. 14

LENGTH: 972 woorden

DATELINE: Rotterdam, 13 mei.

SAMENVATTING:

Alex Ferguson is bikkelhard en eist hetzelfde van zijn spelers. Het leverde hem
eerder succes op bij Aberdeen, zondag behaalde hij zijn tiende titel met
Manchester United.

VOLLEDIGE TEKST:

Alexander Chapman Ferguson, geboren op 31 december 1941 in Govan, een harde
havenarbeiderswijk in Glasgow, geldt als een van de succesvolste voetbalcoaches
ter wereld. Sinds hij in 1986 werd aangesteld als trainer-coach van Manchester
United won hij met deze roemruchte club al tien keer de Engelse titel. Zondag
sprong de 66-jarige Schot na de zege op Wigan (2-0), nog net zo enthousiast op
als bij de voorgaande titels.

En Ferguson, de altijd kauwgum kauwende coach, wil nog meer. Op 21 mei zal hij
tieren en schelden in de hoop dat zijn elftal voor de tweede keer in zijn
loopbaan de Champions League wint. Chelsea wordt de tegenstander, de club die
tot het afgelopen weekeinde met United wedijverde om de Engelse titel. En reken
maar dat de spelers van United gemotiveerd aan de finale beginnen. Ferguson gaat
ze allemaal langs, wie niet wil luisteren moet maar voelen. Van het grote talent
Cristiano Ronaldo tot aan de sobere doelman Edwin van der Sar.

United is een van de rijkste clubs ter wereld. Maar niet alleen daarom is United
succesvol. Het is Ferguson, de man die talent herkent, jonge jongens ontwikkelt
en beschermt tegen een vedettenstatus net zo lang totdat de grens is bereikt.
Hij heeft bescheiden of al afgeschreven voetballers, echte vedetten en
toekomstige vedetten als Eric Cantona, Laurent Blanc, Fabien Barthez, Peter
Schmeichel, Roy Keane, David Beckham, Ryan Giggs, Paul Scholes, Jaap Stam, Ruud
van Nistelrooy, Rio Ferdinand, Cristiano Ronaldo, Carlos Tevez en Wayne Rooney
over de kling gejaagd met twee doelen: bijzondere spelers van ze maken en
kampioen worden.

Spelers die over de grenzen van Ferguson waren gegaan, konden vertrekken. Niet
luisteren, te veel invloeden van buiten, geen inzet, sterallures: wegwezen. Geen
tactiek, geen hogere wiskunde, geen filosofische gesprekken, alleen de waarheid
zeggen. Ook de mogelijk grootste rebel die op een voetbalveld heeft gelopen,
wist hij te overtuigen: Eric Cantona. Deze Franse filosoof en dichter onder de
voetballers spreekt nog atijd met groot respect over Sir Alex.

Ferguson maakte van David Beckham een grootheid. Toen de speler zich niet meer
uit de greep van zijn naar glitter en glamour hunkerende vrouw kon onttrekken,
vertrok hij met goedkeuring van Ferguson naar Real Madrid. Recent maakte hij van
de onhandelbare en egocentrische Cristiano Ronaldo een onmisbare schakel in zijn
nieuwe kampioenenelftal. De jongen van het eiland Madeira die meer om zijn
moeder geeft dan om zijn vriendin, werd een zoon van Ferguson. Hij scoorde niet
alleen veelvuldig, maar leerde ook te waarderen wat hardwerkende, gewetensvolle
middenvelders, verdedigers en de op zijn oude dag nog steeds groeiende doelman
Van der Sar voor het elftal betekenen.

Ferguson is altijd bezig met jeugd. De jeugdafdeling is zijn paradijs. Daar
loopt hij rond, als hij tijd heeft - op zoek naar gedreven jongens die zijn
zoons zouden kunnen zijn. Hij heeft drie échte zonen: Mark en de tweeling Jason
en Darren, maar ze waren als voetballer net niet goed genoeg.

"Giggs, Scholes, de broers Neville, Butt, de zogenoemde Fedglings, waren de
jongens van The Cliff, de voetbalschool van United. Alex hield van die jongens,
hij houdt van jonge voetballers, hij wil ze vormen. Hij wil een vader zijn. Maar
hij moet zonen kunnen loslaten, dat is zijn probleem; dat werd mijn probleem.
Toch heeft Ferguson vaak gelijk", zegt David Beckham in z'n autobiografie Both
feet on the ground, van Tom Watt.

Het is ook allemaal te lezen in The Ferguson Effect, de fascinerende
autobiografie van Harry Harris over coachen, voetbal, passie en Manchester
United. Ferguson laat zich sturen door scouts uit heel Groot-Brittannië. Hij
haalt alle Britse talenten naar United, laat ze screenen en testen, en
onderwerpt ze aan meedogenloze proeftrainingen. Britse talenten genoeg. Maar -
dat ook - als er een veertienjarig talent uit een ander land zich aandient, dan
zal hij hem naar de enige School of Excellence in Europa halen. Als het geld bij
United er is, dan zal hij niet gauw weigeren spelers te kopen.

Berucht zijn zijn woede-uitbarstingen. Ferguson is in staat om in een lege kamer
ruzie te krijgen. Hij is een winnaar. Wie ruzie met hem krijgt, verliest. Hij
werd daarom met Aberdeen drie keer kampioen van Schotland, vier keer
bekerwinnaar en één keer winnaar van de Europa Cup II. Maar er is ook een Alex
Ferguson die met liefde praat over zijn racepaarden. En als je hem op een
onverwacht moment treft in de catacomben van Old Trafford, het stadion van
Manchester United, kun je hem horen zingen, Schotse liederen.

Rijke mensen willen Manchester United kopen, zoals de Amerikaan Malcolm Glazer
dat drie jaar geleden deed tot ontzetting van vele United-fans. Ferguson wil
graag geld zien, maar, zo zegt hij: "Het klinkt goed dat rijke mensen zich met
de club bemoeien, maar arme en zieke mensen moeten wel de kans hebben de club te
zien zonder er extra geld voor te betalen. Want voetbal is voor het gewone volk.
En dat moet het blijven."

De euforie over de titel was nog niet geluwd of Ferguson was al bezig met zijn
strijdplan voor de Champions-Leaguefinale tegen Chelsea. Alle hoop is gericht op
Cristiano Ronaldo die zondag weer de uitblinker was en uit een strafschop
scoorde, en op Ryan Giggs, die opgegroeid is onder Ferguson en nooit voor een
andere club speelde. Nu maakte Giggs de tweede treffer en beleefde de Welshman
samen met Ferguson zijn tiende titel met United. Nota bene in zijn 758ste
wedstrijd voor de club. Daarmee evenaarde hij het record van legende Bobby
Charlton. Giggs heeft alles te danken aan Ferguson. Daarom sloeg hij
aanbiedingen van buitenlandse clubs altijd af af.

LOAD-DATE: May 13, 2008

LANGUAGE: DUTCH; NEDERLANDS

NOTES: 'Hij houdt van jonge voetballers, wil ze vormen' David Beckham

GRAPHIC: 1305spo2fergusonn, Coach Alex Ferguson met de trofee van de
landskampioen, zijn tiende met United sinds 1986., Foto AFP

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              118 of 147 DOCUMENTS



                                NRC Handelsblad

                                  May 3, 2008

De truc van Hardenberg;
Fiscaliteiten

BYLINE: Aertjan Grotenhuis

SECTION: VERMOGEN; Blz. 23

LENGTH: 726 woorden

SAMENVATTING:

Gemeenteambtenaren van Hardenberg kunnen via een fiscale truc gratis parkeren
terwijl gewone burgers fors moeten betalen voor een parkeerplek. Handigheidjes
voor gratis parkeren?

VOLLEDIGE TEKST:

Hardenberg was tot 10 april 2008 een gelukzalige gemeente waar automobilisten
bijna overal met een parkeerschijf terecht konden. Nu moet men in het hele
centrum parkeergeld betalen. De meter tikt tegen bijna 1 euro per uur; een
parkeervergunning kan per jaar tot meer dan 500 euro oplopen. Dat geldt ook voor
de 350 gemeenteambtenaren die in het centrum van het plaatsje werken, en met de
auto naar hun werk gaan. De gemeente biedt hun op loopafstand gratis
parkeerplekken bij de brandweerkazerne maar dat zijn er veel te weinig. Toch wil
de gemeente, net als andere grote werkgevers, haar werknemers gratis
parkeerruimte in de buurt van het werk bieden.

In beginsel geldt alles wat de werkgever gratis aan de werknemer verstrekt, in
fiscale zin als loon. Daar heft de inspecteur dus belasting over. Voor
parkeervergunningen maakt de wet evenwel uitdrukkelijk een uitzondering. De
gemeente kan haar ambtenaren dus zonder fiscale gevolgen een parkeervergunning
geven. Ze kan er bij zichzelf een kopen; dat kost de gemeente per saldo niets.
Maar daar doet de politiek moeilijk over. De kritische gemeenteraad wil niet dat
de opbrengst van de parkeerheffing lijdt onder gratis parkerende ambtenaren en
wil evenmin dat de gemeentekas iets moet toeleggen. Het gemeentebestuur zat dus
met een probleem. Hoe kan het een normale, aantrekkelijke werkgever blijven
zonder er iets voor te betalen en tegelijk de inkomsten van de parkeerheffing in
stand laten?

Dergelijke nood dwingt tot de creativiteit waarin belastingadviseurs
gespecialiseerd zijn. De oplossing die zij vonden is dat de ambtenaren net als
iedere burger tegen de normale prijs zelf een parkeervergunning kopen. Als
tegenhanger van het belastingvrij mogen declareren van een parkeervergunning,
staat de wet de betrokkenen toe de kosten van de parkeervergunning fiscaal van
het brutoloon af te trekken. Het te belasten salaris daalt dus met circa 500
euro; het nettoloon stijgt daardoor met circa 250 euro. De ambtenaar is nu per
saldo nog maar 250 euro voor zijn parkeervergunning kwijt; de gemeente heeft
niets betaald. Daarnaast maakt de gemeente gebruik van een fiscale regeling voor
een kilometervergoeding. Iedereen kan bij zijn werkgever een belastingvrije
vergoeding krijgen van 19 cent voor elke voor de zaak gereden kilometer. Dat kan
de gemeente ook doen, maar dan zou de gemeentekas eronder lijden en dat mag
niet. Maar op dezelfde manier als bij de parkeervergunning, kan de werknemer
deze declaratie inruilen tegen een lagere loonbelasting. Ook dat kan de
betrokkene een nettobesparing van 250 euro opleveren. Dan heeft de ambtenaar de
parkeervergunning er helemaal uit. 170 van de 350 Hardenbergse
gemeenteambtenaren die in het centrum werken, maken gebruik van deze regeling.
Ze wonen in meerderheid meer dan tien kilometer (gemiddeld 28 kilometer) van het
gemeentehuis. Omdat niemand is voorgetrokken en niet de gemeente maar de fiscus
voor de kosten opdraait, is de gemeenteraad tevreden. Per saldo subsidieert de
schatkist van minister Bos (Financiën) voortaan de gemeentekas van Hardenberg.
Zo heeft de wetgever het ook bedoeld.

Dat fiscale kunststukje wist de gemeente af te ronden met een communicatief
drama. Uitleg via een persbericht vond het gemeentebestuur overbodig, ook nadat
de lokale media hadden gesignaleerd dat ambtenaren gratis mogen parkeren. Voor
lichtgeraakte automobilisten was dit bericht het startsein om op internet met
onwaarschijnlijk grove bewoordingen tegen ambtenaren en B en W van Hardenberg
van leer te trekken. Alleen al op de website van De Telegraaf leverde het nieuws
meer dan 135 reacties op, bijna allemaal uiterst negatief. Het morele gehalte
van ambtenaren en gemeenten staat niet overal hoog aangeschreven. In de
gemeenteraad stelde het CDA vragen die heel zuinigjes werden beantwoord.

Elke werkgever, gemeente of niet, kan op dezelfde manier belast loon uitruilen
tegen onbelast loon. Het is eerder opmerkelijk dat dit in Hardenberg niet eerder
is gebeurd. Overigens kiezen de meeste werkgevers ervoor het belaste loon intact
te laten en de parkeerkaart of de kilometervergoeding belastingvrij bovenop het
loon te verstrekken.

Aertjan Grotenhuis

LOAD-DATE: May 3, 2008

LANGUAGE: DUTCH; NEDERLANDS

NOTES: meer informatie op nrc.nl/geld

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              119 of 147 DOCUMENTS



                                NRC Handelsblad

                                  May 3, 2008

De krant antwoordt De lezer schrijft xxx De krant antwoordt

SECTION: OPINIE & DEBAT; Blz. 12

LENGTH: 479 woorden


Evenals vorig jaar heeft NRC Handelsblad besloten niet alle koninklijke
onderscheidingen in onze papieren editie te vermelden. Dat heeft een deel van
onze lezers opnieuw geen plezier gedaan, en dat hadden we ook wel verwacht. De
keuze om het overzicht van de lintjes op onze website te plaatsen voor wie het
wil raadplegen, kwam vorig jaar per slot van rekening al eens aan bod in deze
rubriek, en toen is beloofd er nog eens over na te denken.

Dat hebben we gedaan, maar onze overwegingen om ook dit jaar niet acht complete
pagina's aan het overzicht te besteden, blijven dezelfde. We vinden het
journalistiek beter, en voor de lezer ook interessanter, om thematisch aandacht
te besteden aan de koninklijke onderscheidingen. Dat deden we dit keer met een
overzicht van de lintjes toegekend aan bekende Nederlanders, een stuk dat inging
op het hoe en waarom van de onderscheidingen. En een portret van een 71-jarige
vrouw die zich voor oudere Surinamers heeft ingezet. Jet Goelela-Sewcharan is
een van die vele 'gewone' Nederlanders die werden onderscheiden. Overigens
betekent dit niet het structureel voortrekken van bekende landgenoten: de keus
kan volgend jaar best anders gemaakt worden, bijvoorbeeld door meer aandacht te
geven aan 'onbekende' Nederlanders.

Als de krant uit een eindeloos aantal pagina's kon bestaan, zouden we graag een
compleet overzicht van de 'lintjes' afdrukken. Maar het aantal pagina's is
beperkt, en dat dwingt tot lastige keuzes. Een volledige lijst met lintjes
afdrukken, zou betekenen dat we de komende tijd geen extra ruimte meer zouden
kunnen ui trekken voor urgente onderwerpen die daarom vragen. Bijvoorbeeld: een
extra pagina in de economierubriek over de kredietcrisis of de almaar in omvang
toenemende voedselcrisis, of een extra pagina in de buitenlandrubriek over de
ontwikkelingen in Irak, de spannende voorrondes van de Amerikaanse
presidentsverkiezingen, enzovoorts. Of eens een extra opiniepagina met
lezersbrieven.

Uiteraard hebben we evenals vorig jaar wel alle lintjesgegevens toegankelijke
gemaakt op onze wesbite. Op het eerste gezicht mist dat misschien het vertrouwde
gevoel van de papieren krant, maar dat is hopelijk een kwestie van wennen.
Bovendien biedt het internet, onder andere door de 'zoekmachine' op de
betreffende pagina's, mogelijkheden die papier niet heeft. Zo kan de lezer snel
en makkelijk zoeken op achternaam, woonplaats of type onderscheiding. Wij hopen
onze lezers daarmee toch een plezier te hebben gedaan.

We gaan ervan uit dat de meeste lezers internet inmiddels wel kunnen raadplegen,
en dat het gebruik ervan vanzelfsprekend begint te worden. Dat bleek ook al uit
het feit dat de klachten die we kregen over de ontbrekende lintjespagina's ons
zonder uitzondering per e-mail hebben bereikt.

Sjoerd de Jong

Plaatsvervangend hoofdredacteur

Reacties: nrc.nl/lezerschrijft

Nieuwe kwesties lezerschrijft@nrc.nl

LOAD-DATE: May 3, 2008

LANGUAGE: DUTCH; NEDERLANDS

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              120 of 147 DOCUMENTS



                                NRC Handelsblad

                                 April 19, 2008

Beleggen is ideologie!;
Zeven tegenstellingen om zelf thuis te onderzoeken

SECTION: THEMA; Blz. 2-3

LENGTH: 1394 woorden

SAMENVATTING:

Beleggers hebben het maar moeilijk. De keuzemogelijkheden worden steeds groter.
"Wie wacht tot alle problemen uit de wereld zijn, vindt nooit een geschikt
moment om te beleggen."

VOLLEDIGE TEKST:

Menno Tamminga

Beleggen is strijd. Strijd om het allerhoogste. Het allerhoogste rendement. De
allerhoogste koers. De allerhoogste rente.

Klinkt dat niet wat verheven? Beleggen is toch geen religie?

Ontelbaar zijn de Nederlandse spreekwoorden en gezegden waarin het geld zijn
plaats wordt gewezen. 'Liefde doet veel, geld doet alles' of 'Geld is het slijk
der aarde'. De titel van Simon Schama's boek over de Nederlandse Gouden Eeuw vat
de tegenspraak van geldzucht en calvinistisch schuldgevoel in een paar woorden
samen: The embarrassment of riches. Meestal vertaald als 'Overvloed en
Onbehagen'.

Is beleggen religie?

Beleggen is ideologie!

Als ik wegga wil ik meer beleggers en huizenbezitters dan vakbondsleden, moet
Margaret Thatcher, conservatief Brits premier (1979-1990), ooit gezegd hebben.
Ze handelde naar haar geloof in vrije markten en individuele keuzes. Zij
privatiseerde staatsbedrijven, zoals British Gas, en bracht de aandelen naar de
beurs, tegen lage prijzen, ook geschikt voor de gewone man. Ze dwong lokale
overheden huurhuizen te verkopen aan de huurders of aan andere nieuwe eigenaren.

Maar bovenal is beleggen de toekomst. Onmiskenbaar en onverbiddelijk groeien de
vermogens van Nederlanders. Nederland wordt steeds rijker, al is de rijkdom niet
gelijk verdeeld. Wie sinds begin jaren tachtig zijn geld in huizen of aandelen
heeft gestoken is stilaan steeds vermogender geworden. Dankzij de gestage
rentedaling sinds 1981 leverden ook effecten met een vaste rente (obligaties)
een fraai rendement op. Als de marktrente daalt, stijgt de prijs van obligaties.
En dankzij de beteugeling van inflatie door centrale banken en de globalisering
konden de beleggers tot nu toe ook genieten van hun winsten zonder dat de
geldontwaarding hun vermogens aantastte.

Beleggen een rijkelui's bestaan? Ook lagere inkomens bezitten aandelen en
beleggen in beleggingsfondsen, blijkt uit onderzoek van De Nederlandsche Bank.
Verdeel Nederland naar inkomen in tien groepen, van hoog naar laag. Van de vier
onderste groepen heeft 7 procent aandelen, van de bovenste drie groepen is dat
18 procent. Van de vier onderste groepen bezit 14 procent beleggingsfondsen, van
de drie hoogste is dat 29 procent.

Wie in beleggersland het allerhoogste zoekt moet zich door tegenstelling na
tegenstelling banen. Beleggen is kiezen. En er is zoveel te kiezen.
Keuzemogelijkheden? Keuzedwang? Het kan verlammend werken. Citaat op de website
van een beheerder van een van de meest succesvolle grote Nederlandse
beleggingsfondsen, FortisObam. "Wie wacht tot alle problemen uit de wereld zijn,
vindt nooit een geschikt moment om te beleggen."

Zeven tegenstellingen om zelf thuis te proberen

1De optimisten versus de pessimisten. Wat bent u?

Voor optimisten liggen de aandelen van bedrijven klaar. Wie de wereld door een
zonnige bril ziet, en ook in de toekomst verdere groei van bestedingen,
investeringen en innovaties verwacht, neemt aandelen. Op lange termijn, zeggen
talloze onderzoeken, leveren aandelen een superieur rendement op. Een van de
bijbels van de ware gelovigen heet niet voor niets: Triumph of the Optimists.

Wie de toekomst somberder inziet, of niet van de risico' s van aandelen houdt,
kiest voor effecten met een vaste rente, zoals obligaties. Je krijgt de vaste
rentebijschrijving. Wie ook geen risico's wil nemen met de aflossing kiest voor
zekerheid, bijvoorbeeld, obligaties van de Nederlandse staat.

2Angst versus hebzucht. Wat doet u in het donker?

'Koop aandelen als bloed door de straat loopt.' De wijsheid wordt toegeschreven
aan een lid van de Rothschild-dynastie. Zeg maar: 'oud geld'. Mensen die weten
waar ze het over hebben. De wijsheid appelleert aan een 'Rambogevoel' dat je als
belegger de waan van de dag moet durven trotseren. De praktijk is anders. Veel
mensen conformeren liever. De waarschuwing van de econoom en succesvolle
valutaspeculant John Maynard Keynes: financiële markten kunnen zich langer
irrationeel blijven gedragen dan u zich dat kunt permitteren (door bij
koersdalingen steeds bij te kopen).

3Rendement versus risico. Wat telt voor u?

De opbrengst op elke belegging heeft zijn prijs. De prijs die u betaalt is
tweeledig: de kans op een tegenvaller en de kracht daarvan. Op een spaarrekening
bij een gerenommeerde bank loopt u weinig risico. Maar het levert geen
wereldwinsten op. Beleggen in aandelen leverde bij tijd en wijle fantastische
rendementen op. Maar de prijs die u daarvoor betaalt zijn soms adembenemende
koersdalingen. De piek van de Amsterdamse beursgraadmeter AEX van iets meer dan
700 punten begin september 2000 werd gevolgd door een koersval tot ruim 218
punten, eind maart 2003. De afgelopen weken schommelde de AEX tussen 420 en 450
punten.

Nadenken over de tegenstelling tussen rendement en risico komt u zeker van pas
bij een beleggingsvoorstel met een onverwacht hoog rendement. De verkoper
vermeldt meestal niet het gelopen risico. Meer dan eens blijkt bij zulke
voorstellen misleiding of fraude in het spel.

4Zacht versus hard. Wat is uw stijl?

Wie niet houdt van papieren beleggingen zoals aandelen of obligaties, heeft nog
genoeg te kiezen. Koop stenen: een eigen woning. Of een vakantiehuisje. Of een
kantoorgebouw. Of koop goud. Of een tanker ruwe olie. Complicatie: veel 'hard'
bezit is het gemakkelijkste te verwerven via papieren bezit, zoals
beleggingfondsen in vastgoed, of grondstoffen, of schepen.

5Kunde versus casino. Wat appelleert het meest?

Wie de financiële markten van tijd tot tijd bezig ziet, stelt zichzelf
onvermijdelijk de Louis van Gaal-vraag: zijn zij gek, of ben ik zo dom? Het
antwoord op de eerste vraag is: ja. Financiële markten laten zich van tijd tot
tijd meeslepen door emoties. Dat leidt tot waanzinnige koerswinsten, zoals
tijdens de internethausse van 1999/2000, maar dan hoor je weinig mensen klagen.
Soms leidt het tot paniek, wanorde en scherpe koersdalingen, zoals de afgelopen
maanden. De optimisten menen dat markten geleid worden door de 'wijsheid van de
massa': zoveel mensen stoppen alle relevante informatie in hun
beleggingsbeslissingen dat de prijzen op de markten wel moeten kloppen. Dat kan
zo zijn. Maar beleggers blijken groepsgewijs ook in staat tot overdrijving. Dan
is kennis van massapsychologie zeker zo nuttig als kennis van boekhouden.
Aandelen zijn een van de weinige producten, zo mag superbelegger Warren Buffet
graag vertellen, waarvan mensen steeds meer willen als de prijs (lees: koers)
stijgt. Kwestie van hebzucht.

6Zelf doen of uitbesteden. Wat kiest u?

Zelf doen, zeggen particuliere beleggers graag. Prima. Maar zelf doen kost tijd
en vraagt kennis en alert handelen. Uitbesteden? Ook prima. Kost geld, voor een
beleggingsfonds of aparte vermogensbeheerder. Levert de ene optie meer op dan de
andere? Op lange termijn wint de beheerder, net als in het casino. Columnist
John Kay van de zalmroze zakenkrant Financial Times becijferde vorige maand wat
's werelds rijkste man, superbelegger Warren Buffet, als beheerder van het
Buffet-vermogen van 62 miljard dollar zou hebben verdiend. Als beheerder had hij
57 miljard verdiend, als belegger 'maar' 5 miljard.

De goedkoopste manier van zelf beleggen is een combinatie van kiezen en
uitbesteden. Kies zelf waarin u wilt beleggen en neem vervolgens een
beleggingsfonds dat een relevante beursgraadmeter kopieert. De beheerkosten
daarop zijn laag. Het is kenmerkend voor de armoedige staat van de Nederlandse
financiële industrie en de geringe concurrentie dat grote geldbeheerders deze
mogelijkheden hier niet op grote schaal aanbieden. In tegenstelling tot Amerika.

7Korte termijn versus lange termijn. Wat doet u?

Beleggen, zeggen de experts, is voor de lange termijn. Maar de meeste mensen
raken meer opgewonden van succes op korte termijn, ook professionals. Wie
probeert te beleggen door op de piek van de markt te verkopen en op het
dieptepunt weer te kopen, moet één ding weten. Een paar dagen maken veel
verschil. Wie eind 1992 een bedrag van 1.000 euro belegde in een graadmeter van
de Europese beurzen had begin dit jaar 5.152 euro, becijferde Anthony Bolton van
vermogensbeheerder Fidelity. Wie de tien beste beursdagen miste, doordat hij net
te laat was met zijn timing, zat op 2.392 euro.

LOAD-DATE: April 18, 2008

LANGUAGE: DUTCH; NEDERLANDS

NOTES: Beleggen is kiezen, en er is zoveel te kiezen

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              121 of 147 DOCUMENTS



                                NRC Handelsblad

                                 April 15, 2008

Sfeeractie;
Dag Frits Abrahams

BYLINE: Frits Abrahams

SECTION: ACHTERPAGINA; Blz. 22

LENGTH: 521 woorden


Wanneer zijn onze voetbalsupporters krankzinnig geworden?

Daar zou ik nou wel eens een gedegen psychosociaal onderzoek naar willen laten
instellen.

Uit de tijd - jaren zestig en zeventig - dat ik in Groningen woonde en de
wedstrijden van GVAV, later FC Groningen bezocht, herinner ik me vooral de
stoeten van zwijgzame, zelden opgewonden Groninger mannen die als een
gedisciplineerd leger naar het stadion in de Oosterparkbuurt oprukten.

Rellen? Gevechten? Laat staan: brandende wc-rollen? Nooit iets van gemerkt.

Ze juichten voor Piet Fransen, die als melkboer in diezelfde Oosterparkbuurt
werkte, en vooral voor doelman Tonny van Leeuwen, ze kankerden op eigenwijze
Ajacieden als Sjaak Swart en Johan Cruijff, maar verder hoorde je ze nauwelijks.

Het waren in mijn herinnering ook hoofdzakelijk mannen van boven de 25 jaar die
toen naar het voetballen gingen. Kostwinners die het hoofd doordeweeks moeizaam
boven water hielden en die zich zondags graag even wilden verliezen in een potje
voetbal, voor ze de volgende morgen weer aan de lopende band of op de steiger
stonden.

Inmiddels lijkt deze 'hardwerkende Nederlander' in de voetbalstadions vervangen,
of op z'n minst aangevuld door de onbestemde jongere voetbalfan, van wie je je
afvraagt wat hij de rest van de week uitvoert. Deze voetbalfan wordt met veel
egards behandeld door de voetbalclubs, die veronderstellen dat je hem koest
houdt als je hem maar naar de ogen kijkt. Zo kon het gebeuren dat Ajax nooit
streng is opgetreden tegen de eigen supporters die "Jo-den! Jo-den!" brullend
het stadion binnenliepen.

De wc-rol in Groningen is dé metafoor voor de coulance waarmee een aantal clubs
zijn supporters tegemoet treedt. Vijftienduizend wc-rollen mochten de fans van
het bestuur van FC Groningen én de brandweer meenemen. "Opgelet Sfeeractie!"
stond er op een pamflet dat op de stoeltjes van de toeschouwers lag. "Onder je
stoel vind je een aantal wc-rollen die bij de spelersopkomst achter elkaar
gegooid moeten worden."

Ik ken dergelijke oproepen. Ze hebben mijn animo om wedstrijden te bezoeken
drastisch aangetast. Je mag vooral bij topwedstrijden niet meer ongehinderd
toekijken, nee, je wordt gemaand een oranje neus op te zetten, ritmisch met een
vlaggetje te zwaaien of papieren snippers naar beneden te laten dwarrelen. Dit
alles overkwam me zowel bij het Nederlands elftal als bij Ajax onder een
soortgelijk motto: "Opgelet Sfeeractie!"

Wie bij het betreden van een Nederlands voetbalstadion nog niet geschift is,
wordt het wel als hij er langer dan een kwartier zit.

Hou het zakelijker, pook het vuur van het chauvinisme niet zo op. Want dat is de
brandstof voor alle waanzin in de stadions. Die sfeer komt er heus wel, als er
maar goed gevoetbald wordt.

Helaas is dat goede voetbal in Nederland zelfs met de sterkste schijnwerpers
niet meer te vinden. Als PSV kampioen wordt - ze voelen zich daar terecht zo
zwak dat ze het niet goed aandurven - is het een kampioen van niks.

Onze beste spelers zitten in het buitenland. Misschien moeten we alle
recidiverende voetbalsupporters daar ook maar heen sturen. Ik ken wel een
politieke partij die ik achter dat idee krijg.

LOAD-DATE: April 15, 2008

LANGUAGE: DUTCH; NEDERLANDS

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              122 of 147 DOCUMENTS



                                NRC Handelsblad

                                 April 12, 2008

De stelling van Raymond Schlössels: Het recht mag nooit de speelbal van de
politiek worden

SECTION: OPINIE & DEBAT; Blz. 17

LENGTH: 1261 woorden

SAMENVATTING:

Bijna vier jaar bleef een spitsstrook op de A1 gesloten, hoewel de
bestuursrechter voorlopige openstelling goedkeurde. Minister Eurlings (Verkeer)
belooft nu Nederland uit het 'juridische moeras' te trekken. Maar met het recht
mag niet gesold worden, zegt Raymond Schlössels tegen Folkert Jensma.

VOLLEDIGE TEKST:

Hoe kijkt u tegen de A-1 uitspraak aan?

"Het is vrij helder. . Er mag voorlopig met auto's gereden worden, zij het 80 km
per uur in verband met de luchtkwaliteit."

Hoe kan zoiets niet zijn begrepen?

"Het is bijna onverklaarbaar. Er waren zes ambtenaren bij betrokken en de
landsadvocaat. Misschien waren er geen duidelijke afspraken wie verantwoordelijk
was. Daardoor is het misschien blijven liggen of niet opgemerkt. Terwijl er
behoorlijk wat belangen op het spel staan."

Daarna wordt de minister boos op de rechter. En de rechter vindt het niet meer
zijn zaak. Is dat ook zo?

"Ja. De rechter zal z'n uitspraak niet nog eens toelichten. De partijen moeten
dat zelf doen. En als er één samenballing is van expertise op dit terrein, dan
bij het ministerie van Verkeer. Ik vínd ook niet dat rechters moeten gaan
uitleggen."

Maar het had een betere indruk gemaakt als 'Den Haag' zichzelf wél had
geïnformeerd.

"Dat lijkt mij in het in het licht van de trias politica juist niet aan de orde.
Sterker, juist omdat de onafhankelijkheid van de Raad van State in discussie is,
is het verstandig dat de Raad z'n positie bewaakt. Het gaat hier om de
rechtsprekende functie. Dat heeft niks met uitvoeren of bestuur te maken. Dat
moet zuiver van elkaar gescheiden blijven."

Stel er rijdt een staatsraad over die weg en die ziet dat de spitsstrook dicht
is. Hoe kan die nou níét bellen?

"Dat de spitsstrook dicht is kan ook heel andere oorzaken hebben dan zo'n
uitspraak. De hoogste bestuursrechter gaat zich daar niet in mengen. Er is een
grens. Dat is een principekwestie. De rechter neemt hier volstrekte
onafhankelijkheid en neutraliteit in acht. Je informeert niet achteraf één
partij hoe de uitspraak moet worden uitgelegd."

De ergernis groeit over juridische belemmeringen. Minister Eurlings noemt
Nederland 'vastgelopen'. Is dat zo?

"Dat is een generalisatie. Het omgevingsrecht is inderdaad buitengewoon complex.
We zijn steeds meer belangen in de omgeving gaan beschermen. De kern is dat
schaarse ruimte verdeeld moet worden. En dat wij op een relatief klein
grondgebied wonen. Dat proberen we zo zorgvuldig mogelijk te doen. Daar hebben
we procedures voor bedacht."

Kan het ook sneller en eenvoudiger?

"Op punten is dat mogelijk. Maar je hebt een basishoeveelheid regelgeving nodig
om die schaarse ruimte te kunnen verdelen. Tenzij je zegt: vrijheid, blijheid -
laten we doen waar we zin in hebben. Maar dan is het binnen 20 jaar gebeurd."

Hoe groot is het omgevingsrecht?

"Gigantisch. Aan belangrijke kernwetten zijn er al tien, twintig. Daaronder
hangen nog de uitvoeringsvoorschriften, de algemene maatregelen van bestuur.
Duizenden artikelen - een oerwoud van regelgeving."

Kan het ook anders?

"Je kunt de ruimte op twee manieren ordenen. Je maakt voor bepaalde gebieden in
Nederland plannen voor de langere termijn. Zo hebben we dat altijd gedaan. Eerst
op rijksniveau, dan een streekplan en vervolgens een bestemmingsplan. Je legt
het gebruik zorgvuldig vast voor een langere periode. Burgers weten dan waar ze
aan toe zijn.

"Of je laat dat los en neemt steeds over afzonderlijke projecten besluiten. Je
wilt iets, ergens, en je neemt daarover één besluit. Dan laat je de mensen
inspreken en klaar. Maar dan is er geen totaalbeeld van waar je naar toe wilt.
Ik ben daar niet voor. Je verliest de controle. Op korte termijn is het heel
aantrekkelijk, want dan kan er bestuurd worden. Dan kun je iets realiseren."

Minister Eurlings zal tevreden zijn.

"Ik geloof er niet in. We moeten accepteren dat op ons kleine grondgebied de
grenzen van de groei zijn bereikt. We zijn een klein land met een heleboel
gebruiksfuncties. We hebben een heel dicht spoorwegennet en veel snelwegen."

Wat vindt u van de term 'juridisch moeras'?

"De stemmingmakerij tegen regeldruk gaat terug naar 1997, naar het rapport
Bestuur in Geding. Dat is geschreven door bestuurders, onder leiding van Jos van
Kemenade. Daarin werd al fors van leer getrokken. Dat er in dit land nauwelijks
meer projecten te realiseren zouden zijn. Sindsdien zijn er heel wat wetten
gekomen die besluitvorming bespoedigen en vereenvoudigen. Dat is nog steeds
gaande".

Maar tien jaar later zwelt de kritiek aan. Hoe kan dat?

"Er is steeds gesleuteld aan de Algemene Wet Bestuursrecht. Toen die begin jaren
90 werd ingevoerd hebben rechtsgeleerden al bepleit dat we alleen individuele
burgers die in hun rechten getroffen zijn moeten beschermen. Maar men wilde geen
breuk met het verleden - dus mochten actiegroepen en belangenverenigingen ook
beroep blijven instellen bij de rechter.

"Ik vind het niet vanzelfsprekend dat iedere belangengroep bij de rechter kan
binnenkomen. Milieudefensie initieert zo'n beetje alles."

Het politieke debat heeft zich verplaatst naar de rechter?

"Ja, en die is daar helemaal niet op ingericht. Een rechter kan goed beoordelen
of iemand recht heeft op schadevergoeding. Maar om de juistheid van een
belangenafweging te beoordelen is veel moeilijker. Dat overziet de rechter niet.
Dan krijg je bezweringsformules: of de overheid in redelijkheid kon komen tot
het genomen besluit."

De premier spiegelt Nederland aan stormachtige ontwikkelingen in India, China en
de Golfstaten. Er is al een commissie bezig hier 'juridische obstakels' aan te
wijzen.

"Die zal ongetwijfeld projectbesluiten, noodwetgeving, spoedvoorzieningen en het
terzijde stellen van regels aanbevelen. Maar het Ei van Columbus zal er niet bij
zitten. Het probleem is niet de techniek van regelgeving, maar de schaarse
ruimte. Ook nieuwe procedures zullen weer ingewikkeld blijken.

"We hebben nu het idee dat er van alles moet. Wegen verbreden, spoorlijnen
aanleggen. Als we vrij baan geven is het over twintig jaar zo vol dat er niks
meer te bespoedigen valt. Het probleem is vanzelf opgelost."

Dat juridische moeras ligt er dus niet voor niets.

"Het recht is de bindende factor in een gemeenschap. Ik heb ook aandacht voor
economische belangen, hoor. Maar als je de economie vrij spel geeft, wordt het
een puinhoop. Als er nu geen duidelijke juridische spelregels zijn is het binnen
een paar decennia onmogelijk om wat dan ook van de grond te tillen. We moeten
onze ruimte zeer zorgvuldig beschermen. Dit is een fundamentele discussie die
het juridische vak overstijgt. Den Haag denkt dat er een probleem is met
verstikkende regelgeving. Maar dat is te beperkt. Het gaat om ruimtegebrek."

Grote projecten hebben een politieke marketingwaarde. Hou dat maar eens tegen.

"Dat is waar. Mij valt op dat de druk tamelijk eenzijdig in het belang van het
bedrijfsleven wordt uitgeoefend. Het gaat echt niet om de dakkapel of de garage
van de gewone burger die vertraagd wordt."

Wat is er tegen spoed- en noodwetten?

"Dat is balanceren op het randje van de rechtsstaat. De wetgever kan binnen de
grenzen van de grondrechten al bijna alles. Die kan per spoedwet bepalen dat je
ergens een fabriek mag realiseren. Je zet alle afspraken en procedures terzijde.
Je neemt het recht volstrekt niet serieus. Is recht een wegwerpproduct dat je
overboord zet als het niet van pas komt? Tegenwoordig zeggen beleidsmakers 'dit
willen we' en dragen de jurist op uit te zoeken hoe dat uitgevoerd kan worden.
De omgekeerde wereld. Dan neem je het recht als waarde niet meer serieus. Ik
maak me zorgen over het recht als speelbal van de politiek."

LOAD-DATE: April 11, 2008

LANGUAGE: DUTCH; NEDERLANDS

GRAPHIC: 1204OPIschlossel1, Prof. mr. dr. R.J.N. Schlössels is hoogleraar
bestuursrecht aan de Radboud Universiteit Nijmegen., Foto's Flip Franssen
1204OPIschlossel4
1204OPIschlossel3
1204OPIschlossel2

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              123 of 147 DOCUMENTS



                                NRC Handelsblad

                                 April 5, 2008

De markt van politieke ideeën is hard en eenvoudig;
opklaringen

BYLINE: Marc Chavannes

SECTION: OPINIE & DEBAT; Blz. 16

LENGTH: 1133 woorden


Genoeg is genoeg, los de problemen eindelijk op, zegt Rita Verdonk. Hou
Nederland Nederlands, stop de islamisering, zegt Geert Wilders. Hou op met
Haagse spelletjes waar 'gewone' Nederlanders niks aan hebben, zoals
marktverheerlijking bij de vervulling van publieke taken, zegt Jan Marijnissen
al jaren. Als de verantwoordelijke middenpartijen dat reservoir aan onvrede niet
serieus nemen, verliezen zij hun laatste krediet en nemen de noodrempartijen de
macht over. Daarover ging deze rubriek vorige week.

Het was geen stemverklaring en geen geloofsbelijdenis. Eerder een poging tot
verklaring van het aanhoudend succes in de opiniepeilingen van de
anti-systeempartijen. Geert Wilders liet er dinsdag in het Kamerdebat over zijn
film Fitna geen misverstand over bestaan: hij staat al met één been buiten het
systeem. Hij maakte het kabinet uit voor een stel leugenaars zonder sluitend
bewijs aan te voeren.

Wat het koor van parlementariërs, D66 en GroenLinks incluis, ook aanvoerde,
niets bracht Wilders van zijn stuk. Uit een eerste De Hond-peiling en op diverse
internetfora blijkt dat velen hem meer vertrouwen dan het kabinet. Als het waar
is dat tientallen procenten van de bevolking het voor mogelijk houden dat de
minister van Justitie een vervalst verslag overlegt van een besloten gesprek met
de PVV-leider, dan is er iets aan de hand.

Aan de Amsterdamse wallekant was het donderdag maar marginaal anders. Het
lanceringsfeestje van Verdonks Trots op Nederland had de geprefabriceerde
ballonnigheid van een Amerikaans campagne-evenement. Ook daar een
weg-met-die-regeer-klieksfeer, bekend van Fortuyn, Wilders en buitenlandse
anti-bestelpartijen. 'Anti-Washington' is in de VS bijna een toelatingseis voor
Witte Huis-kandidaten.

Rita Verdonk hield zich wegens drie gescheurde spieren buiten het Fitna-debat.
Eerder deed zij ook weinig mee aan het Kamerwerk, maar nu heeft zij haar zorgen
om cultuur en bestuur in dit land geformuleerd. Voorlopig zijn haar ideeën meer
instinctief dan uitgewerkt. Maar de eerste contouren zijn zichtbaar.
Bijvoorbeeld: de provincies opgedoekt, de Tweede Kamer gehalveerd.

TON houdt halt voor frontale islam-kritiek. Haar trotstaal, de rem op criminele
buitenlanders, tweederde van de ontwikkelingshulp en de Antillenmiljarden
stoppen plus de stevige integratie-eisen tonen toch haar verwantschap met
Europese nationalisten als Fini, Haider, De Winter en Le Pen. Haar afkeer van
Haags daadkrachtgebrek, haar roep om ruimte voor burgers en ondernemers,
handhaven boven gedogen, maar ook haar steun voor homo-emancipatie en
koopzondagen maken haar een meer complete erfgenaam van Pim Fortuyn dan Geert
Wilders heeft willen zijn.

Het fascinerende van deze ontwikkelingen in de electorale supermarkt is de
branchevervaging. Iedereen verkoopt van alles. D66-voorman Pechtold kon
moeiteloos instemmen met Verdonks pleidooi voor de gekozen burgemeester. En met
de verbetering van de positie van leraren en andere professionals zal hij ook
geen moeite hebben. Wie wel? Kamerleden van regeringsfracties zullen het op veel
onderdelen eens zijn met Verdonk. Het coalitiecorset belet hun dat toe te geven.

Krampachtigheid is een slechte spindokter. Politici en partijen die durven de
toestand met droge ogen te analyseren zullen in de aanloop naar de volgende
verkiezingen gezag opbouwen. Wie blijft verdedigen dat het heel gewoon is dat al
die grote infrastructuur- en automatiseringsprojecten niet functioneren, wie
detailbemoei-plannen blijft uitbroeden ('gratis schoolboeken') zal klappen
krijgen.

Wie de vermarkting van echt publieke taken blijft bejubelen, zonder voldoende
oog voor de vraag of burgers iets te kiezen hebben, moet niet raar opkijken als
de kiezers dat tekort inhalen bij hun volgende bezoek aan het stemlokaal. Dat
illustreerde ik vorige week aan de hand van het schandaal van de geprivatiseerde
vleeskeuring. Maar de mercadofilie gaat veel verder.

Twee economen die veel hebben gepubliceerd over gezondheidseconomie, Wim Groot
en Henriëtte Maassen van den Brink, pikten uit mijn verhaal een zinnetje dat
vooral ging over de bestuurlijke neiging om steeds meer en verfijndere
aanspraken aan burgers te gunnen en tegelijk kostenbesparingen te beloven
(Opiniepagina, 4 april). Met de markt als tover om het onmogelijke aannemelijk
te maken. Het woord 'zorgverzekeringswet' ontlokte de auteurs een lofrede op de
markt, met name die voor zorg.

Groot en Maassen van den Brink instrueerden me dat, afhankelijk van het type
zorg, slechts 10 tot 20 procent daadwerkelijk aan de vrije markt is overgelaten.
Het meeste geld wordt nog via overheidsbudgetering verdeeld. Toch, stellen zij,
is "de kwaliteit van de zorg door de marktwerking aanzienlijk verbeterd".
Doordat ook voor het 'onvrije' deel nu over kwaliteit wordt onderhandeld.

Dat soort redeneringen illustreren misschien de schoonheid van economie als
denkkader. Zonder oog te hebben voor het diepgaand onwelbevinden van
tienduizenden artsen, verpleegkundigen en burgers die patiënt of verwant van een
patiënt zijn. In al die zorgfabrieken zitten medisch en verpleegkundig
geschoolde handen computerformulieren in te vullen. Jammer van het onderzoek en
het gesprek.

Medische specialisten zijn met hun honorariumeisen en soms tekortschietende
intermenselijke vaardigheden lang niet altijd lieverdjes geweest. Nu voelen zij
zich permanent met in het systeem verankerd wantrouwen bejegend. Dat de
voorvrouw van de patiëntenbeweging overstapt naar de top van het ministerie dat
het hele medische beroep overspoelt met dbc's, kwaliteitsindicatoren en
registraties, VWS dat de academische medische opleidingen wil gaan aanbesteden,
dat stemt niet gerust.

In de vorige week genoemde bundel De Tien Plagen van de Staat - De
bedrijfsmatige overheid gewogen schrijft Evelien Tonkens overtuigend over de
keerzijde van het marktdenken in de zorg. Het is een ideologie met een beperkte
bijdrage. Het lijkt me aannemelijk dat hoe meer procenten vrije markt worden
toegelaten in de zorg, hoe meer de onverenigbaarheid met de beschavingsdoelen
van het stelsel aan het licht zal treden.

Schrijvend over die bundel verwees ik naar Frank Ankersmits afrekening met het
idee 'transactiestaat' van de econoom D.J. Wolfson (in een WRR-publikatie van
2005). Wolfson maakt er bezwaar tegen dat ik hem impliciet op één hoop gooide
met de vermarkters. Na veelvuldige herlezing van zijn boek erken ik dat hij voor
iets subtielers pleit dan 'de markt'. Maar ik denk nog steeds dat Ankersmit het
argument wint.

Voorzover Wolfsons transactiestaat de logica van de markt verrijkt met de zorg
voor ongelijk begenadigden, vrees ik dat het theorie blijft. De markt van
politieke ideeën is hard en simplistisch. Dat bewijst deze week. En op die
politieke markt doet de doorgeschoten logica van de commercialisering van
overheidstaken het niet goed.

LOAD-DATE: April 5, 2008

LANGUAGE: DUTCH; NEDERLANDS

NOTES: Redacteur NRC Handelsblad; Wilt u reageren? Schrijf de auteur:
opklaringen@nrc.nl of via nrc.nl/chavannes Die reacties worden openbaar na
goedkeuring door de redactie.

GRAPHIC: 0504opiOppenheimer, Illustratie Ruben L. Oppenheimer

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              124 of 147 DOCUMENTS



                                NRC Handelsblad

                                 April 5, 2008

De 'antipolitici' pakken de ruimte op de rechterflank

BYLINE: Door onze redacteur; Sandra Heerma van Voss

SECTION: BINNENLAND; Blz. 3

LENGTH: 829 woorden

DATELINE: DEN HAAG, 5 APRIL.

SAMENVATTING:

Ze zorgden deze week voor veel ophef, maar zijn Geert Wilders en Rita Verdonk
klaar om een rol te spelen op de rechterflank van de Nederlandse politiek?

VOLLEDIGE TEKST:

Het was de week van de antipolitici. Geert Wilders en Rita Verdonk wenden zich
het liefst zichtbaar en luidruchtig van de politiek af.

PVV-fractievoorzitter Wilders zei het dinsdagavond zo, in het debat over zijn
anti-islamfilm Fitna: "Mijn loyaliteit ligt niet bij de politiek-correcte elites
in binnen- en buitenland, maar bij de gewone Nederlander, de gewone,
fatsoenlijke, nette Nederlander." Parlementariër Verdonk vroeg zich
donderdagavond bij de feestelijke aftrap van haar politieke beweging Trots op
Nederland (TON) af of het fatsoenlijk is "om 98 procent van de Nederlanders uit
te sluiten van de democratie". "U bent alleen om uw zegen te geven aan de door
partijbaronnen gemaakte kant-en-klare programma's", zei ze tegen haar gehoor.
"Een handvol verzuurde partijleden en beroepspolitici bepalen in dit land wat er
gebeurt."

Een dag later, op vrijdagmiddag, stond vicepremier Rouvoet (ChristenUnie) op de
wekelijkse persconferentie na het kabinetsberaad de pers te woord. Hij
constateerde zuinigjes "dat het iets ingewikkelds heeft als je je afzet tegen
iets waar je zelf deel van uitmaakt".

Voor Wilders en Verdonk is dat helemaal niet ingewikkeld. Sterker: hun
expliciete beroep op 'het volk' is de legitimatie voor hun bestaan. Het past
volgens Philip van Praag, politicoloog aan de Universiteit van Amsterdam, "in
een populistische mediastrategie waar Pim Fortuyn als eerste groot succes mee
had".

Van Praag wijst er op dat er al jaren een schommelend percentage van 15 à 20
procent van de Nederlandse bevolking geen vertrouwen in de regering heeft en
vindt dat er in Den Haag vooral wordt gepraat. Van Praag: "Dat is een
betrekkelijk recent fenomeen. Politici als Drees, Romme en Den Uyl werden door
gewone burgers toch gezien als mensen die voor hen opkwamen. Dat basale
vertrouwen gaf rust in de samenleving."

Vanaf de jaren zestig kalfde dat vertrouwen af, zegt ook Paul Lucardie van het
Documentatiecentrum Nederlandse Politieke Partijen. "Burgers werden kritischer.
De meerderheid heeft nog wel vertrouwen in het bestel, maar de populariteit van
het kabinet gaat steeds grilliger op en neer. Bij die 20 procent, die voor een
belangrijk deel aan de rechterkant van het politieke spectrum zit, heerst
structurele onvrede."

"U mag één keer uw stem uitbrengen en hup, verkiezingsbeloftes worden overboord
gesmeten en ze gaan op de Haagse vierkante kilometer hun eigen gang", verwoordde
oud-VVD-minister Verdonk donderdagavond haar anti-Haagse boodschap.

Verdonk kwam ook met voorstellen voor bestuurlijke vernieuwing. De provincies
wil ze als bestuurslaag schrappen of tot een minimum beperken. Het aantal Tweede
Kamerleden wil ze terugbrengen tot 75. Lucardie noemt die pogingen om de
Nederlandse democratie directer te maken "interessant". "Er is ruimte voor in
ons bestel. Sinds 1945 is er hier weinig veranderd, hoewel bekend is dat
Nederlanders bijvoorbeeld vóór enige vorm van een gekozen burgemeester en vóór
referenda zijn. Alleen gaan ze er niet de straat voor op."

Maar om het succes van Wilders en Verdonk te verklaren, volstaan dit soort
factoren niet. Ze slagen er ook allebei in om eerlijk over te komen, iets wat
gezichtsbepalende bewindslieden als Balkenende en Bos veel minder goed lukt.
Philip van Praag: "De weigering van een onderzoek naar de Irak-oorlog doet dit
kabinet bijvoorbeeld geen goed. Mensen snappen niet waarom dat er maar niet
komt. Dan denken ze al gauw dat de regering ook op andere terreinen oneerlijk
is." Paul Lucardie: "Alleen al door zijn woordgebruik maakt Wilders een
oprechter indruk dan Bos en Balkenende. In 2003 werd Bos nog als jong en oprecht
ervaren, maar in de politiek slijten mensen snel. Bos had misschien ook geen
minister moeten worden." Philip van Praag: "Met haar programma onderscheidt
Verdonk zich niet echt van de VVD. Ze zal het de komende jaren vooral van haar
persoonlijke uitstraling moeten hebben. "

Tjitske Akkerman, politicologe aan de Universiteit van Amsterdam: "Als
stemmentrekker en als beweging is Verdonk serieus te nemen. Ze heeft zich
duidelijk geprofileerd, simplistisch en niet-Haags, en zich juist níét concreet
uitgesproken op de terreinen waarop ze als minister ervaring heeft. Dat laat
ruimte open voor koerswijzigingen."

Maar wie heeft nu de beste kansen op rechts, Verdonk of Wilders? De beweging van
Verdonk haalt in de peiling van TNS NIPO 25 zetels. In de Politieke Barometer
van Synovate/Interview NSS staat ze op veertien zetels. In diezelfde peiling
staat Wilders ook op veertien.

Volgens Akkerman heeft Verdonk één ding voor op Wilders: ze is een vrouw. "Het
electoraat van rechts-radicale partijen is altijd overwegend mannelijk. Vrouwen
zijn niet minder anti-immigratie en ze zijn net zo bezorgd over eigen cultuur en
islam, maar Verdonks gematigdere toon zal haar vrouwelijke kiezers opleveren."

LOAD-DATE: April 5, 2008

LANGUAGE: DUTCH; NEDERLANDS

NOTES: 'Vijftien procent heeft geen vertrouwen in de regering'; Philip van
Praag, politicoloog

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              125 of 147 DOCUMENTS



                                NRC Handelsblad

                                 April 4, 2008

Verdonk wil ferm zijn, niet bot Streven naar dertig zetels en hoofdrol

BYLINE: Door onze redacteur; Sandra Heerma van Voss

SECTION: VOORPAGINA; Blz. 1

LENGTH: 647 woorden

DATELINE: DEN HAAG, 4 APRIL.

SAMENVATTING:

'Nederlandse waarden' en handhaving van regels staan centraal voor Rita Verdonks
beweging. Hoe verhoudt haar aanpak zich tot die van concurrenten?

VOLLEDIGE TEKST:

De Nederlandse burger wordt behandeld "als een stoute kleuter". De Nederlandse
cultuur zit in eigen land in het nauw door een "sterke 'weg-met-ons'-stroming".
De Nederlandse vrijheid van meningsuiting wordt "verkwanseld" door "onze eigen
minister-president".

Met deze drie kernpunten lanceerde het Tweede Kamerlid Rita Verdonk gisteravond
haar beweging Trots op Nederland. Het is een nieuwe, rechtse loot aan de stam in
het Nederlandse politieke landschap. En de verschillen, althans in uitstraling,
lijken duidelijk: minder "oude politiek" dan de VVD, de partij waarvoor ze
minister was en waarvoor ze vorig jaar de fractie werd uitgezet. En minder bot
dan de Partij voor de Vrijheid van Geert Wilders. Maar wel duidelijk en
kritisch, zoals ze meerdere malen in de launching speech van haar beweging
aangeeft.

In de media-optredens waarin Verdonk de afgelopen maanden haar politieke
beweging introduceerde, was de toon steeds positief: anders dan de zittende
politici zou zij problemen echt gaan aanpakken en oplossen, en iedereen was
welkom om met haar mee te denken. Gisteravond, op het startfeest van de beweging
in de Passengers Terminal in Amsterdam, gaf ze voor het eerst ook ruim baan aan
de grieven die ze denkt te delen met haar achterban.

Na een filmpje met een snelle montage van nationale symbolen (bloemen, grachten,
Schiphol, Shell) somde Verdonk op wat er volgens haar aan schort. Er komen te
veel immigranten het land binnen, aan wie te weinig eisen worden gesteld. Er
gaat te veel geld naar ontwikkelingshulp en de Antillen. Individueel talent en
ondernemingszin worden in de kiem gesmoord door een overdaad aan regels. Een
"handvol verzuurde partijleden en beroepspolitici" bepaalt momenteel wat er in
het land gebeurt.

Zelf heeft Verdonk vertrouwen in de gewone burger, zei ze gisteravond tegen haar
publiek. Volgens haar kunnen mensen prima zelf hun burgemeester, hun religie,
hun partner en de manier waarop ze hun zondag willen besteden kiezen.

Met deze brede, conservatief-liberale koers, ondersteund door een hypermoderne
website met uitgebreide mogelijkheden om mee te praten, doet Verdonk een gooi
naar een groot kiezersreservoir: dat van VVD en PVV. Maar de jacht is ook
geopend op het electoraat van partijen als CDA en PvdA (die volgens Verdonk
staan voor de status-quo) én van de SP, die "altijd kritiek" heeft en "overal
tegen" is, maar "te laf [was] om te regeren toen ze de kans kregen".

Verdonk zal die kans grijpen, beloofde ze. Ze heeft de ambitie dertig zetels te
halen en premier te worden, met een programma dat door een meerderheid van de
Nederlanders, via internet, bepaald wordt. Het gaat om acht thema's: onderwijs,
integratie, regelgeving, veiligheid, immigratie, files, zorg en
ontwikkelingssamenwerking. Alleen over de eerste vier sprak Verdonk zich
gisteravond uit. In het onderwijsbeleid is een kentering nodig zodat er geen
"grijze muizen" meer worden opgeleid. Vluchtelingen die gevaar lopen blijven
welkom, maar elke nieuwkomer moet "meedoen". Wat de veiligheid betreft: de
kinderbijslag van notoire criminelen als Marokkanen en Antillianen moet naar
heropvoedorganisaties. En burgers moeten zich weer "veilig en geborgen" voelen,
onder leiding van één minister van Veiligheid. Het aantal Kamerleden kan terug
naar 75.

De komende jaren moeten alle acht punten worden uitgewerkt, volgens een systeem
van 'de meerderheid heeft gelijk'. Maar wat daarna? Mocht Verdonk bij de
volgende verkiezingen de gedegen concurrente blijken te zijn die haar hoge
scores in de peilingen nu doen vermoeden, dan zal ze met andere partijen moeten
samenwerken, en wordt ze deel van het systeem waar ze zich nu met zoveel nadruk
tegen afzet. Voor het kamp-Verdonk is dat van later zorg.

LOAD-DATE: April 4, 2008

LANGUAGE: DUTCH; NEDERLANDS

NOTES: Commentaar: pagina 7

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              126 of 147 DOCUMENTS



                                NRC Handelsblad

                                 April 3, 2008

Een club van verbitterde patriotten;
TON Achter al die nostalgie van Verdonk gaat een onfris soort berekening schuil

SECTION: OPINIE; Blz. 9

LENGTH: 1304 woorden

SAMENVATTING:

Een ongerept en onbezoedeld Nederland, dat is waar Rita Verdonk naar
terugverlangt. Dat beeld is schaamteloos versimpeld en nostalgisch, zegt
redacteur Bas Heijne.

VOLLEDIGE TEKST:

Trots op Nederland, hoe deed je dat ook alweer? Om de paar weken staat er een
onderzoeker of publieke intellectueel op die zegt dat we het veel te zwart
inzien, wat dan onbegrijpelijk wordt genoemd, want er is zoveel reden voor
optimisme, de cijfers geven er alle aanleiding toe. Waarom zo woedend over
puinhopen, tyfuszooi en de oprukkende islam? Het zit allemaal in ons hoofd.
Echt, er is genoeg om trots op te zijn.

We willen het best, het lukt alleen niet. Dat de nieuwe geuzenbeweging Trots op
Nederland van Rita Verdonk vooral bestaat uit mensen die de hele dag op
Nederland lopen te kankeren, legt dat onvermogen mooi bloot. De kern van de
aanhoudende onvrede, de oorzaak van de verbitterde debatten en de politieke
oprispingen, ligt juist in die nieuwe obsessie met het idee wat Nederland zou
moeten zijn.

Het lijkt een eeuwigheid geleden, maar een paar jaar terug kon Nederland ons
niets schelen. Vanaf de jaren zestig waren we veel te druk geweest met onszelf
als individu. Abortus, homohuwelijk, drugsbeleid, euthanasie, een tijdlang leek
het erop alsof de politiek er nog enkel was om onze persoonlijke vrijheid zo
groot mogelijk te maken. Bij het idee van Nederland schoot ons domweg niets te
binnen. We moesten goede Europeanen zijn, goede antiracisten en vooral goede
wereldburgers. Af en toe verscheen er een mediaprofessor op televisie die
verkondigde dat Nederlanders heus wel nationalistisch waren, kijk maar naar het
EK voetbal of Koninginnedag. Ook vroeg zich om de zoveel tijd iemand af waarom
Nederlanders zo weinig met Nederland te maken wilden hebben, waarom ze zich
altijd schaamden voor landgenoten in het buitenland, waarom ze om iets af te
kraken, altijd zeiden dat het 'zo Nederlands' was - terwijl Engelsen alleen maar
iets 'so English' noemden wanneer ze gloeiden van nationale trots?

Dat er iets aan het schuiven was, bleek uit de snelle opkomst van de
Leefbaar-beweging aan het begin van de nieuwe eeuw. Die beweging is door het
kabaal van Fortuyn en vervolgens Verdonk en Wilders alweer bijna vergeten, maar
die middelbare mannen in hun handgebreide truien vertolkten een onvrede die
wezenlijk was: waar bleef het gevoel van eigenheid in een geglobaliseerde
wereld? Hoe kon je je eigen kleine wereld behouden in een wereld die steeds
verder verwaterde en waarin iedereen geacht werd een overtuigd kosmopoliet te
zijn? De Leefbaren huldigden geen nieuw idee van Nederland, ze zagen zichzelf in
de eerste plaats verbonden met hun stad of streek. Die verbondenheid, beweerden
zij, stond onder druk - vanwege Den Haag, vanwege Europa, vanwege de
globalisering. Wanneer je de deur van je huis opendeed, zag je nog steeds de
overkant van de straat; waarom werd die werkelijkheid veronachtzaamd?

Er loopt een rode draad van dat bescheiden onbehagen naar de verbeten
recalcitrantie van Verdonk en Wilders. Alleen gaat het nu niet langer over
verzakte verkeersdrempels en een verkeerd bestemmingsplan, maar om het
verdedigen van onze beschaving. De islam is de vijand, maar daarnaast ook Den
Haag, dat immers op gewone Nederlanders neerkijkt.

Wie zich bedreigd voelt, harnast zich - daar komt die nieuwe obsessie met
Nederland en de Nederlandse identiteit vandaan. De minister die het waagt te
suggereren dat we over een paar eeuwen zullen spreken over een cultuur met
joods-christelijk-islamitische wortels krijgt een stortvloed van
verontwaardiging over zich heen. Een tamme gelegenheidstoespraak van prinses
Máxima over haar eigen ervaring met de Nederlanders en de constatering dat ze de
Nederlandse identiteit nooit heeft kunnen vinden, roept stormen van protesten op
die nog maanden nawoeden. De Nederlander bestaat! schreeuwt de cover van het
neoconservatieve weekblad Opinio.

Tegelijkertijd vindt een bredere discussie plaats over onze persoonlijke
verhouding met de geschiedenis van ons land. Lang, veel te lang, wordt ons
artikel na artikel ingepeperd, hebben de Nederlanders hun historie verwaarloosd,
omdat trots zijn op dat verleden werd gezien als onvolwassen of domweg
sentimenteel. Wat er nu van ons wordt gevraagd, is dat we niet alleen
belangstelling voor onze geschiedenis opbrengen, maar dat we er ons ook
emotioneel mee vereenzelvigen. De toon is vooral beschuldigend. De
zeventiende-eeuwse zeeheld Michiel de Ruyter, die zich lange tijd ergens
achterin ons collectieve geheugen ophield, kan tegenwoordig plotseling het
onderwerp van een discussie over nationale trots worden. We zouden trots op
Michiel de Ruyter moet zijn, en met 'wij' bedoelen ze niet alleen diegenen die
honderd procent gepatenteerd Nederlander zijn, maar vooral de kinderen van
immigranten, die zich tot dusver, zoals in rapport na rapport wordt vastgesteld,
maar niet met Nederland als een vaderland identificeren.

Rita met een kruiwagen op de cover van De Nieuwe Revue, Rita met wapperende
haren aan de Scheveningse kust op het omslag van Elsevier, Rita die thuis met
een volle wasmand van de trap is gevallen op de voorpagina van De Telegraaf; het
is duidelijk op welk Nederland Verdonk wil dat haar kiezers trots zijn. Voeg
hieraan toe de hype rond Boer zoekt vrouw plus het succes van het
RTL-showprogramma Ik hou van Holland en je begrijpt dat er wordt terugverlangd
naar een ongerept en onbezoedeld Nederland.

Achter al die nostalgie gaat ongetwijfeld een onfris soort berekening schuil.
Niemand heeft het nog opgemerkt, maar Rita Verdonk en haar TON lijken verdacht
veel op Nina Brink en haar WOL (World Online) - en we weten hoe dat afgelopen
is. Maar pijnlijk is hoe gemakkelijk de nieuwe populisten in de politiek het
idee van Nederland hebben kunnen kapen. Het beeld van Nederland dat zij
gebruiken is schaamteloos versimpeld en nostalgisch, maar er vallen zoveel
mensen voor omdat het idee van Nederland, dat voor hen niets anders is dan een
idee van gemeenschap, door de gevestigde orde zo lang is verwaarloosd.

Zeker in een onzekere tijd zoeken mensen iets buiten zichzelf waarmee ze samen
kunnen vallen. Het is een fatale misrekening van zowel de sociaal-democratische
als de liberale partijen geweest om te denken dat we dat gevoel niet meer nodig
zouden hebben. Waar is het idee van Nederland van Wouter Bos? Waar dat van Mark
Rutte? De 'trots' van Verdonk is onwetend, verbeten en humorloos, maar dat wil
niet zeggen dat de hele gedachte van nationale trots onzinnig en achterlijk zou
zijn. Juist in een versnipperde, ongrijpbare wereld is een gevoel van Nederland
nodig.

Kan dat zonder tenenkrommende clichés, zonder een ondertoon van gepikeerde
xenofobie, zonder een dwaze ontkenning van de rest van de wereld? Ik denk het
wel. Zoals de Pools-Engelse historicus Adam Zamoyski vorige week in een
interview in de bijlage Boeken tegen mij zei: "Ik heb niks tegen patriottisme.
Nadat het geloof in de monarchie in diskrediet werd gebracht, is er nooit een
andere bevredigende notie geweest die mensen een gevoel van gemeenschap heeft
gegeven. Je kunt eindeloos debatteren over wat een natie is, taal, cultuur of
enkel geografie, maar je kunt niet zonder. [--] Maar ik zie niet in waarom je de
geschiedenis zou moeten vervalsen om zulke gevoelens te ondersteunen."

Jawel, er bestaat een Nederland dat vanuit een bescheiden zelfbewustzijn in
staat is zich te laten gelden in de rest van de wereld. Er bestaat een Nederland
dat erkent dat de samenleving pluriform is en dat ieder idee van gemeenschap dat
besef als uitgangspunt moet hebben. Er bestaat een Nederland dat zich niet
verliest in een benauwde nostalgie, dat zich heeft bevrijd van zijn permanente
verontwaardiging, dat sociale en culturele kwesties monter en pragmatisch
tegemoet kan treden. Op dat Nederland ben ik trots. Ik moet het alleen nog
vinden.

LOAD-DATE: April 3, 2008

LANGUAGE: DUTCH; NEDERLANDS

NOTES: Nog een paar jaar terug kon Nederland ons niets schelen

GRAPHIC: 0304OPIVerdonkopblaaspopST, Tekening Siegfried Woldhek

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              127 of 147 DOCUMENTS



                                NRC Handelsblad

                                 April 1, 2008

Bestuursrechter laat de burger bungelen;
Lex et Libertas Frank Kuitenbrouwer

BYLINE: Frank Kuitenbrouwer

SECTION: OPINIE; Blz. 6

LENGTH: 781 woorden

SAMENVATTING:

De bestuursrechter heeft een grote vrijheid van handelen. Hij maakt daar
onvoldoende gebruik van ter bescherming van de burger, leert een evaluatie.

VOLLEDIGE TEKST:

In civiele rechtszaken tussen private partijen gaat vijf, hooguit tien procent
van de verliezers in beroep tegen het vonnis. Maar in processen met de overheid
zoekt maar liefst veertig procent van de burgers die aan het kortste eind
trekken het hogerop. Dit opmerkelijke statistiekje gaf A.T. Marseille
(Universiteit Groningen) onlangs in het tijdschrift voor de rechterlijke macht
Trema. Niet dat de burger er veel mee opschiet. Slechts in één op vijf gevallen
heeft hij succes bij de hoogste bestuursrechter. Het is aannemelijk dat burgers
te hoge verwachtingen hebben van de bestuursrechtspraak. Het is eigen aan
overheidsbestuur dat het individuele burgers soms teleur moet stellen. Daar kan
een rechter niet altijd iets aan doen. Toch roept het opmerkelijk hoge
percentage ingestelde beroepen in deze sector vragen op over de aanpak van de
administratieve rechters.

Deze vragen worden onderstreept door de Derde Evaluatie van de Algemene wet
bestuursrecht (Awb) in vijf delen, waaraan Marseille meewerkte. De ambities van
de Awb waren bij de invoering in 1994 groot. De ongelijkheid tussen burger en
overheid zou worden gecompenseerd. Uit de toelichting op de wet komt de
bestuursrechter naar voren als iemand die zoekt naar de werkelijke toedracht van
een zaak, die zich actief opstelt en zonodig gebruikmaakt van de bevoegdheid tot
aanvulling van de feitelijke toedracht zoals de partijen deze elk voor zich
presenteren. De wet laat de bestuursrechter dan ook een grote mate van vrijheid
bij het onderzoek van de feiten die de basis vormen van zijn oordeel, aldus
Marseille. Hij concludeert dat de bestuursrechter zich niet veel gelegen laat
liggen aan het ideaal van de Awb-wetgever.

De evaluatiecommissie reageerde zuinig op deze analyse. De bedoeling van de
wetgever is minder duidelijk dan zij lijkt. Bovendien heeft de rechtontwikkeling
sinds 1994 niet stilgestaan. Er is meer eigen verantwoordelijkheid gelegd bij de
procespartijen. En de aandacht voor de 'doorloopsnelheid' van zaken is
toegenomen. Die is inderdaad sterk ingekort.

Doorloopsnelheid heeft wél een prijs, moet de commissie toegeven. En niet een
geringe: 'rechtonzekerheid'. De burger weet onvoldoende wat hem of haar bij de
rechter te wachten staat. De opstelling van de bestuursrechter zoals die uit het
evaluatieonderzoek naar voren komt is in hoge mate afwachtend. Dat begint al met
de wettelijke bevoegdheid van de rechter om zélf op onderzoek te gaan gedurende
de voorfase van het proces. Dat gebeurt hoogst zelden, aldus Marseille, die
spreekt van een "enorme omslag" op dit punt in de 13 jaar na invoering van de
Awb.

Wie denkt dat de inactiviteit van de bestuursrechter in het vooronderzoek ter
zitting wordt gecompenseerd, komt bedrogen uit. De relatief passieve houding
wordt daar voortgezet. Vervelend is vooral dat de burger daardoor niet weet
welke munitie, en hoeveel, hij moet aandragen om de rechter te overtuigen. De
burger betreedt de rechtszaal al gauw met de verwachting dat hij terechtkomt bij
een soort onderzoekscommissie die een diepgravend onderzoek instelt. De
werkelijkheid is volgens de evaluatierapportage dat de rechter de klagende
burgers er vaak niet eens op wijst dat zij zelf voor het relevante
bewijsmateriaal moeten zorgen. Laat staan dat de rechter aangeeft wat voor hem
relevant is. Het minste is toch wel dat de rechter aan de partijen tijdig
duidelijk maakt wat hij van hen verwacht.

Dat vindt de evaluatiecommissie eigenlijk ook wel. Maar het lastige is dat
daarvoor geen uniform model valt te maken. Daarvoor lopen de diverse soorten
administratieve procedures (uitkeringen, ruimtelijke ordening, vreemdelingen,
ambtenaren, enzovoorts) te veel uiteen. Intussen concludeert de commissie
onverbloemd dat "de praktijk afwijkt van de verwachtingen van de wetgever".

Het is wonderlijk dat regering en parlement, die samen de wetgever vormen, dit
over hun kant laten gaan. Niet het minst opmerkelijk is dat onze hoogste
rechters (Raad van State en Centrale Raad van Beroep) de passieve rechtspraak
gewoon pikken, zo ze hem niet in de hand werken. Zelfs het Europese Hof voor de
Rechten van de Mens in Straatsburg, dat daar nog weer boven gaat, doet niet al
te moeilijk - al gaf het onlangs in een Somalische asielzaak de Nederlandse
bestuursrechtspraak wel een tik op de neus. De behandeling van asielzaken
springt er dan ook wel héél slecht uit, zei de Groningse hoogleraar L.J.A. Damen
in Ars Aequi naar aanleiding van de Straatsburgse uitbrander. Maar dat is een
schrale troost voor de gewone burger.

LOAD-DATE: April 2, 2008

LANGUAGE: DUTCH; NEDERLANDS

NOTES: Frank Kuitenbrouwer is medewerker van NRC Handelsblad.; Reageren kan op
nrc.nl/kuitenbrouwer. Reacties worden openbaar na beoordeling door de redactie.

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              128 of 147 DOCUMENTS



                                NRC Handelsblad

                                 April 1, 2008

Dronken de koningin beledigen;
De uitspraak over

BYLINE: Folkert Jensma

SECTION: BINNENLAND; Blz. 2

LENGTH: 599 woorden

SAMENVATTING:

De rechtbank Dordrecht veroordeelde vorige week een man wegens
majesteitsschennis. Hij heeft inbreuk gemaakt op het staatsbelang.

VOLLEDIGE TEKST:

De zaak: Een 45-jarige dakloze man roept in dronkenschap dat hij de koningin
"een kogel door haar kankerkop" zal schieten. Hij schreeuwt "op de openbare weg
dat de koningin van Nederland een kankerhoer was". En hij roept grove
beledigingen en bedreigingen aan het adres van surveillerende agenten. Ook
bedreigt hij iemand van het Leger des Heils. Hij maakt "snijdende bewegingen"
langs de hals en "schietbewegingen met beide handen".

Nemen de rechters de bedreiging van de koningin serieus? Nee. De rechters lezen
in het proces-verbaal dat de verdachte dronken was en zich gefrustreerd voelde.
"Op grond daarvan is niet bewezen dat bij de koningin of enig ander weldenkend
mens de vrees zou kunnen ontstaan voor een min of meer ernstige inbreuk op de
persoonlijke levenssfeer, indien en voorzover de woorden van verdachte
betrokkene hadden bereikt." Niet geloofwaardig, maar boze dronkemanstaal. Van
zware mishandeling dan wel een 'misdrijf tegen het leven gericht' wordt de
verdachte vrijgesproken.

Nemen de rechters de belediging van de koningin serieus? Ja, dat wel. Daaraan
besteedt de rechtbank precies één zinnetje. "Door de koningin te beledigen heeft
verdachte op platvloerse wijze een inbreuk gemaakt op haar waardigheid en het
staatsbelang waarmee haar positie is verbonden." De verdachte is schuldig aan
opzettelijke belediging. Opvallend is dat dronkenschap en frustratie hier niet
meewegen.

Waarom is dit belangrijk? Bij majesteitsschennis is de vrijheid van
meningsuiting in het geding en de positie van het staatshoofd. Zij is
onschendbaar, de ministers zijn verantwoordelijk. Op belediging van de koningin
staat maximaal vijf jaar cel. Op die van gewone burgers slechts drie maanden. De
symbolische waarde van de koningin wordt extra beschermd.

Komt dit vaker voor? In de zomer van 2007 veroordeelde de politierechter in
Amsterdam een man die een agent en de koningin beledigde. "Bij het verwijt van
majesteitsschennis moet de vraag worden gesteld of wellicht sprake is van een
maatschappijkritische of politieke meningsuiting die bescherming verdient." Als
dat het geval is, dan is dat volgens deze rechter niet strafbaar. "Publieke
ambtsdragers, waaronder ook de koningin, moeten tegen een stootje kunnen, zeker
in Amsterdam", aldus de rechter, die daarmee de norm van het Europese Hof voor
de rechten van de mens toepaste.

De verdachte had een fietssurveillant de Hitlergroet gebracht, hem de ziektes
kanker en tyfus toegewenst en daarna het staatshoofd voor hoer uitgemaakt.
Volgens de rechter hadden "deze bewoordingen slechts ten doel zijn persoonlijke
frustraties te uiten". Geen politieke of maatschappelijke mening en dus geen
vrije meningsuiting. Maar wel strafbare belediging van de koningin.

Wordt majesteitsschennis ooit toegelaten? In maart 2004 besloot het gerechtshof
Amsterdam dat het door de beugel kon. Hier had de verdachte op de Dam een bord
getoond met daarop scherpe verwijten aan de 'domme' prins over Argentijnse
slachtoffers en de schuld van schoonvader Zorreguieta. De verdachte "kotste zijn
walging" uit over de leugens, medeplichtigheid, bederf, amoraliteit et cetera.
Het hof vond dat deze man gezien zijn betrokkenheid bij Argentinië uit
persoonlijke krenking handelde, waaraan hij redelijkerwijs geen weerstand hoefde
te bieden. Hij had opzettelijk het koningshuis beledigd, maar was daarbij
'vergeeflijk' doorgeschoten. Bewezen, niet verwijtbaar: dus ontslag van
rechtsvervolging.

Folkert Jensma

LOAD-DATE: April 2, 2008

LANGUAGE: DUTCH; NEDERLANDS

NOTES: Dit is een nieuwe tweewekelijkse rubriek over rechtspraak. Tips of
opmerkingen: denhaag@nrc.nl; De uitspraak en deel 1 van de serie op
nrc.nl/uitspraak

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              129 of 147 DOCUMENTS



                                NRC Handelsblad

                                 March 29, 2008

Vergulde worst

BYLINE: Bart Funnekotter

SECTION: ZATERDAGS BIJVOEGSEL; Blz. 30-31

LENGTH: 870 woorden

SAMENVATTING:

De curryworst is in Duitsland voer voor intellectuelen, politici en schrijvers.
Bij sommige kramen kun je champagne bij je worst bestellen.

VOLLEDIGE TEKST:

Berlijn, rond lunchtijd. Onder de stalen bogen van U-bahnhof Eberswalder Strasse
trotseren tientallen mensen de kou. Ze staan in de rij buiten Konnopke's Imbiss,
een kraam waar voor weinig geld een snelle hap kan worden gekocht. Het aanbod is
breed, maar bijna iedereen kiest voor hetzelfde: een currywurst, al dan niet met
een broodje of pommes und mayo (patat met mayonaise). De currywurst is gemaakt
van varkensvlees en dankt zijn naam aan de saus die eroverheen wordt gespoten:
een combinatie van tomatenketchup of tomatenpuree, kerriepoeder en, in het geval
van Konnopke, 'andere, geheime ingrediënten'.

In Nederland is worst vooral populair voor op de barbecue, maar de Duitsers
nemen het koddig uitziende vleesproduct veel serieuzer. Niet voor niets kent de
Duitse taal het gezegde 'jetzt geht es um die Wurst', wat zoiets betekent als
'nu gaat het om de essentie'. Koning onder de worsten, met name in Berlijn,
Hamburg en het Roergebied, is de currywurst, waarvan er jaarlijks ruim 800
miljoen verkocht worden. Ongeveer tien procent van deze worstenberg wordt
afgezet in Berlijn.

Over de ontdekking van de currywurst woedt al decennia een felle strijd tussen
de Duitse hoofdstad en Hamburg. Volgens de officiële lezing is de worst een
uitvinding van Herta Heuwer uit Berlijn. Zij had een Imbiss op de hoek van de
Kantstrasse en de Kaiser-Friedrich-Strasse. Op 4 september 1949 had ze een
rustige dag, omdat het flink regende. Ze experimenteerde wat met de ingrediënten
die ze in haar kraam kon vinden. Zo kwam ze op de proppen met een mix van onder
meer tomatenpuree, kerriepoeder en Worcestershiresaus. De klanten aan wie ze de
saus liet proeven, waren zo enthousiast over de smaak, dat ze het gerecht op de
menukaart zette. Heuwer wordt sinds 2003, vier jaar na haar dood, geëerd met een
plaquette op de plek waar ze haar culinaire eureka-moment beleefde.

In hetzelfde jaar echter onthulde een lokale politicus in Hamburg een
gedenkteken ter ere van Lena Brücker, die reeds in 1947 de currywurst zou hebben
uitgevonden. Er is één belangrijk probleem met deze Hamburgse claim: Lena
Brücker heeft niet bestaan. Ze is de vrouwelijke hoofdrolspeler uit de novelle
Die Entdeckung der Currywurst (1993) van de bekende schrijver Uwe Timm.

Timm kan zich herinneren dat hij als kind vanaf 1947 op een pleintje in de buurt
van zijn ouderlijk huis in Hamburg bij een Imbiss currywurst heeft gekocht. Hij
heeft getracht te achterhalen wie de vrouw was die in het kraampje stond, maar
slaagde daar niet in. Daarop besloot hij haar levensverhaal te verzinnen. Zijn
boek is, aldus Timm, "een lofzang op de veerkracht van de Duitse vrouw, die na
de oorlog het land opnieuw heeft opgebouwd". Omdat de identiteit van de echte
uitvinder van het gerecht tot op heden onbekend is , heeft Hamburg besloten haar
in de persoon van 'Lena Brücker' te eren.

De currywurst is een snack voor alle lagen van de bevolking, niet alleen voor de
'gewone man'. Wat dat betreft is deze worst niet te vergelijken met de kroket of
frikadel, maar eerder met de Hollandse Nieuwe, ook een hapje waar bekende
Nederlanders en politici graag en plein public van mogen proeven. Om de
currywurst aantrekkelijk te maken voor de wat meer kapitaalkrachtige klant,
biedt menig Imbiss producten aan die je in een Nederlandse cafetaria niet snel
zult vinden.

Bij Biers Imbiss op de Kurfürstendamm bijvoorbeeld, een uitspanning die met
Konnopke wedijvert om de officieuze titel 'makers van de beste currywurst van
Berlijn', kan de klant bij zijn worst niet alleen een biertje krijgen, maar ook
een fles Moet & Chandon à 260 euro. Wie alleen mousserende wijn toch nog wat
gewoontjes vindt, kan zich vervoegen bij Petit Delice in Hamburg. Daar kan een
curry mit pommes van 58.000 euro worden besteld. Voor dat geld ligt tussen de
frieten een gouden patat, verfraaid met diamanten. Iets minder uitbundig, maar
ook sjiek: bij Restaurant Curry in Düsseldorf krijgt de klant voor 47 euro een
met bladgoud versierde currywurst.

Overigens is het voor politici wel oppassen geblazen als ze zich over hun liefde
voor de currywurst uitlaten. Iedereen geloofde de vorige bondskanselier Gerhard
Schröder toen hij zei dat de worst met de scherpe rode saus zijn favoriete
Duitse gerecht was, maar toen de huidige SPD-minister van Financiën Peer
Steinbrück opzichtig een vorkje stond te prikken bij een worstenkraam kwam hem
dat op de hoon van journalisten te staan. Meneer wilde zeker laten zien hoe
volks hij wel niet was?

Wie van al deze anekdotes en feiten rondom Herta Heuwers geesteskind kennis wil
nemen in een educatieve omgeving, kan vanaf het einde van dit jaar terecht in
het Deutsches Currywurst Museum in Berlijn. Het doel van het museum, aldus de
oprichters in het typische zwaarwichtige taalgebruik van de Duitse
intellectueel: "Mit der Gründung des Deutschen Currywurst Museum Berlin wird
langfristig und nachhaltig die Currywurst als populärer Teil deutschen
Kulturguts sowohl national als auch international institutionalisiert."

Dan ben je als snack van twee euro in zestig jaar toch een heel eind gekomen.

LOAD-DATE: March 28, 2008

LANGUAGE: DUTCH; NEDERLANDS

NOTES: Berlijn claimt; ontdekking; van de curryworst

GRAPHIC: 2903Zworst, Foto Ullstein Bild

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              130 of 147 DOCUMENTS



                                NRC Handelsblad

                                 March 21, 2008

Hoed u voor domme en vlijtige officieren

BYLINE: Arnold; Heumakers

SECTION: BOEKEN; Blz. 04

LENGTH: 929 woorden


Wie bij het grote publiek belangstelling wil wekken voor de geschiedenis moet
zich richten op het individu. En dan liever een individu dat toevallig getuige
is geweest van een grote historische gebeurtenis, dan een hoofdrolspeler. Met
staatslieden, legerleiders, geleerden of kunstenaars kan de massa zich niet zo
makkelijk identificeren - wel met de gewone man of vrouw die een moment door de
maalstroom van de geschiedenis is meegenomen. Concentreer je op het individu en
er blijkt eigenlijk niet zo veel te zijn veranderd.

De televisieserie In Europa, naar het boek van Geert Mak, berust op dit
principe, maar hetzelfde geldt voor de populariteit van bijvoorbeeld Anne Frank.
Via haar dagboek heeft de abstractie van zes miljoen een even menselijk als
onweerstaanbaar gezicht gekregen. Herkenning is hier de sleutel tot het
verleden.

Ook talloze historische romans zijn volgens dit recept geschreven, tot groot
genoegen van de vele lezers. De literatuur is gewoonlijk minder enthousiast,
want herkenning staat als literaire verdienste niet hoog aangeschreven. Waarom
dat zo is, ligt voor de hand: het is te gemakkelijk. Literatuur moet altijd een
beetje moeilijk zijn, zonder creatieve inspanning van de lezer stelt zij niets
voor. Dankzij de moeilijkheid wordt de lezer ook een schepper, in plaats van
iemand die in de spiegel kijkt. Een literaire geschiedschrijving zou dus precies
het tegenovergestelde moeten doen van wat de populaire auteurs en
documentairemakers doen: niet de herkenning stimuleren, maar het vreemde, het
andersoortige karakter van het verleden benadrukken.

Dat dat niet ten koste hoeft te gaan van de aandacht voor het individu, bewijst
Hans Magnus Enzensberger in Hammerstein oder der Eigensinn (Suhrkamp, 2008).
Niemand hoeft bang te zijn dat hij zich zal herkennen in Kurt von Hammerstein,
Pruisisch edelman en militair, en in 1933 bevelhebber van de Duitse Reichswehr.
Een getuige van een grote historische gebeurtenis, maar geen toevallige, want
hij behoorde ook tot de hoofdrolspelers.

Enzensberger beperkt zich niet tot Hammerstein, diens hele familie komt in
beeld, en dat maakt alles nog fascinerender. Want twee van zijn dochters blijken
in de Weimartijd communist te zijn geworden. In het cruciale jaar 1933, toen
Hitler op 3 februari in huize Hammerstein ten overstaan van de verzamelde Duitse
generaals zijn toekomstplannen ontvouwde, waren zij gelieerd aan spionnen van de
Komintern. Met als gevolg dat de tekst van Hitlers - geheime - toespraak binnen
een week bekend was in Moskou.

In het boek komen nog veel meer vreemde zaken voor, zoals de samenwerking tussen
de Reichswehr en het Rode Leger in de jaren twintig en dertig. In strijd met het
Verdrag van Versailles hield het gereduceerde Duitse leger heimelijk oefeningen
in Rusland, men leidde er piloten op en experimenteerde met gifgas. Hammerstein
was daarbij direct betrokken; als dank voor de goede samenwerking werden zo nu
en dan blikken kaviaar in Berlijn thuisbezorgd. Over de - ook amoureuze - omgang
van zijn dochters met communisten, joden nog wel, schijnt Hammerstein zich nooit
negatief te hebben uitgelaten. Blijkbaar vond hij dat hún zaak. Over deze
dochters zegt een van hun kinderen in het boek, dat hun 'aristocratische
zelfverzekerdheid' zo groot was dat ze eenvoudig nooit hun best hebben gedaan om
naar 'een goede partij' uit te zien. Hun eigenzinnigheid, kortom, deed niet
onder voor die van hun vader.

Hammerstein placht officieren in vier categorieën in te delen: je had slimme,
vlijtige, domme en luie. Meestal waren in elke officier twee eigenschappen
aanwezig. Slimme en vlijtige officieren, vond hij, dienden in de generale staf
te worden opgenomen. Negentig procent van elk leger bestond uit domme en luie
officieren. Voor domme en vlijtige officieren moest men op zijn hoede zijn. De
meeste waardering krijgt de slimme en luie officier: zo iemand 'kwalificeert
zich voor de hoogste leiderstaken, want hij brengt de geestelijke helderheid en
zenuwsterkte mee die nodig is om zware beslissingen te nemen'.

Er hoeft niet aan getwijfeld te worden tot welke categorie Hammerstein zichzelf
rekende: door menigeen werd hij 'lui' gevonden, maar ook 'briljant'. Toch is het
hem niet gelukt Hitler van de politieke macht weg te houden. In december 1933
nam hij ontslag als bevelhebber. Twee van zijn zoons waren later betrokken bij
de samenzwering van de 20ste juli 1944, maar Hammerstein (die in 1943 overleed)
zag zelf niets in een dergelijke aanslag.

Hoewel hij privé zijn afkeer van Hitler nooit verborg, krijg je de indruk dat
alles ook een beetje van hem afgleed. Alsof het enige wat hem echt interesseerde
de jacht was; zodra hij de kans kreeg, trok hij er op uit met geweer en weitas.
Ook wat zijn dochters nu precies bezielde, blijft raadselachtig. Zelf voelden ze
geen aandrang om zich nader te verklaren, ook al doet Enzensberger zijn best hen
door middel van imaginaire 'dodengesprekken' alsnog uit de tent te lokken.
Meestal tevergeefs. Het 'zwijgen van de Hammersteins', schrijft hij, berust op
een 'overeenstemming' waartoe de buitenstaander geen toegang heeft. 'Er blijft
een onuitgesproken rest, die geen biografie kan oplossen; en misschien is het
wel die rest waar het op aankomt'.

Wat een verschil met de op herkenning gerichte geschiedschrijving voor een groot
publiek. Die geschiedschrijving zou je democratisch kunnen noemen; wat
Enzensberger doet, gedreven door een onmiskenbare sympathie en zelfs nostalgie,
mag dan behalve 'literair' ook aristocratisch heten. Er is geen predikaat dat
beter past bij het onderwerp van dit schitterende boek.

LOAD-DATE: March 21, 2008

LANGUAGE: DUTCH; NEDERLANDS

GRAPHIC: 1611BBarnoldvrok

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              131 of 147 DOCUMENTS



                                NRC Handelsblad

                                 March 13, 2008

SECTION: MEDIA; Blz. 19

LENGTH: 739 woorden


actualiteiten

EénVandaag. Vandaag bespreekt de Tweede Kamer het verbod op dierenseks. In
dierenporno gaan miljoenen om. Een bezoek aan de grootste producent van
dierenporno ter wereld. Reacties van Midas Dekkers en de initiatiefnemer van het
wetsvoorstel, de PvdA'er Waalkens. Verder het onderzoek van de Landelijke
Studentenvakbond naar de rekentoets voor pabostudenten waaruit blijkt dat veel
studenten er problemen mee hebben en vinden dat de test niet deugt. Ned.1,
18.20-18.45u.

Netwerk. Amerika is in de greep van Obamania. Wie is de man achter het fenomeen?
Een gesprek op Hawaï met een jaargenote, op wie de jonge Obama een oogje had,
met zijn basketbalcoach, in Chicago met een oud-collega uit het maatschappelijk
werk en met een collega-senator van de staat Illinois. Deze senator was ook een
pokermaatje van Obama. Ned.2, 20.25-20.55u.

Nova. Nieuwsverhaal over de toenemende klachten tegen het notariaat, reportage
uit Afghanistan over de plaatselijke versie van het televisieprogramma Idols en
verslag van het Kamerdebat over de godslastering. Ned.2, 22.15-22.50u.

praatprogramma

De wereld draait door. Harm Edens over de nieuwe spelshow die hij gaat
presenteren: Knowing Me, Knowing You, waarin een groep van vier bekende
collega's wordt getest op de kennis van elkaars persoonlijke en professionele
leven. Verder wordt gesproken over de invloed van soulzanger Otis Redding,
veertig jaar na zijn dood door een vliegtuigongeluk waarbij ook vier van de zes
bandleden omkwamen. Ned.3, 19.30-20.25u.

Pauw en Witteman. Staatssecretaris van Defensie Jack de Vries vertelt over zijn
bezoek aan de militairen in Uruzgan. Scenarioschrijfster Maria Goos geeft
toelichting over deel drie en vier van het vierluik De geschiedenis van de
familie Avenier, een toneelstuk over een Nederlandse arbeidersfamilie vanaf
1956. Schaatser Rintje Ritsma praat aan het eind van het schaatsseizoen over
zijn eigen schaatscarrière. Ned.1, 23.00-23.55u.

Phara. Herman Schueremans, organisator van het muziekfestival Rock Werchter -
uitgeroepen tot beste festival ter wereld - reageert op het gemor dat er ook is
over te dure prijzen voor toegang, drank en eten. Thrillerschrijver Stan
Lauryssens over zijn nieuwe boek Dali & I, over de tijd dat Salvador Dali zijn
buurman was in Spanje, of zou zijn geweest. België 2, Canvas, 23.05-23.40u.

documentaire

Holland doc: Sozdar, zij die haar belofte nakomt. Een documentaire van Annegriet
Wietsma over Nuriye Kesbir, kopstuk van de Koerdische verzetsbeweging PKK. Haar
daadkracht en koppigheid manifesteren zich al als zij als twaalfjarig meisje
weigert uitgehuwelijkt te worden. Niet het Koerdische vraagstuk, maar de
strijdbaarheid van Kesbir - die wordt gevolgd tot en met haar terugkeer in
guerrillakampen in Noord-Irak - staat centraal. Ned.2, 22.55-0.04u.

informatief

Cultuurshake. Willeke van Ammelrooy gaat samen met drie mannen uit de
schoonmaakbranche op een culturele ontdekkingsreis. De mannen brengen een bezoek
aan De Kunsthal, wonen de musical Ciske de Rat bij, en ervaren op eigen wijze de
intensiteit van modern ballet. Ned.2, 19.25-19.55u.

Andere tijden: Het Lubbers kampement. Geschiedenismagazine met reportages over
(bijna) vergeten gebeurtenissen uit de twintigste eeuw. Premier Lubbers
lanceerde in 1993 het idee om criminele jongeren op het rechte pad te brengen
met militaire orde en tucht: de zogenoemde Lubbers- kampementen. Een
reconstructie van het experiment waarbij getracht werd jongeren op het rechte
pad te brengen met militaire orde en tucht. Ned.2, 21.25-22.00u.

Geld maakt gelukkig? Nederland telt op dit moment 117.400 miljonairs. Een deel
daarvan bezit het geld dankzij het winnen van de loterij. Deze reportage volgt
uiteenlopende verhalen van gewone burgers die van het ene op het andere moment
schatrijk werden, zoals Jacqueline die voorheen toiletjuffrouw was en leefde van
een minimaal inkomen. Ned.1, 22.30-23.00u.

amusement

Twinzz. Eerste aflevering van een zoektocht naar de ultieme superband, die zou
moeten bestaan uit drie eeneiige tweelingen. Ruim zeventig tweelingen doen met
een ingestudeerd nummer auditie voor een jury met zang- en dansspecialisten.
Midden op het toneel staat een scheidingswand. Veertig tweelingen gaan door naar
de volgende ronde. Presentatie door Yolanthe Cabau van Kasbergen. Ned.1,
20.30-21.35u.

sport

SPORTextra: Werder Bremen-Glasgow Rangers. Rechtstreeks verslag van de
returnwedstrijd in de achtste finales van de EUFA-Cup. ZDF, 20.15-22.30u.

LOAD-DATE: March 13, 2008

LANGUAGE: DUTCH; NEDERLANDS

GRAPHIC: 1303VAN1hokusai, In een nieuwe reportageserie van de BBC neemt de
wetenschapper/programmaker Iain Stewart de kijkers mee op een overzeese
expeditie op zoek naar de machtigste golven in de geschiedenis: 10 things you
didn't know about tsunami's, waarin hij o.m. de stelling nagaat dat deze
supergolven een rol hebben gespeeld bij het verdwijnen van een beschaving en het
uitsterven van de dinosauriërs. Ook de golfveroorzakende bommen uit de Tweede
Wereldoorlog komen aan bod. BBC 2, 21.00-22.00u., Houtsnede-afdruk Katsushika
Hokusai.
1303VAN1branquinho

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              132 of 147 DOCUMENTS



                                NRC Handelsblad

                                 March 8, 2008

SECTION: ZATERDAGS BIJVOEGSEL; Blz. 44-45

LENGTH: 649 woorden


actualiteiten

Nova. Reportage waarin de corruptie op het eiland St. Maarten wordt onderzocht.
Ned.1, 18.25-18.50u.

documentaire

White: Rivers of blood. Documentaire over de omstreden, zeer bekende maar slecht
begrepen toespraak van de Britse uiterst rechtse politicus Enoch Powell
(1912-1998) uit 1968. Zie ook: www.bbc.co.uk/white. BBC 2, 22.00-23.00u.

informatief

Vranckx. De Chinezen in Afrika. China's economie draait op volle toeren en loopt
in ijltempo op de westerse wereld in. Om die hongerige economie te voeden,
hebben ze hun oog laten vallen op de natuurlijke hulpbronnen die Afrika rijk is.
België 2, 20.10-20.40u.

Rondom 10. Discussieprogramma gaat deze keer over de heisa rond de inmiddels
wereldwijd beruchte, maar nog steeds niet vertoonde anti-Koranfilm van Geert
Wilders. Het kabinet, het bedrijfsleven en gewone burgers: iedereen vreest
heftige reacties van boze moslims op de film. Zo wordt Nederland gegijzeld door
angst. Een livedebat met o.a. mensen die in grote lijnen weten wat er in de film
zit, moslims die vinden dat Wilders het volste recht heeft zo'n film te maken en
met niet-moslims die zich 'doodschamen' voor hun landgenoot . Ned.2,
21.05-22.00u.

kunst en cultuur

Vals plat. Nieuwe serie van elf afleveringen over alledaagse mensen en hun
bijzondere verhalen. Gepresenteerd door Hakim en gemaakt door regisseurs met
verschillende culturele achtergrond. Vandaag Carry-Ann Tjong-Ayong die zich na
een hersenbloeding niet door een rolstoel in haar ambities laat beperken en een
portret van Amare Bilate, de enige dirigent van Somalische afkomst in ons land.
Ned.2, 16.30-16.55u.

Van de straat. Kunst in de openbare ruimte. Kunst die op straat staat en voor
iedereen toegankelijk is. Wat staat er, waarom staat het daar en wie heeft het
daar geplaatst? Vandaag: drie beelden van Willem de Kooning in Rotterdam, Mels
Crouwel over een bijzonder kunstwerk van Sam Durant op een bijzondere plaats in
Arnhem en een rondje kunst in Enschede om grote konijnenoren die luisteren naar
de natuur. Ned.2, 16.55-17.16u.

Poëzie animatie. Korte animatiefilmpjes bij gedichten. Deze week het gedicht
Trainspotting van Bart FM Droog en Misverstand van Menno Wegman. Ned.2, resp.
17.16-17.18u. en 17.37-17.40u.

Museumgasten. Museumgasten Joke Bruijs en Gerard Cox bezoeken de Kunsthal in
Rotterdam, die geen eigen collectie heeft, altijd wel een fototentoonstelling,
een tentoonstelling voor het hele gezin en een thema-expositie biedt, zoals de
tentoonstelling Thuis in de Gouden Eeuw die een beeld geeft van wat er gemaakt
werd en wat de smaak was van de mensen uit die tijd. Ned.2, 17.18-17.37u.

Culture show. De grunge rockers Kim en Kelley Deal - alias The Breeders - praten
over hun nieuwe album Mountain Battles en treden op. Verder o.a. een gesprek met
de architecten Jacques Herzog en Pierre de Meuron, de mannen achter Tate Modern
en het Nationale stadion in Peking, een gesprek met de acteur Eric Bana en
Andrew Graham-Dixon die ontdekt dat de Renaissanceschilder Lucas Cranach niet
alleen prachtige naakte vrouwen schilderde, maar dat hij ook een inspiratiebron
was voor Andy Warhol en Damien Hirst. BBC2, 20.10-21.00u.

amusement

Chantal@Avro.nl Verhalen over geluk, dankbaarheid, over modern heldendom, maar
ook over verlies en verdriet. De speciale gast van Chantal is deze week de
Nederlandse souldiva Berget Lewis. Ned.2, 20.15-21.05u.

Crufts 2008. Rechtstreeks verslag van de jaarlijkse hondenshow in Birmingham.
BBC 2, 21.00-22.00u.

Have I got news for you. Satirische nieuwquiz. BBC, 22.00-22.30u.

Rayman is laat. Late night show met naast de gebruikelijke types als gast
Barbara Barend, presentatrice van sport- en voetbalprogramma's. Ned.1,
22.25-23.15u.

sport

NOS Studio Sport. Met WK afstanden schaatsen in Nagano en WK indoor atletiek in
Valencia. Ned. 1, 15.30-17.25u. en 23.15-0.25u.

RTL Voetbal: Eredivisie. Samenvattingen van de wedstrijden in de eredivisie. RTL
4, 23.00-0.20u.

LOAD-DATE: March 7, 2008

LANGUAGE: DUTCH; NEDERLANDS

GRAPHIC: 0803Zvanzaholland, Linda de Mol is verliefd en houdt van Holland.
Nieuwe spelshow. RTL4, 20.00u.
0803Zvanzabuddha, Op National Geographic Channel: Lost treasures, hidden Buddha.
21.00u.
0803Zvanzasoul, Sam Cooke in documentaire over soul- en gospelmuziek Ned.3,
0.00-1.50u.
0803Zvanzaenoch, Politicus Enoch Powell waarschuwde in 1968 tegen immigranten.
BBC 2, 22.00u.

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              133 of 147 DOCUMENTS



                                NRC Handelsblad

                                 March 1, 2008

Stop de transparantieterreur - we werken toch niet met mensen die we niet
vertrouwen?

BYLINE: Jos van der Lans

SECTION: OPINIE & DEBAT; Blz. 15

LENGTH: 2635 woorden

SAMENVATTING:

Minder willen weten, meer vertrouwen en anders verantwoorden - dat zou het motto
voor grote publieke organisaties moeten zijn. Doorbreek de cultuur van
geformaliseerd wantrouwen.

VOLLEDIGE TEKST:

Er was eens een bestuurder van een grote schadeverzekeraar die op een goede dag
in zijn managementteam de vraag stelde: 'Zouden jullie zaken doen met mensen die
je niet vertrouwt?' 'Nee', antwoordden zijn teamleden, een beetje verbaasd over
deze vraag.

Dat was het antwoord waar de bestuurder op gerekend had. Hij stelde zijn
vervolgvraag: 'Hoe verklaren jullie nu dat wij dag-in-dag-uit zaken doen met
mensen die wij niet vertrouwen?'

Er maakte zich een onrustig gevoel meester van de aanwezigen. 'Bij elke
schadeclaim die wij binnen krijgen,' zo vervolgde de bestuurder, 'gaan we ervan
uit dat de aanvrager, die dus net iets vervelends is overkomen, een bedrieger
is. We vertrouwen hem voor geen cent. We sturen formulieren toe, waarbij we hem
het hemd van het lijf vragen. En als het een beetje in de papieren loopt gaan we
eerst persoonlijk poolshoogte nemen, en pas als we alles dubbel gecheckt hebben,
gaan we tot een schadevergoeding over. Dan zijn we inmiddels maanden verder. Zou
jij zo benaderd willen worden?' vroeg hij aan de man die rechts van hem zat. Die
schok zich dood, en gaf het enige juiste antwoord: 'Eigenlijk niet, nee.'

Hoe deze 'goede dag' in het hoofdkantoor van deze schadeverzekeraar is ontstaan,
is mij niet bekend. Het doet er ook niet zoveel toe. Belangrijker is dat ik,
toen ik dit verhaal hoorde, op slag heel veel vergelijkbare
managementbijeenkomsten voor me zag. De bestuurder van het grote ziekenhuis die
zijn managers vraagt of zij dag in dag uit zouden samenwerken met professionals
in wie ze eigenlijk geen vertrouwen hebben. Want wat anders moeten deze opmaken
uit al die registratieverplichtingen, protocollen, richtlijnen en
diagnosebehandelingcombinaties waarmee hun werk wordt gebombardeerd? Of neem de
wethouder die aan zijn managementstaf de vraag voorlegt of zij gemeenschapsgeld
zouden geven aan mensen die ze niet vertrouwen. Ja dus, want hoe valt de
eindeloze reeks verantwoordingsgegevens die van instellingen in de sfeer van
welzijnswerk, maatschappelijke dienstverlening, jeugdzorg, ja zelfs het
onderwijs wordt gevraagd, anders te interpreteren?

Wij leven in een cultuur van geformaliseerd wantrouwen. Het paradoxale is dat we
er daarbij ook nog eens in slagen om voortdurend van kwaad tot erger te geraken.
Want hoe vaak hebben bestuurlijke autoriteiten de afgelopen decennia niet
geprobeerd om de bureaucratische orde op te schonen, om na een paar jaar tot de
eigen treurnis te moeten constateren dat het eigenlijk alleen maar erger is
geworden? Kunnen de professionals in de zorg na de invoering van de
zorgverzekeringswet, die meer efficiency en kwaliteitsverbetering beloofde, hun
werk beter doen? Welnee, als het stelsel straks op volle toeren draait moeten ze
hun handelingen in vijftienduizend diagnosebehandelingcombinaties zien te
persen, met als gevolg dat hun administratieve verwerking meer tijd zal vragen
dan ooit.

Overdreven? Wees eerlijk: als je alle reorganisaties, schaalvergrotingen, fusies
in de publieke sector op een rijtje zou zetten en de beloften over meer
klantvriendelijkheid en effectievere dienstverlening daarbij op zou tellen, dan
kan niemand over de resultaten vrolijk worden. De strijd tegen de bureaucratie
doet nog het meeste denken aan de bekende definitie van een voetbalwedstrijd:
twee partijen strijden om de bal en uiteindelijk wint Duitsland. We kunnen zo
langzaam maar zeker moeilijk om de conclusie heen dat we in onze strijd tegen de
bureaucratie er juist steeds verder in verstrikt raken.

Om dat goed te begrijpen neem ik u even mee terug in de tijd. Terug naar de
periode dat het werk van professionals in de publieke sector, zeg maar in de
sfeer van zorg, welzijn, onderwijs, volkshuisvesting, sociale zekerheid,
maatschappelijke dienstverlening, nog niet bezet was door bureaucratische
mogendheden.

Laten we deze toestand situeren rond 1960, kort voor het moment dat Nederland
begon aan zijn ongekende welvaartsgroei, zijn razendsnelle modernisering en zijn
explosief groeiende verzorgingsstaat. Wie in die dagen opklom tot de rangen van
artsen, medisch specialisten, maatschappelijk werkers, onderwijzers had daarvoor
flink gestudeerd, maar eenmaal op de plek van zijn professie gearriveerd heerste
de professional over zijn eigen rijk. Zijn beroepspraktijk was in hoge mate
ondoorzichtig. Niet totaal, want natuurlijk waren er toen ook reglementen,
richtlijnen, maar in de spreekkamers, in de klaslokalen, in de hulp- en
dienstverlening heerste maar één baas: de professional. Hij handelde - uiteraard
binnen het kader van de toen geldende professionele maatstaven - eigenlijk
vooral naar eigen goeddunken. Dat werd ook van hem verwacht, dat gezag werd hem
toegedicht.

Een aantal ontwikkelingen heeft sindsdien deze professionele vrijstaat
opengebroken.

De burger wordt mondiger

In de eerste plaats klopten de burgers op de poort. In vrijwel geen westers land
voltrok zich de emancipatie van burgers zo heftig als in ons land. In een
relatief kort tijdsbestek veranderden zij hun mentale constellatie van
bereidwillige onderdaan tot die van zelfbeschikkende, mondige burgers.

De anti-autoritaire opstand tegen de regenten was in feite ook een opstand tegen
de professionele elites die in hun spreekkamers zonder tegenspraak de dienst
uitmaakten. Die verticale gezagsverhoudingen werden in no time
gehorizontaliseerd: inspraak, cliëntenparticipatie, bewonerscommissies,
medezeggenschap, het waren de toverwoorden van de jaren zeventig. Professional
en burger, dokter en patiënt, professor en student kwamen op gelijke voet te
staan, ze moesten omgangsvormen vinden op basis van gelijkwaardigheid. Zo is in
het onderwijs het nieuwe leren geboren.

Dat is op zichzelf zeker vooruitgang: het autoritaire model paste niet langer in
de moderne tijd. Maar de beweging trok door en materialiseerde zich. De
mogelijkheden van burgers raakten verankerd in formele wetten (privacy,
huurbescherming, ontslagbescherming, inspraakwetgeving, studiehuizen) en werden
daarmee bureaucratische verplichtingen waarin in alle professionele praktijken
op dezelfde wijze rekening moest worden gehouden. De professional mocht zich
niet langer op basis van zijn professionele oordeel en het daarbij horende gezag
in iemands zaken mengen. Hij had zich te houden aan de etiquette van de nieuwe
institutionele orde.

Wie zich tegenwoordig in een ziekenhuis laat behandelen, krijgt een
informatiefolder in de hand gestopt met daarin steevast een paragraaf over de
klachtenbehandeling. Dat is met de beste bedoelingen afgedwongen door de
cliëntenraad, maar voor wie er even over nadenkt is het toch ook vreemd. Je bent
nog niet geholpen of je weet al hoe je een klacht moet indienen.

Het is niet alleen een recht, maar vooral ook een uitnodiging om bij een
meningsverschil of onenigheid of een simpele ergernis de kwestie niet in een
goed gesprek met de behandelende professional op te lossen, maar het vermeende
gelijk hogerop in de organisatie te zoeken. Het maakt van klagen een procedure,
en om over klachten te kunnen oordelen worden er vervolgens richtlijnen
vastgesteld. Want wie een klacht moet beoordelen heeft bewijsmateriaal nodig en
dat vraagt om nauwkeurige verslaglegging van handelen en bij veel voorkomende
klachten om strakkere regels. Zo worden de goede bedoelingen overruled door de
bureaucratie . Met alle angstvallige gevolgen van dien.

Zo las ik onlangs in de krant dat een treinconducteur een lastige reiziger niet
meer mag duwen, althans niet nadat hij of zij een cursus had gevolgd.
Ongetwijfeld had zich een paar keer ergens in het land een conducteur laten
gaan, nadat hij voor de zoveelste keer op een grote mond was getrakteerd. De
daarop volgende klachtverwerking maakte van de incidenten algemeen beleid met
als gevolg: een verplichte cursus en een protocol, waar alle conducteuren hun
handelen mee in overeenstemming moeten brengen. Zo werkt het op het spoor, zo
werkt het in de hele publieke sector.

Steeds grotere organisaties

De tweede inbraak op de professionele vrijstaat voltrok zich met de groei van de
verzorgingsstaat, die zich materialiseerde in de ontwikkeling van steeds grotere
professionele organisaties in de publieke sector. Vergelijk de schaal van
ziekenhuizen, woningcorporaties, basisscholen, hbo-instellingen van 1960 met die
van nu en je zult zien dat in alle gevallen de groei ten minste een factor tien
bedraagt. Met die groei diende zich een nieuwe beroepsgroep in de publieke
sector aan: de managers.

Zij zagen het als hun eerste verantwoordelijkheid om een organisatie te runnen
en daarbij hoorde steeds nadrukkelijker het pogen om al die losse professionals
in het gareel van het grote geheel te voegen. Op de universiteiten
introduceerden de nieuwe managers de puntentellingen voor publicaties, in de
ziekenhuizen maakten ze budget- en productieafspraken met medisch specialisten,
in het welzijnswerk begonnen ze met output-metingen. Stukje bij beetje,
vergadering na vergadering, jaar in jaar uit sijpelden zo de eisen van de
organisatie, van de subsidiegevers, van verzekeraars binnen in de professionele
praktijken, waar ze in toenemende mate het handelen gingen sturen.

Denken in termen van marktwerking

De derde grote inbraak op de professionele vrijstaat, misschien zelfs wel de
nekslag, voltrok zich vanaf het einde van de jaren tachtig toen het denken in
termen van marktwerking zich van de publieke sector meester maakte. In een
tamelijk kort tijdsbestek werd een jargon uit de sfeer van het economisch
handelen ingeplant in de zorg, in de sfeer van het wonen, het welzijn, de
sociale zekerheid, ja zelfs het onderwijs. Het spreken over producten, over
concurrentie, over doelmatigheid, vraaggerichtheid werd steeds meer gemeengoed.
Met die nieuwe taal namen de managers en politieke bestuurders definitief
afstand van die oude oncontroleerbare vrijstaat. Want als je over producten
praat, praat je niet over de mensen die deze maken, die zijn in zeker opzicht
inwisselbaar. Dan gaat het er om wat het oplevert, wat dat kost en tegen welke
prijs het afgezet kan worden.

Daarmee heeft zich een economische rationaliteit in de professionele praktijken
binnengedrongen die er vooral op uit is om efficiënt te werken, nodeloze kosten
te vermijden en de productie zo te organiseren dat tegen de laagste kosten de
meeste handelingen verricht kunnen worden. En alles wat niet declareerbaar is,
valt buiten de prijzen. Dat was het praatje bij het kopje thee in de thuiszorg,
dat is het bij de hand nemen van een patiënt na een doodsbericht door een
medisch specialist. Sorry, geen tijd.

De optelsom van deze op de professionele praktijken inwerkende krachten is dat
de beste professionals de frontlinies van de samenleving zijn gaan mijden. Vaak
omdat het werk door de nieuwe rationalisering zo georganiseerd is dat de beste
vakkrachten steeds verder weg functioneren van het eerste contact. De jeugdzorg
is daar een mooi voorbeeld van, daar zitten hoogwaardige professionals als
psychiaters, pedagogen en psychologen ver van het dagelijkse vuur. Een beetje
problematische jongere wordt zodoende wel drie keer 'ingetaked'. Nogal eens komt
het voor dat betere professionals zelf de wijk nemen naar gespecialiseerde
werkzaamheden en professionele bijzonderheden, die vanwege hun ingewikkeldheid
enigszins buiten de controlezucht van de organisatie vallen en waardoor ze toch
iets van hun oude vrijstaat realiseren. En steeds vaker geven ze er openlijk de
brui aan.

Maar voor de klas, in de buurt, aan de voordeur, in de collegezaal, aan het
front kom je de beste professionele krachten steeds minder tegen. Te duur, te
kwetsbaar, te veel verplichtingen, te veel rompslomp, te veel geklaag, te weinig
gezag, te veel vergaderingen - je moet wel uit heel bijzonder hout gesneden zijn
om in de frontlinies van de samenleving nog met passie en plezier aan de slag te
gaan. Van alle beroepsgroepen hebben in zekere zin alleen de huisartsen zich aan
deze professionele afzijdigheid weten te ontrekken. Zij zijn de enige waar een
gewone burger binnen een paar uur met zijn zorgen terechtkan, misschien wel
omdat zij zich als beroepsgroep relatief aan al die grote moderne bewegingen
hebben weten te ontrekken. En ongetwijfeld was dat de reden waarom juist de
huisartsen zich zo sterk verzetten tegen de zorgverzekeringswetten. Zij zagen de
bui hangen die zoveel andere professionele beroepsgroepen al in het gareel
gekregen had. Zij zagen de bureaucratische verzekeringsmogendheden al hun
spreekkamers binnen rukken.

Natuurlijk is er ook lijdzaam verzet. Op grote schaal zijn professionals in de
publieke sector zich de laatste jaren administratief correct gaan gedragen. Dat
komt erop neer dat ze steeds vaker invullen wat het management, de
subsidiegevers of financiers willen dat ze invullen. Dodelijk voor het systeem,
maar daarmee creëren ze voor zichzelf precies voldoende vrijheidsgraden om
controle over hun eigen werk te houden. Een tendens die uiteraard van hogerhand
weer wordt gepareerd door fijnere, striktere richtlijnen en informatiesystemen.

Zo komen we in de publieke sector dus aan de cultuur van geformaliseerd
wantrouwen. Tegen de druk van mondige burgers, van controlerende managers,
economische rationaliteiten en professioneel ontwijkingsgedrag waren de meeste
professionele praktijken niet bestand. Ze zijn ten onder gegaan aan de
transparantieterreur: de wil tot alles weten. Het streven ernaar is in de
dagelijkse praktijk verworden tot een wedloop in wantrouwen. Het streeft naar
een wereld die geen geheimen, geen willekeurigheden kan verdragen. Het is ook
een wereld waarin elk ongeluk, elke menselijke beoordelingsfout aan inspectie
wordt onderworpen om vervolgens te leiden tot nieuwe, vaak gedetailleerdere
richtlijnen die herhaling moeten voorkomen. En zo komen we dus al jaren van de
regen in de drup terecht.

De onvrede daarover groeit. Bij de laatste verkiezingen waren alle politieke
partijen het erover eens dat de bureaucratische disciplinering van professionals
tot stilstand gebracht moest worden, dat de registratiedwang en controlezucht te
ver zijn doorgeschoten. Dat is - zeker als de Haagse dames en heren bereid zijn
de hand in eigen boezem te steken, waar je zo je twijfels over kunt hebben - een
begin. Laten we hopen dat dat leidt tot een proces waarin op alle niveaus wordt
nagedacht over hoe we instituties zouden kunnen maken die werken op basis van
minder weten en meer vertrouwen. Het zal wel even wennen zijn, want dat zijn we
behoorlijk afgeleerd.

Maar essentieel in deze nieuwe ordening zal zijn dat professionele praktijken
loskomen van het voorgeprogrammeerde format, het institutionele keurslijf,
waarin ze de laatste decennia zijn afgekneld. We moeten de illusie van de totale
transparantie laten varen. We zullen iets van de charme moeten herstellen van
die oude professionele vrijstaat. Niet in zijn autoritaire vorm, maar wel als
een menselijke betrekking waarin de professionele beslissingen zich ijken aan de
specifieke context van het probleem dat aan de orde is, in plaats van aan
protocollen, richtlijnen, standaarden en voorschriften.

Wat niet betekent dat daarin verantwoording geen rol speelt, integendeel. Elke
serieuze professional in de publieke sector wil zich graag verantwoorden. Alleen
wel op een zinnige manier, op een wijze die functioneel is voor zijn
professionaliteit. Dat is wat anders dan het met dagelijkse regelmaat lanceren
van cijferreeksen en tabellen naar het oneindige heelal van de digitale
informatiesystemen.

Daarover nadenken begint meteen na de dag, die goede dag, dat er op de
bestuurlijke plekken die er toe doen iemand opstaat die de vraag stelt: willen
wij eigenlijk werken met mensen die we niet vertrouwen?

LOAD-DATE: March 1, 2008

LANGUAGE: DUTCH; NEDERLANDS

NOTES: Cultuurpsycholoog en publicist. Volgende week verschijnt zijn boek
'Ontregelen - de herovering van de werkvloer'.; Meer over deze auteur via
www.josvdlans.nl; De beste professionals mijden de frontlinie van de
samenleving; In onze strijd tegen de bureaucratie raken we er steeds verder in
verstrikt

GRAPHIC: Illustratie Jacqueline Elich

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              134 of 147 DOCUMENTS



                                NRC Handelsblad

                               February 22, 2008

Koning Haastverkleding;
Musical typeur Alex Klaasen over 'Verplichte figuren'

SECTION: CULTUREEL SUPPLEMENT; Blz. 10-11

LENGTH: 482 woorden

SAMENVATTING:

In de komedie 'Verplichte figuren' speelt Alex Klaasen een hetero en een
tapijtverkoper. Wilfred Takken

VOLLEDIGE TEKST:

"Goh, ik wist niet dat jij zo goed een hetero kon spelen, zei een vriend na
afloop van de voorstelling. Een van de rollen die ik speel, is een veertiger die
een te jonge maîtresse neemt. Ja, die man is inderdaad hetero. Blijkbaar is dat
iets bijzonders voor mij. Meestal speel ik homo's, vrouwen of dieren. Of
mongolen."

In de muzikale komedie Verplichte figuren heeft komiek en meestertypeur Alex
Klaasen (1976) vier hoofdrollen. Naast een hetero in midlife crisis, speelt hij
ook een tapijtverkoper met bindingsangst, een Down-kind dat zijn konijn
doodmaakt, en een bejaarde die naar Mexico gaat, terwijl zijn vrouw dood wil. De
voorstelling - ook met Ellen Pieters en Jelka van Houten - gaat op 29 februari
in première in Amsterdam.

Klaasen kwam met het idee voor Verplichte figuren: "Ik wilde een voorstelling
met herkenbare, gewone Nederlanders op zoek naar een groots en meeslepend leven.
Als ze het geluk vinden, is dat weer te saai, en keren ze terug naar het
vertrouwde ongeluk. Ieder personage heeft zijn eigen verhaallijn, maar die
snijden elkaar steeds op onverwachte wijze. Ik hou van die filmische losse vorm
à la Short Cuts, Magnolia en Alles is liefde."

Groot succesnummer van Verplichte figuren is het lied dat een homoseksuele
tapijtverkoper zingt, terwijl hij in allerhande standjes wordt genomen door een
Marokkaanse internetdate. Klaasen: "Volgens mij is het voor het eerst dat het
onderwerp anonieme homoseks in een musical zit. Die tapijtjongen is nogal clean
op zijn spulletjes, dus hij zingt: 'Woon mij uit, maar hou alsjeblieft mijn
tapijt schoon.'"

Sinds Volgend jaar lach je erom, zijn cabaretprogramma met Martine Sandiford uit
2002, is Klaasen geroemd om zijn perfect uitgevoerde pastiches, parodieën en
imitaties, die hem ook in het tv-programma Kopspijkers brachten. "Mensen nadoen
heb ik altijd gedaan. Ik heb een overontwikkeld gevoel voor typerende
stembuigingen, of bewegingen. Ramses Shaffy bijvoorbeeld, die ik voor
Kopspijkers heb gedaan, zingt als een lage geit met overarticulatie. Typerend
voor hem zijn de resonerende O's. Het geheim van de stem zit hem vaak in de
klinkers. Marco Borsato heeft van die pathetische A's. Ik láát je gáán. Dus
stopte ik lekker veel A's in mijn parodie."

Daarnaast is hij een meester in het spelen van vele dubbelrollen, waarbij hij
drijft op zijn talent om met één gebaar of stemmetje razendsnel een type neer te
zetten. Voor zijn elf dubbelrollen in de musical Jan, Jans en de kinderen (2005)
ontving hij de Johnny Kraaijkamp Musical Award.

"Ik vind het heerlijk om in de coulissen een hele rits haastverkledingen te
doen. Noem mij Koning Haastverkleding. In Verplichte figuren draag ik zo'n drie
lagen kleding over elkaar. Ik smokkel wel een beetje: de homo en de hetero
dragen dezelfde broek."

LOAD-DATE: February 22, 2008

LANGUAGE: DUTCH; NEDERLANDS

NOTES: Tournee t/m 6 juni. Info www.verplichtefiguren.nl.

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              135 of 147 DOCUMENTS



                                NRC Handelsblad

                               February 21, 2008

Wanneer kerkvorsten hardop gaan denken;
Dezer dagen;
Dezer dagen J. L. Heldring

BYLINE: J. L. Heldring

SECTION: OPINIE; Blz. 09

LENGTH: 991 woorden


Eigenlijk zouden intellectuelen geen kerkvorst moeten worden. Met hun uitspraken
stichten ze dan gauw verwarring bij het gewone volk en bereiken ze het
omgekeerde van wat ze wilden. Het laatste voorbeeld leverde onlangs Rowan
Williams, aartsbisschop van Canterbury en als zodanig titulair hoofd van alle
anglicanen over de hele wereld, in totaal zo'n tachtig miljoen.

Bezorgd over de moeilijkheden die het bestaan van een grote minderheid van
moslims in het Verenigd Koninkrijk veroorzaakt, zei hij twee weken geleden dat
het beginsel dat één wet voor allen geldt, misschien enig gevaar ('a bit of a
danger') opleverde en dat daarom het opnemen van bepaalde onderdelen van de
islamitische wetgeving in het Britse recht onvermijdelijk leek.

Nu, de kat was in de gordijnen. Wat in een theologisch seminarium misschien nog
geopperd kan worden, valt, zodra door de media gerapporteerd, bij de grote massa
slecht. Geschrokken, verontschuldigde dr. Williams, wiens loopbaan eerder
academisch dan pastoraal was geweest, zich voor de misverstanden waartoe zijn
woorden wellicht aanleiding hadden gegeven.

Het doet denken aan het misverstand dat minister Donner (toen nog van Justitie)
anderhalf jaar geleden wekte nadat hij, als puur theoretische hypothese, gezegd
had dat, als tweederde van alle Nederlanders morgen de sharia zouden willen
invoeren, dit wettelijk niet tegengehouden zou kunnen worden. Weliswaar was
Donner geen kerkvorst, maar het huis was te klein, hoewel hij een waarheid als
een koe gedebiteerd had.

Ongeveer tezelfdertijd stichtte een andere kerkvorst ook verwarring. In een rede
voor de universiteit van Regensburg (waar hijzelf tussen 1969 en 1977 gedoceerd
had) haalde paus Benedictus XVI een obscure Byzantijnse keizer uit de veertiende
eeuw aan, die gezegd zou hebben dat de profeet Mohammed de wereld "alleen maar
slechte en onmenselijke dingen" had gebracht - een soort Wilders avant la date
dus.

Het was natuurlijk niet de bedoeling van de paus geweest om de moslimwereld te
beledigen, maar hij had vergeten dat onder zijn academisch gehoor zich ook
vertegenwoordigers van de media bevonden - hij was per slot van rekening paus en
niet zo maar een docent -, en die pikten natuurlijk juist die passage eruit als
enige voor een groot publiek vermeldenswaardige.

Alweer groot tumult, maar nu vooral in de moslimwereld, en alweer een
spijtbetuiging - wat nogal uitzonderlijk is voor een paus, ook al sprak
Benedictus in Regensburg niet ex cathedra en was hij dus, volgens de leer van de
rooms-katholieke kerk, deze keer niet onfeilbaar. Het tekent hoe weltfremd
kerkvorsten kunnen zijn - wat ze ook weer iets sympathieks geeft.

Onlangs heeft de paus weer een obscure denker uit de kast gehaald, maar deze
keer deed hij dat in een geleerd theologisch boek, Jesus von Nazareth, dat hij
vorig jaar onder zijn naam, Joseph Ratzinger, het licht deed zien - een boek dat
waarschijnlijk niet zo heel veel leken zullen lezen. De massamedia hebben er in
elk geval nog niet op gereageerd.

De obscure denker die hij in dit boek citeert, is de Russische wijsgeer Vladimir
Solovjov (1853-1900), buiten Rusland weinig bekend (vandaar het epitheton
'obscuur' ), wiens invloed op het Russische theologische en filosofische denken
evenwel groot is geweest. Hij streefde naar een wereldomvattende theocratie. Het
zou niet te verbazen zijn als Poetin, nu hij zijn marxistische veren van zich
afgeschud heeft, zich ook eens op hem beroepen zou.

Hoe dit ook zij - Ratzinger noemt hem in het hoofdstuk dat over de "Verzoekingen
van Jezus" gaat. In de tweede verzoeking treedt de duivel als theoloog op en
citeert hij de bijbel om Jezus in zijn val te lokken. Over dit soort verzoeking,
schrijft Ratzinger, gaat ook Solovjovs Korte vertelling van de antichrist,
waarin de duivel of antichrist een eredoctoraat in de theologie van de
universiteit van Tübingen ontvangt.

Reden om dit geschrift eens te raadplegen. Hierin laat Solovjov de antichrist,
die hij ook wel supermens noemt, zeggen: "Christus, de moralist, verdeelde de
mensen naar goed en kwaad. Ik zal de mensen alles geven wat zij nodig hebben. Ik
zal ze verenigen door zegeningen waar zowel goeden als kwaden gelijkelijk
behoefte aan hebben. Ik zal de echte vertegenwoordiger zijn van God. Christus
heeft het zwaard gebracht, ik zal de vrede brengen. Mijn oordeel zal niet alleen
gerechtigheid uitdrukken, maar ook mildheid. Het woord van Christus wordt
vervuld: 'Ik ben gekomen in de naam van Mijn Vader, en gij neemt mij niet aan.
Als een ander zal komen in zijn eigen naam, hem zult gij aannemen' (Joh. 5:43)."

Deze vertelling doet erg denken aan de bekendere vertelling van de
Groot-Inquisiteur van Dostojevski (die overigens met Solovjov bevriend was):
Jezus komt terug op aarde en wordt ontvangen door de Groot-Inquisiteur (waarin
elke willekeurige kerkvorst gezien kan worden). Die bezweert Jezus terug te
keren, want de mensen zijn te zwak om te volbrengen wat hij van hen eist. "Wij
daarentegen", zegt de Groot-Inquisiteur, "hebben ook de zwakken lief. Wij hebben
uw werk verbeterd. En de mensen waren blij dat ze eindelijk verlost waren van de
verschrikkelijke gave waarmee gij hun zoveel last had bezorgd."

In beide vertellingen treedt de duivel niet op als de satanische gestalte waarin
hij meestal wordt afgebeeld: grijnzend en met bokkenpoten, maar als milde figuur
die de zwakken liefheeft en hun lasten verlicht en daarom des te verleidelijker
is. Voorzagen Solovjov en Dostojevski de moderne, verzorgingsstaat, die geen God
of Jezus nodig heeft?

Wat Solovjov in elk geval voorzag is dit: "Alle opstandige joden en christenen
worden ter dood veroordeeld. Vele duizenden, ja tienduizenden worden
meedogenloos afgeslacht." Hitler deed allebei: hij maakte van eigen land een
soort verzorgingsstaat, die vrijwel tot het einde van de oorlog duurde, én
vermoordde meer joden dan zelfs binnen Solovjovs voorstellingsvermogen lag. Hij,
door miljoenen als een messias gezien, was de ware antichrist.

LOAD-DATE: February 21, 2008

LANGUAGE: DUTCH; NEDERLANDS

NOTES: Reageren kan op nrc.nl/heldring (Reacties worden pas openbaar na
beoordeling door de redactie).

GRAPHIC: WE-Heldring-ZW

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              136 of 147 DOCUMENTS



                                NRC Handelsblad

                               February 21, 2008

SECTION: MEDIA; Blz. 21

LENGTH: 850 woorden


actualiteiten

EénVandaag. Aandacht voor het symposium over het spreekrecht van slachtoffers.
Slachtofferhulp Nederland liet onderzoeken hoe de rechters, officieren van
justitie, advocaten en slachtoffers denken over de slachtofferverklaring in de
rechtszaal. Verder een verslag over de nasleep van de nieuwjaarsrellen in het
christelijke dorp Woudenberg. Het oud & nieuwfeest liep volkomen uit de hand:
twee gewonde agenten en uiteindelijk inzet van de ME. Bijna twee maanden later
is er nog niemand aanhouden. Politie en gemeente hebben daarom alle huishoudens
in Woudenberg een brief gestuurd: daders en getuigen meld jezelf. Ned.1,
18.20-18.45u.

Nova. Reportage over het neerschieten van een eigen spionagesatelliet door de
Verenigde Staten. De satelliet was al sinds de lancering in 2006 onbestuurbaar
en dreigde op aarde neer te storten. Met commentaar van ruimtevaartdeskundige
Piet Smolders. Verder aandacht voor het nieuwe schelden, waarbij steeds meer
Spaanse, Surinaamse en Engelse woorden worden gebruikt, en steeds minder god
wordt aangeroepen. Ned.2, 22.15-22.50u.

documentaire

Holland doc: Raak me waar ik voelen kan. Documentaire over de Amerikaanse
cartoonist John Callahan, die op zijn 21ste grotendeels verlamd raakte bij een
ernstig auto-ongeluk. Daarmee komt ook een wilde jeugd vol drank en drugs tot
stilstand. Tekenen wordt zijn uitlaatklep. Zijn meedogenloze observaties van de
medemens roepen naast bijval ook veel protest op. De cartoonist, die met zijn
elektrische rolstoel door de straten van Portland scheurt, schrijft ook
melancholische liedjes. Ook wordt aandacht besteed aan de ingewikkelde relatie
die Callahan heeft met het andere geslacht. Als ze hem nakijken met een blik van
medelijden, kan hij wel door de grond zakken. Herh. Ned.2, 22.50-23.45u.

informatief

Het kinderziekenhuis. Verslag vanuit het Juliana Kinderziekenhuis in Den Haag
dat zorg biedt aan kinderen en hun ouders. Leroy is slechthorend door
ontstekingen in zijn gehoorgang. Biedt een prothese uitkomst? De hoogzwangere
Mitra krijgt een rondleiding op de afdeling voor vroeggeboren kindjes. Ned.1,
19.25-20.00u.

Landroof. Reportageserie over plekken in Nederland die dreigen te verdwijnen of
er slecht aan toe zijn. Projectontwikkelaar Phanos probeert protesten tegen een
woonblok van vier lagen in het dorp Laag-Soeren af te kopen met een
twijfelachtige deal: als de omwonenden geen bezwaar maken tegen de plannen mogen
ze van Phanos een extra stuk grond bij hun tuin kopen voor een wel erg zacht
prijsje. Verder o.a. Klaas van Egmond, hoogleraar Geowetenschappen in Utrecht en
oud-directeur van het Milieu- en Natuurplanbureau, die een pleidooi houdt voor
meer centrale regie in de ruimtelijke ordening. Zie ook www.landroof.nl. Ned.2,
19.25-19.55u

Andere tijden: Joop den Uyl. Portret van wellicht de markantste premier die
Nederland ooit heeft gehad. Geliefd en verguisd. Twintig jaar na zijn overlijden
roept Joop den Uyl nog steeds emoties op. Aanleiding is het verschijnen van de
officiële biografie door Anet Bleich. Over de dromer en de drammer Den Uyl. Over
zijn idealen en zijn wapenfeiten. Oud-politici als Dries van Agt, Marcel van
Dam, Ed van Thijn, Frans Andriessen, maar ook zijn kinderen en andere
familieleden spreken over de mens, de politicus en de mythe Joop den Uyl.
Presentatie: Hans Goedkoop. Ned.2, 20.55u.22.00u.

Geld maakt (niet) gelukkig. Eerste deel van een zevendelige serie waarin wordt
onderzocht of geld de sleutel is tot geluk. Wat zou je doen met een miljoen?
Volgens de laatste cijfers telt Nederland 117.400 miljonairs. Een deel daarvan
bezit het geld dankzij het wagen van een gokje. Zij wonnen de loterij. Gewone
burgers die van het ene op het andere moment schatrijk werden. Presentatie: Marc
Dik. Ned.1, 22.30-23.00u.

amusement

Cabaret & Co. Eerste aflevering van een zevendelige reeks over het theater gaat
over de kunst van het bedriegen. Ned.3, 23.25-0.00u.

praatprogramma

De wereld draait door. Onno Blom vertelt over de biografie Zo is het genoeg, het
laatste jaar van Jan Wolkers. Hij maakte de kunstenaar het laatste jaar van
dichtbij mee. Jacquelien de Savornin Lohman staat na een carrière als hoogleraar
en senator op haar 75ste in het theater met een onewomanshow. Beau van Erven
Dorens praat over het programma Het Zesde Zintuig dat hij gaat presenteren.
Daarin wordt gezocht naar de beste paranormaal begaafde Nederlander van 2008.
Georgina Verbaan staat als tafeldame Matthijs van Nieuwkerk bij. Ned.3,
19.30-20.25u.

Pauw en Witteman. Ed Nijpels, voorzitter van de werkgroep GrijsWerkt, licht toe
hoe ouderen langer aan het werk kunnen worden gehouden. Stuntpiloot Frank
Versteegh kondigt aan te stoppen en kijkt terug op zijn carrière. Ned.1,
23.00-23.55u.

Phara. Lieven van Gils en Phara de Aguirre praten o.a. met ex-voetbaltrainer
Frank Vercauteren over het leven na voetbal. België 2, Canvas, 23.25-0.00u.

Question time. Politiek discussieprogramma waarbij het publiek in de studio
vragen stelt aan politici, besluitvormers en bekende personen. BBC 1,
23.35-0.35u.

sport

ZDF Sportextra: UEFA Cup. Rechtstreeks verslag FC Nürnberg-Benfica. ZDF,
19.00-21.00u.

LOAD-DATE: February 21, 2008

LANGUAGE: DUTCH; NEDERLANDS

GRAPHIC: 2102VANhef, Over de brug heet de documentaire die Hans Keller in 1981
maakte. Hierin zet hij enkele voetnoten bij de impressionistische avant
gardefilm De Brug die de Nederlandse regisseur Joris Ivens (1898-1989) in 1928
maakte over de Rotterdamse spoorbrug bij de Koningshaven, beter bekend als De
Hef. Met fragmenten van een ontmoeting tussen Keller en Ivens in Florence begin
jaren tachtig. GeschiedenisTV, 20.00-21.26u.
2102VAN1albright, Voormalig minister van Buitenlandse Zaken van de VS Madeleine
Albright is te gast bij NOVA College Tour. Albright is lid van het campagneteam
van Hillary Clinton. Studenten stellen vragen n.a.v. haar nieuwe boek Memo aan
de Nieuwe President over het buitenlandbeleid van George Bush, haar visie op een
nieuwe wereldorde en haar tijd als minister van Buitenlandse Zaken in de
regering van Bill Clinton. Presentatie Twan Huys. Ned.3, 20.25-21.05u.

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              137 of 147 DOCUMENTS



                                NRC Handelsblad

                               February 14, 2008

Praatjes vullen geen gaatjes;
Dezer dagen;
Dezer dagen J. L. Heldring

BYLINE: J. L. Heldring

SECTION: OPINIE; Blz. 09

LENGTH: 910 woorden


En: voor wie bent u? Voor Obama? Of voor Hillary? Of misschien voor McCain?
Viceminister-president Bos weet het al: hij is voor Obama. Begrijpelijk, maar
niet zo verstandig van hem om die voorkeur uit te bazuinen. Wat zou zijn reactie
- en die van zijn partij - zijn als president Bush zou zeggen dat hij liever het
CDA of de VVD de verkiezingen zou zien winnen dan de PvdA?

Ja, maar - zo hoor ik al ter verschoning van Bos zeggen - Bos' invloed reikt
minder ver dan die van een Amerikaanse president, dus zijn adhesiebetuiging aan
Obama doet er niet zoveel toe. Als dat zo is - en het is waarschijnlijk zo - was
het dan nog nodig dat hij het droevig bewijs van Nederlands irrelevantie
leverde?

Het was dorpspolitiek die bij Bos primeerde boven overwegingen van
internationale politiek. Hij wilde natuurlijk zijn achterban tonen dat hij uit
het juiste hout gesneden is. Zoiets maakt een politicus in Nederland populair,
maar ook in het buitenland?

Overigens had Bos ook hier een illustere voorganger in Joop den Uyl. Aan de
vooravond van de Amerikaanse verkiezingen van 1972 sprak die zijn voorkeur uit
voor de Democratische kandidaat McGovern, want president Nixon vond hij een
"stuitend alternatief". Weliswaar droeg Den Uyl, anders dan Bos nu, nog geen
regeringsverantwoordelijkheid, maar hij kon dat elk ogenblik gaan doen. En
inderdaad zou dat zes maanden later gebeuren. Niet zo verstandig dus om een
bevriend staatshoofd te beledigen.

Gelukkig voor hem heeft hij nooit een tête-à-tête met Nixon gehad, die door zijn
ambassade zeker op de hoogte is gehouden van Den Uyls opvatting. Een paar jaar
later echter wist hij president Ford te ergeren. Met hem had hij een werkdiner
in het Witte Huis. Helaas werd de gastheer voortdurend van tafel weggeroepen,
omdat er juist een Amerikaans vrachtschip in Cambodjaanse wateren was gekaapt en
zijn oordeel in die crisis werd gevraagd. Die onderbrekingen ergerden Den Uyl
zichtbaar (zoals Ford in zijn memoires vertelt). De temperatuur aan tafel daalde
dus tot het vriespunt.

Ook hier kan weer de vraag gesteld worden: hoe zou Den Uyl gereageerd hebben als
hij in een soortgelijke situatie door een buitenlandse regeringsleider over
andere zaken aan zijn kop zou worden gezeurd? Bijvoorbeeld tijdens de Molukse
treinkaping bij Wijster, waarvoor hij twee jaar later zou komen te staan? Zo
zien we hoe Nederlandse politici er altijd onfeilbaar in slagen zich met hun
eigenwaan in het buitenland geliefd te maken.

Maar intussen is nog niet de vraag beantwoord naar de voorkeur van de gewone
Nederlander voor deze of gene kandidaat in de Amerikaanse verkiezingen. Laat ik
met mezelf beginnen: ik heb een zwak voor McCain - niet omdat hij Republikein of
conservatief is, maar omdat hij getoond heeft moed te hebben: tijdens de ruim
vijf jaar dat hij als krijgsgevangene gefolterd werd in Noord-Vietnam (welks
humaniteit toen door links Europa werd geprezen), maar ook in de Amerikaanse
politiek door zijn onafhankelijke stellingnames, die hem de haat van het
Republikeinse establishment bezorgden.

Maar dat zegt helemaal niet dat ik van mening ben dat McCain ook een goede
president zou zijn. Er zijn ook bezwaren tegen hem. Maar belangrijker is dat
mijn sym- of antipathie volkomen irrelevant is - irrelevanter nog dan die van
Bos. Ik verbaas mij dan ook over de exercities in futiliteit waaraan Nederlandse
politici en media zich overgeven wanneer zij, pratend of schrijvend over de
Amerikaanse verkiezingen, het terrein van de informatie en analyse verlaten en
partij gaan trekken. Maar de karavaan trekt verder zonder zich iets aan te
trekken van het geblaf van de hondjes.

Natuurlijk verdienen de Republikeinen, na de rampzalige acht jaren van Bush, de
verkiezingen te verliezen, en zoals het er nu naar uitziet, zullen zij dit ook
doen. Maar zal het bewind van een Democratische president zoveel beter uitpakken
voor Europa, waarvan Nederland deel uitmaakt?

De vervreemding die de laatste jaren tussen Europa en Amerika is ontstaan, heeft
op zichzelf niets met het beleid van Bush te maken. Zij was al sinds het einde
van de Koude Oorlog voorgeschreven. Bush heeft dit proces alleen maar versneld
en verscherpt. En intussen zijn in andere delen van de wereld nieuwe kolossen
opgekomen, die steeds meer Amerika's aandacht vergen - ten koste van die voor
Europa.

Daarbij komt dat ook een Democratische president, bij het beredderen van de
failliete boedel die Bush vooral in Irak en Afghanistan nalaat, een beroep zal
doen op zijn Europese bondgenoten. Of de Amerikaans-Europese betrekkingen beter
zullen worden dan zij vorige week op de NAVO-conferentie in Vilnius bleken, zal
dus ook van de Europeanen afhangen.

En dat hangt weer mede af van de wijze waarop de economische recessie die het
Westen nu meemaakt, zich verder voltrekt. Wordt zij erger, dan zullen zowel de
Amerikanen als de Europeanen zich steeds meer op hun eigen problemen
concentreren - ten nadele van de onderlinge samenwerking. Het feit dat de
Democraten over het algemeen meer geporteerd zijn voor protectionisme dan de
Republikeinen, stemt niet tot optimisme.

Wouter Bos, die als eerste verantwoordelijk is voor Nederlands
financieel-economische gezondheid, zal misschien wel reden krijgen zijn
uitspraak over de Amerikaanse verkiezingen te betreuren. Het ergst eraan is niet
dat zij onjuist was - net zomin als Den Uyls karakterisering van Nixon onjuist
was - maar dat zij volkomen onnodig en misschien zelfs schadelijk was. Praatjes
vullen geen gaatjes.

LOAD-DATE: February 14, 2008

LANGUAGE: DUTCH; NEDERLANDS

NOTES: U kunt reageren op nrc.nl/heldring(Reacties worden openbaar na
beoordeling door de redactie).

GRAPHIC: WE-Heldring-ZW

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              138 of 147 DOCUMENTS



                                NRC Handelsblad

                               February 12, 2008

SECTION: BINNENLAND; Blz. 2

LENGTH: 151 woorden


Greve

In de column 'Bos is bang' van Heleen Mees (8 februari, pag. 7) wordt de
advocaat-generaal die de zaak-Ahold behandelt Paul Greve genoemd. Hij heet Peter
Greve.

Duidelijke grenzen

In het artikel 'Stel duidelijke grenzen aan Geert Wilders' (9 febr., pag. 15) is
de naam van een van de auteurs verkeerd gespeld. Hij heet Frank Siddiqui. Verder
is de naam van mede-ondertekenaar socioloog Ahmet Talan weggevallen. Tariq
Shadid schreef op persoonlijke titel mee aan dit stuk .

Naked Lunch

In de necrologie van Roy Scheider, 'Overtuigend de 'gewone' man' (11 februari,
pag. 9), wordt de regie van de film Naked Lunch toegeschreven aan David Lynch.
De film is geregisseerd door David Cronenberg.

MySpace

In het artikel Een platform voor entertainment (11 februari, pagina 18) over
MySpace staan twee onjuiste cijfers. Ruim 400.000 mensen hebben een profiel op
MySpace Nederland. Dj Tiësto heeft 330.000 'vrienden'.

LOAD-DATE: February 12, 2008

LANGUAGE: DUTCH; NEDERLANDS

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              139 of 147 DOCUMENTS



                                NRC Handelsblad

                               February 11, 2008

Overtuigend de 'gewone' man;
Roy Scheider, acteur (1932-2008)

BYLINE: Door onze redacteur; Peter de Bruijn

SECTION: KUNST; Blz. 09

LENGTH: 424 woorden

DATELINE: AMSTERDAM, 11 FEBR.

SAMENVATTING:

Als sheriff in 'Jaws' bestreed hij een moordzuchtige haai. Maar Roy Scheider was
ook Bob Fosse's alter ego in All That Jazz.

VOLLEDIGE TEKST:

AMSTERDAM, 11 FEBR. - ,,Die rol komt nog eens op mijn grafsteen te staan",
voorspelde Roy Scheider ooit. En inderdaad is de 75-jarigeacteur, die gisteren
overleed aan de gevolgen van leukemie, nog steeds het meest bekend door Jaws
(1975). Als de sheriff van een kustplaatsje dat bedreigd wordt door een
moordzuchtige haai, sprak hij beroemde woorden: "You're gonna need a bigger
boat."

Met zijn rol in het eerste grote succes van regisseur Steven Spielberg, stond
Scheider aan de wieg van het ontstaan van de moderne blockbuster: de
spektakelfilm die in zo kort mogelijke tijd zoveel mogelijk mensen naar de
bioscoop moet lokken. Maar Scheider was ook een van de gezichten van de explosie
van creativiteit in het 'nieuwe Hollywood' van de jaren zeventig. Hij was te
zien als pooier in Klute (1971), zijn eerste grote filmrol, en als de
rechterhand van politieman Popeye Doyle (Gene Hackman) in The French Connection
(1971). Daarvoor kreeg hij een Oscarnominatie voor beste mannelijke bijrol.

Scheider ontbeerde het uiterlijk en het charisma van een echte filmster. Maar
dankzij de gezaghebbende manier waarop hij 'gewone' mannen in een extreme
omstandigheden kon neerzetten, groeide hij toch uit tot een van de topacteurs
van de jaren zeventig. De meeste lof oogstte hij als het alter ego van de
choreograaf Bob Fosse in diens autobiografische All That Jazz (1979). Hij
verdiende daarmee een nominatie voor een Oscar voor beste mannelijke hoofdrol,
maar werd verslagen door Dustin Hoffman voor Kramer vs. Kramer.

Scheider groeide op in New Jersey en was een ziekelijk kind dat troost putte uit
de zaterdagmatinees in de bioscoop. Als tiener begon hij te boksen in de
lichtgewichtcategorie. Dat leverde hem zijn kenmerkende gebroken neus op. Na een
korte periode bij de luchtmacht begon hij te acteren in het theater. Hij speelde
jarenlang in het klassieke repertoire, voordat hij zijn eerste filmrol
bemachtigde in de exploitatiefilm Curse of The Living Corpse (1964).

In de jaren tachtig en negentig moest Scheider genoegen nemen met bijrollen,
onder meer als een maffialeider in Romeo is Bleeding (1993) en als een
angstaanjagende arts in Naked Lunch (1991) van David Lynch, naar het boek van
William Burroughs. Daarnaast keerde hij terug naar zijn eerste liefde, het
theater, en deed hij televisiewerk. Scheider was politiek actief en liep mee in
demonstraties tegen oorlogen in Vietnam en Irak.

LOAD-DATE: February 18, 2008

LANGUAGE: DUTCH; NEDERLANDS

NOTES: Rectificatie / Gerectificeerd; Correcties en aanvullingen; Naked Lunch;
In de necrologie van Roy Scheider, 'Overtuigend de 'gewone' man' (11 februari,
pag. 9), wordt de regie van de film Naked Lunch toegeschreven aan David Lynch.
De film is geregisseerd door David Cronenberg.

GRAPHIC: Roy Scheider in de film '52 Pickup' (1986), Foto AP

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              140 of 147 DOCUMENTS



                                NRC Handelsblad

                                February 8, 2008

Kunstenaar tussen de burgermannen;
discussieert deze maand over Ontboezemingen van de oplichter Felix
KrullWWW.NRC.NL/LEESCLUB

BYLINE: Pieter Steinz

SECTION: BOEKEN; Blz. 18-19

LENGTH: 808 woorden

SAMENVATTING:

Heeft Thomas Mann in Felix Krull een portret van zichzelf geschetst? De
hoofdpersoon is in elk geval een kunstenaar die het moeilijk heeft in een wereld
van burgermannen.

Lees de roman en discussieer mee op nrc.nl/leesclub.

VOLLEDIGE TEKST:

Laatst zag ik, eigenlijk voor het eerst, bewegende beelden van Thomas Mann. De
ongeveer zeventig jaar oude schrijver declameerde voor de televisiecamera een
tekst die ik me nu al niet meer kan herinneren. Want het was de persoon van de
auteur, gestorven in 1955, die alle ruimte in mijn geheugen voor zich opeiste.
Wat een zelfingenomen kwast, wat een hoogduitse burgerman, wat een getrimde
ijdeltuit. Welk een toneelspeler - oude stempel, dat wel - was er aan hem
verloren gegaan!

Plotseling begreep ik waarom Manns laatste roman, Ontboezemingen van de
oplichter Felix Krull, door zoveel literaire analisten als een verholen
autobiografie wordt beschouwd. Toen ik de fictieve memoires voor het eerst las,
had ik dat nooit zo gezien. Felix Krull is een boek over een flierefluiter, een
onbezorgde crimineel, en niet over een deftige schrijver die terugkijkt op een
leven van succes, ballingschap en hernieuwd succes. Maar bij een tweede lezing
blijkt de ikfiguur nogal wat weg te hebben van zijn schepper. Niet alleen is hij
van zichzelf vervuld en zwelgt hij in zijn eigen goede smaak, ook deelt hij met
Thomas Mann een lichte fatterigheid, een minachting voor de gewone man en een
voorliefde voor cryptohomoseksuele genoegens. Bovendien belichaamt Felix de
kunstenaar die het volgens Mann zo moeilijk heeft in een wereld van
burgermannen.

Felix is een man die - net als zijn vader, de goedkope sekt-handelaar - het
publiek geeft 'waaraan het gelooft.' Hij is een geboren toneelspeler, en zijn
meest indringende ervaring als jongetje is dan ook wanneer hij wordt meegenomen
naar het theater, 'een tempel van genoegen, een plaats waar op stichting beluste
mensen, in het duister geconfronteerd met sferen van helderheid en volmaaktheid,
met open mond konden opzien tegen de idealen van hun hart' (blz. 28). Eigenlijk
is de belangrijkste les die hij uit het uitstapje trekt hoe graag de mensheid
bedrogen wil worden. Want de sjieke zanger die de hoofdrol speelt, blijkt achter
de schermen een groezelig en pokdalig individu. En niemand lijkt dat erg te
vinden.

'Wie werkelijk van de wereld houdt, die geeft zichzelf een aantrekkelijke vorm,'
luidt de les die Felix leert; en zo schept hij zichzelf een persona: Felix Krull
wordt de man van de wereld, die aanvankelijk zijn gebrek aan geld maskeert met
stijl en panache, en die met kameleontisch talent al gauw in de huid kruipt van
(en van identiteit ruilt met) een rijke markies die door zijn bezorgde ouders
verplicht op wereldreis is gestuurd. Maar niet voordat hij als liftboy in een
hotel en als toeschouwer in een circus (twee episodes die herinneren aan de
roman Amerika van Thomas Manns voorbeeld Franz Kafka) nog eens ten overvloede is
geconfronteerd met de verhouding tussen schijn en werkelijkheid. Felix begint
zijn carrière met 'een soort dubbelleven, dat de charme had dat het onzeker
bleef in welke gedaante ik eigenlijk mezelf was en wanneer ik alleen maar
verkleed was' (blz. 237).

Felix heeft de mond vol over zijn talent, dat er vooral in bestaat dat hij
anderen kan doen geloven dat hij beter, knapper, rijker, aardiger is dan hij in
werkelijkheid is ('Wat blijft er van het leven over en van de vreugde die het
leven de moeite waard maakt, als de schijn en de zinnenstrelende oppervlakte
niet meer meetellen?', blz. 367). Het is duidelijk dat Mann in hem een
kunstenaar ziet die zichzelf telkens opnieuw uitvindt en die daarom niet bepaald
wordt gewaardeerd in de burgermaatschappij waarin hij moet opereren. Is het raar
om te concluderen dat hij in Felix een alter ego zag, namelijk als het archetype
van de gewantrouwde artiest? Niet echt als je bedenkt dat de getroebleerde
verhouding tussen de kunstenaar en de gewone burger ook al het belangrijkste
thema was van Tonio Kröger en De dood in Venetië - novellen die ontstonden in de
tijd (het eerste decennium van de 20ste eeuw) dat ook de basis werd gelegd voor
het uiteindelijk in 1954 verschenen Felix Krull.

Hoeveel Thomas Mann valt er te ontdekken in Felix Krull? Geeft het de roman een
meerwaarde als je, zoals veel critici in het verleden, naar parallellen gaat
zoeken met het leven en het karakter van de auteur? Felix Krull zou zeggen van
niet. 'Ik [heb] altijd mensen veracht die geloofden dat zij alles van mij
afwisten,' zegt hij halverwege zijn ontboezemingen. Hij zou er meer in zien om
de roman te beschouwen als onderdeel van de ijzeren traditie van de Europese
schelmenroman - een amalgaam van Jacques de fatalist en zijn meester (Diderot),
Dode zielen (Gogol) en Tijl Uilenspiegel (Charles De Coster), en een bron van
inspiratie voor Marek van der Jagts Gstaad 95-98.

LOAD-DATE: February 8, 2008

LANGUAGE: DUTCH; NEDERLANDS

NOTES: Thomas Mann: Ontboezemingen van de oplichter Felix Krull. Vert. Dirk
Salomons. Verkrijgbaar via nrc.nl/webshop.Volgende week Elsbeth Etty over de
stijl van Thomas Mann.; De ikfiguur blijkt veel weg te hebben van zijn schepper

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              141 of 147 DOCUMENTS



                                NRC Handelsblad

                                February 5, 2008

Telen volgens de principes van yin en yang;
Biologische landbouw Organisch geteelde groenten en fruit alleen weggelegd voor
rijke Chinezen

BYLINE: Door onze correspondent; Bettine Vriesekoop

SECTION: ECONOMIE; Blz. 15

LENGTH: 1150 woorden

DATELINE: Peking, 5 febr.

SAMENVATTING:

De biologische landbouw wordt opnieuw ontdekt in China, het land waar het eeuwen
gelden al in gebruik was. "Het principe van yin en yang ligt aan de basis."

VOLLEDIGE TEKST:

Ver weg van alle stank en uitlaatgassen, op een half uur rijden van Peking, ligt
de Beijing Organic Farm. Hier, nabij de Chinese muur, worden op 200 hectare
grond 60 verschillende soorten groenten en kruiden verbouwd onder bolvormige
zeilen.

In een stal staan een paar koeien en geiten, niet voor de melk maar voor de
bemesting van het land. Op een belendend terrein ligt een enorme hoop organisch
afval zoals uitwerpselen, groenten, fruitschillen en eierschalen. "De bedoeling
bij biologische landbouw is dat alles weer terug wordt gegeven aan de aarde",
zegt boer en landbouwdeskundige Guo Yinming.

De Beijing Organic Farm is, net als de andere biologische boerderijen, een
uitzondering in China. De boerderij is wars van het gebruik van pesticiden, die
juist in de Chinese agrarische sector overvloedig worden gebruikt. Ook zoeken ze
humusrijke, schone landbouwgrond uit om hun producten op te verbouwen. "De
Chinese landbouw heeft een slecht imago. Wij laten zien dat het ook anders kan",
aldus Guo.

De Beijing Organic Farm werd in 2000 opgezet door Chen Conghong die zich eerder
voor de Chinese overheid met groene projecten bezighield. Zij was lange tijd
werkzaam op het ministerie van Landbouw en zag hoe slecht het was gesteld met de
kwaliteit van de landbouw. Partijbonzen wisten dat ook en daarom liet zij onder
de naam China Green Food Project speciaal voor hoge ambtenaren en partijleden
groene producten verbouwen.

Maar toen Chen wilde overstappen op biologische producten volgens de normen van
de Internationale Federation of Organic Agriculture Movements (IFOAM), stemde de
overheid daar niet mee in. Hoewel die onbetaalbaar zijn voor de gewone Chinese
burger, wilde Chen toch op persoonlijke titel internationaal gekwalificeerde
biologisch verbouwde producten in de schappen brengen. Hoewel niet allemaal
aangesloten bij IFOAM zijn er nu enkele tientallen biologische
landbouwcoöperaties actief, waarvan de Beijing Organic Farm de grootste is.

Alleen al in Peking wordt door de Beijing Organic Farm 4.000 ton biologische
groenten per jaar verbouwd. Producten die het bedrijf zelf niet verbouwt, zoals
zaden, noten, melk en sommige vruchten, worden afgenomen van boerderijen in de
provincie.

In een loods staan twintig in groene werkuniformen geklede medewerkers groenten
in te pakken. Langs de wand staan gelabelde trailers met bestemmingen erop:
Canadese ambassade, Carrefour. "Wij leveren aan alle grote winkelketens in
China, zoals Wal-Mart en Carrefour. Er zijn in China maar tien speciaalzaken",
zegt manager Li, terwijl hij instructies uitdeelt.

Bij deze supermarktketens kopen vooral Chinezen afkomstig uit de middenklasse,
naast de expats en ambassades. "In China zijn het dezelfde soort mensen die
bewuster eten als in het westen. Vooral hoger opgeleide rijke Chinezen die hun
enige kind graag in alle opzichten kwaliteit willen bieden", zegt Li.

Omdat de markt in China snel groeit, concentreert de Beijing Organic Farm zich
op de binnenlandse markt, maar in 2004 besloot men ook voor de export te gaan
produceren. Een jaar later werd de Duitser Klaus Griesbach aangetrokken als
marketing manager voor de buitenlandse markt. In de jaren zeventig van de vorige
eeuw was hij verantwoordelijk voor de introductie van biologische winkelketens
in Duitsland. Maar omdat de bakermat van de biologische landbouw in China ligt,
vertrok hij medio jaren negentig naar de noordelijk gelegen stad Dalian om zijn
kennis over te dragen.

"Chinezen denken dat biologische landbouw een westers concept is. Niets is
minder waar. Het is gebaseerd op eeuwenoude Chinese kennis. Alles gebruiken en
wat je niet opeet weer terug geven aan de natuur. Het yin- en yangprincipe ligt
aan de basis", zegt Griesbach.

Op basis van 4.000 jaar oude tradities in China, Korea en Japan zijn in de
afgelopen eeuw diverse composteringsmethoden ontwikkeld, waarbij organisch
materiaal, vermengd met dierlijke mest, de tijd krijgt voor een chemisch proces,
waardoor door middel van schimmels en bacteriën in drie maanden een vruchtbare
humus ontstaat die op het land gebracht kan worden. "De Chinese boeren weten
niet dat deze methode tijdens het keizerrijk op grote schaal al werd gebruikt,"
zegt Griesbach.

Het gebruik van pesticiden, dat na de introductie van de markteconomie steeds
meer in zwang raakte, maakte het nog erger. "In China zijn geen regels voor het
gebruik van pesticiden. Mensen worden ziek en weten niet waar dat door komt. In
het westen kennen we inmiddels de gevaren, maar China verkeert nog in een andere
fase. Vijftig jaar geleden was dat besef er in het westen ook nog niet", zegt
Griesbach.

Toch wordt het organisch verbouwen snel en op grote schaal herontdekt. Niet
alleen door kleine boeren die uit zuinigheid organisch telen, maar ook door een
groeiend aantal bedrijven. Jaarlijks wordt er in het land voor 7 miljard euro
aan organische producten verkocht. De export van biologische producten is
nagenoeg nihil.

Ook voor de Olympische Spelen zullen veel biologisch geteelde groenten en fruit
worden geleverd, verwacht Griesbach. "China wil met het concept 'Groene Spelen'
zijn imago verbeteren. Stel je voor dat er in het lichaam van sporters te hoge
concentraties pesticiden worden gevonden of stoffen die zich in het lichaam
kunnen omzetten in doping, dat zou natuurlijk een grote schande zijn."

Griesbach wijst ook op het feit dat speciale staatsboerderijen aan de periferie
van Peking organische voedsel verbouwen voor partijbonzen. "Schrijnend om te
zien dat het hoge partijkader, verantwoordelijk voor de kwaliteit van voedsel,
zich dat kan permitteren en dat het voor de gewone man volstrekt onbetaalbare
luxe is."

Toch groeit het aantal biologische boerderijen gestaag. Vooral in de noordelijke
provincies Heilonjiang en Jilin, samen zo groot als Zwitserland, wordt op grote
schaal biologisch geteeld. De overheid steunt deze vorm van landbouw hoewel
sommige deskundigen bezorgd zijn om de ecologische schade. De biologische
landbouw gaat in sommige streken, zoals Heilongjiang, gepaard met grootschalige
boskap, onder druk van investeerders die snel geld willen verdienen.

Griesbach wil graag biologische producten uit China gaan exporteren, maar omdat
veel Chinese verstrekkers van certificaten voor de kwaliteit van
landbouwproducten corrupt zijn, is de EU volgens Griesbach nog sceptisch over de
kwaliteit van Chinese biologische producten. Alle producten moeten daarom nu
opnieuw worden gecertificeerd zodra ze Europa binnenkomen. "China heeft veel in
te halen op het gebied van gewasbescherming en voedselcontrole. Het overmatig
gebruik van pesticiden in de landbouw wreekt zich. Biologische landbouw vormt
een belangrijk tegenwicht. Tenslotte is het in China uitgevonden. Ze hebben het
in hun vingers."

LOAD-DATE: February 5, 2008

LANGUAGE: DUTCH; NEDERLANDS

GRAPHIC: 0502ECO3organic3, Op de Beijing Organic Farm, even ten noorden van
Peking, worden 60 soorten groenten en kruiden verbouwd.
0502ECO3organic2, Afnemers van de biologische producten zijn onder meer
supermarktketens en ambassades.
0502ECO2organic1, In een loods naast de Beijing Organic Farm worden de
biologisch geteelde groenten en fruit ingepakt.
0502ECO3organic4, Gebruik van pesticiden wordt vermeden., Foto's Michiel de
Ruiter

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              142 of 147 DOCUMENTS



                                NRC Handelsblad

                                January 24, 2008

De veiligheid geprivatiseerd;
Lex et Libertas Frank Kuitenbrouwer

BYLINE: Frank Kuitenbrouwer

SECTION: OPINIE; Blz. 8

LENGTH: 875 woorden

SAMENVATTING:

De particuliere veiligheidsindustrie rukt op, sneller dan menige burger kan
bijhouden. De overheid kijkt de andere kant op.

VOLLEDIGE TEKST:

Het is een grote stap van de Groene Zone in Bagdad naar het Haagse Binnenhof.
Toch maakt prof. A.B. Hoogenboom (Nyenrode) in het winternummer van
Christendemocratische Verkenningen de vergelijking tussen deze twee. Beide
hebben te maken met het probleem van 'huurlingen'. In het ene geval gaat het om
de 'private militaire contractors' die steeds meer werk van reguliere
strijdkrachten overnemen. Dichter bij huis om de particuliere
beveiligingsindustrie die getalsmatig aardig bezig is de reguliere politie in te
halen.

Aan de hand van Macchiavelli waarschuwt Hoogenboom dat gehuurde krachten een
onbetrouwbare factor zijn. Vergeleken met Irak valt het in Nederland natuurlijk
reuze mee. De militaire contractanten zijn in opspraak na een schietpartij in
september door medewerkers van de firma Blackwater waarbij 17 doden vielen. In
Nederland betreffen de knelpunten afgaande op Hoogenboom voornamelijk
expertisebureaus die gestolen waar opkopen (heling), handelsinformatiekantoren
die persoonsgegevens uit afgeschermde databanken vergaren of recherchebureaus
die methoden gebruiken die voor de politie verboden zijn.

Dat is geen reden de ogen te sluiten voor het feit dat er in ons land naast de
officiële politie en justitie een parallelle economie van handhaving en
afdoening bezig is te ontstaan. Als die er al niet is. Bestuurskundige Ronald
van Steden van de Vrije Universiteit, die vlak voor Kerstmis promoveerde op
Private Policing, Describing and explaining the growth of private security (Boom
Juridisch) spreekt van een onomkeerbare trend.

Officieel is de overheid terughoudend tegenover privatisering van de
binnenlandse veiligheid. Maar feitelijk is het pleit al beslecht, zegt Van
Steden met een verwijzing naar de inschakeling van particuliere beveiligers op
het gebied van openbaar vervoer of parkeren. Ook in de detentiewereld - bij
uitstek een overheidstaak - heeft de particuliere sector zich een stevige
positie verworven.

De terloops veranderde houding ten aanzien van particuliere beveiligers - en
vergeet (stads)toezichthouders niet - verdient verbazing. Vooral omdat de
overheid nauwelijks zicht heeft op de branche. Anders dan bij militaire
contractanten is er voor de binnenlandse veiligheidsindustrie wel een wettelijk
kader, de Wet particuliere beveiligingsorganisaties en recherchebureaus (WPBR)
van 1997. Deze voorziet in een verguningstelsel, met onder meer opleidingseisen
voor het beveiligingspersoneel.

De bedrijven hebben de plicht zorg te dragen voor een goede afstemming van de
beveiligingswerkzaamheden met de politie. Maar Van Steden noteert, niet als
eerste: het gemiddeld politiekorps heeft geen idee wat er aan particuliere
beveiliging binnen zijn regio bestaat - laat staan dat het de regie voert.
Volgens de onderzoeker is het relatief eenvoudig een vergunning te halen. Niet
alle politieregio's voeren bovendien een even streng beleid, zodat het
verleidelijk is voor beveiligingsbedrijven om te gaan 'shoppen'.

Wij willen helemaal geen politie zijn, heet het sinds jaar en dag in de
beveiligingsbranche. Maar in praktijk heeft zich wel degelijk een grijze zone
ontwikkeld waarin dit onderscheid snel vervaagt. Particuliere beveiligers hebben
in beginsel niet meer bevoegdheden dan de gewone burger. Handboeien zijn echter
al toegelaten. Officieel heet het: het toezicht in de openbare ruimte is een
politietaak en geen taak voor particulieren. Maar menige burger is zich niet
bewust van het verschil tussen het ene en het andere uniform.

Volgens insiders kruipen particuliere onderzoekers en politierechercheurs
'dagelijks bij elkaar' in een old boys network. De nieuwe wet op de
politieregisters verruimt de mogelijkheden voor uitwisseling van gevoelige
persoonsinformatie. Opsporingsambtenaren mogen niet voor een particulier bedrijf
werken maar het omgekeerde geldt minder. De Hoge Raad heeft ook nog eens -
geheel onnodig - geaccepteerd dat bewijsmateriaal met vlekjes van particuliere
speurders wordt toegelaten in een strafzaak.

Dat particuliere opsporing voor de rechter komt lijkt overigens eerder
uitzondering dan regel. De particuliere sector doet veel zelf af. 'Private
justice', heet dat. Maar het is geen onpartijdige afhandeling. "Je werkt toch in
opdracht", geeft men in de sector toe.

Het toezicht op de beveiligingsindustrie "schreeuwt om aandacht", aldus Van
Steden. Hoewel bedrijven wettelijk verplicht zijn klachtenregelingen te treffen
is niet transparant hoe zij met klachten omgaan. Als gedupeerden al weten waar
ze met klachten terecht kunnen. De brancheorganisatie VBP heeft een gedragscode
en een kwaliteitskeurmerk ingevoerd. Maar niet iedereen is aangesloten.

Bij de behandeling van de WPBR klaagde het toenmalige Kamerlid, thans minister
Rouvoet over "overregulering". Het probleem is veeleer dat de overheid
particuliere beveiliging stimuleert en vervolgens consequent de andere kant op
kijkt. Het proefschrift signaleert voorbeelden van een regelrechte
"verantwoordelijkheidsoverdracht". Dat is, zoals Van Steden droogjes opmerkt,
"opmerkelijk omdat veiligheidsbeleid tot de kerntaken van de overheid behoort".

kuitenbrouwer@nrc.nl

LOAD-DATE: January 24, 2008

LANGUAGE: DUTCH; NEDERLANDS

NOTES: Frank Kuitenbrouwer is medewerker van NRC Handelsblad.; Wilt u reageren?
Dat kan op nrc.nl/kuitenbrouwer (Reacties worden pas openbaar na goedkeuring
door de redactie.)

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              143 of 147 DOCUMENTS



                                NRC Handelsblad

                                January 18, 2008

Van Burleigh tot Bhutto, van Wood tot Wittgenstein Op Komst

SECTION: BOEKEN; Blz. 6-7

LENGTH: 1331 woorden

SAMENVATTING:

De redactie deed een greep uit het rijke aanbod aan non-fictie van komend
seizoen.

VOLLEDIGE TEKST:

Geschiedenis

Klaas van Berkel: De stem van de wetenschap. Geschiedenis van de Koninklijke
Nederlandse Akademie van Wetenschappen. Bert Bakker. Mei.

De ontwikkeling van de door Lodewijk Napoleon opgerichte Akademie tot een
invloedrijk instituut.

Michael Burleigh: Het Derde Rijk Een nieuwe geschiedenis. De Bezige Bij.
Januari.

Studie van de Britse historicus over het Nazi-tijdperk.

Roelof van Gelder: Zeepost. Nooit bezorgde brieven uit de 17de en 18de eeuw.
Atlas. April.

Vijftig brieven van gewone Nederlanders, gevonden in The National Archives in
Londen, ingeleid en hertaald.

Lotte Jensen: De verheerlijking van het verleden. Helden, literatuur en
natievorming in de negentiende eeuw. Vantilt. Mei.

Hoe literatuur trots en saamhorigheid onder het volk verspreidde.

Tony Judt: De vergeten twintigste eeuw Nieuwe wereldgeschiedenis. Contact.
Januari.

Pendant van Judts magnum opus Na de oorlog.

Michel Kerres: Onze nieuwe buren. Hoe Duitsland zijn lichtvoetigheid ontdekte.
Prometheus/NRC Handelsblad. Januari.

Speurtocht naar de verandering van Duitsland.

John Lukacs: De Historische Hitler. Mets & Schilt. April.

Vertaling van The Hitler of History van de Amerikaanse historicus van Hongaarse
afkomst Lukacs.

Niek Pas: Aan de wieg van het nieuwe Nederland. Nederland en de Algerijnse
oorlog (1954-1962). Wereldbibliotheek. Mei.

Aan de hand van reacties op de Algerijnse oorlog reconstrueert de auteur hoe
Nederland veranderde.

Jaap van Osta: Een geschiedenis van het moderne Italië. De wording van een natie
(1861-2006). Wereldbibliotheek. Mei.

De ontwikkelingsgang van een versnipperd land.

Erik Somers en René Kok: 'Om erger te voorkomen ...': Herinneringen van David
Cohen, voorzitter van de Joodsche Raad. Walburg Pers. Mei.

Memoires van van een van de twee voorzitters van de Joodsche Raad.

Laura Starink: De Russische kater. Prometheus/NRC Handelsblad. Februari.

Portret van Russische burgers die verhalen over de tijd na Gorbatsjov.

Paul Verhuyck: De echte troubadours. De dichters die de wereld veranderden. The
House of Books. Februari.

De geschiedenis van de troubadour, geïllustreerd met miniaturen.

Arie van der Zwan: Van Drees tot Bos. Balans. April.

Geschiedenis van zestig jaar PvdA, het succes en de mislukking.

Biografie

Laurence Bergreen: Marco Polo. De Bezige Bij. Februari.

Het levensverhaal van de beroemde wereldreiziger.

Bert Boelaers: Benno Premsela 1920-1997. Voorvechter van homo-emancipatie. THOT,
April

Het bewogen leven van een gepassioneerd man.

Peter Bootsma e.a.: Van Agt. Biografie. Boom. Mei

Levensbeschrijving van de voormalige CDA-premier, onder andere gebaseerd op
interviews.

Bill Bryson: Shakespeare. Een biografie. Atlas. Mei

Shakespeare door de bril van de schrijver van Een kleine geschiedenis van alles.

Piet Calis: Vondel. Meulenhoff. Mei.

Leven en werk van de grote Nederlandse dichter en toneelschrijver.

Atte Jongstra: Klinkende ikken. Autobiografie van een zelfontwijker. De
Arbeiderspers. April.

Bonte tocht door Jongstra's zieleleven.

Rutka Laskier: Dagboek januari-april 1943. De Geus. April.

Dagboek geschreven in een Pools getto.

Peter Longerich: Heinrich Himmler. Hitlers belangrijkste handlanger. De Bezige
Bij. April.

Britse historicus over de hoogste SS-baas.

Sjeng Scheijen: Sergei Diaghilev Het leven voor de kunst. Bert Bakker. Januari.

Biografie van de wereldberoemde Russische impresario.

Frans Thuijs: De ware Jaco. Jacob Frederik Muller, alias Jaco (1690-1718), zijn
criminele wereld, zijn berechting en zijn leven na de dood. Verloren. Mei.

De Amsterdamse schurk tot zijn ware proporties teruggebracht.

Alexander Waugh: Paul Wittgenstein en zijn excentrieke familie. De Bezige Bij.
Januari.

Het verhaal van de eenhandige pianist.

Jolande Withuis: Pim Boelaard. Biografie van een verzetsheld. De Bezige Bij.
April

Psychologisch portret van een held.

Ron Wood: Ron Wood. Nieuw Amsterdam. Maart

Autobiografie van de grilligste Rolling Stone.

Kunst

Yvonne Brentjes: Piet Zwart (1885-1977). Veelzijdig ontwerper. Waanders. Juni.

Monografie over de beroemde ontwerper en fotograaf.

Friso Lammertse e.a.: Salomon, Jan, Joseph en Dirk de Bray. Vier schilders in
één gezin. Waanders. Februari.

Overzicht van leven en werk van een creatieve schildersfamilie uit de 17de eeuw.

Norbert Middelkoop en Gusta Reichwein: De Oude Meesters van de stad Amsterdam.
Schilderijen tot 1800. THOTH. Maart.

Topografische schilderijen van het Amsterdams Historisch Museum.

Eric Min: James Ensor. Een biografie. Meulenhoff. April.

Portret van een excentrieke peintre maudit.

ACTUEEL

Kader Abdolah: De Koran en De Boodschapper De Geus. April.

Koranvertaling, plus een toelichting, 'een wandeling door de tuin van de Koran'.

Madeleine Albright: Memo aan de Nieuwe President Ambo. Februari.

Voormalig minister van Buitenlandse Zaken over toekomst van de VS.

Benazir Bhutto: Verzoening Het Spectrum. Februari.

Het boek dat Bhutto zes dagen voordat zij vermoord werd voltooide.

Bart Braun: Het lichtgevend konijn en andere nieuwe dieren Veen Magazines
Boeken. April.

De 'tweede creatie' van dieren door het ingrijpen van de mens.

Steve Coll: De Bin Ladens Een arabische familie in het hart van de wereld.
Mouria. April.

Studie naar de familie van de bekendste terrorist ter wereld.

Nico H. Frijda: De wetten van emotie. Bert Bakker. Januari.

Onderzoek naar gevoelens, gedragingen, expressies en verlangens.

Menno de Galan: Honkbal is Amerika, Amerika is honkbal. Thomas Rap. Februari.

Hommage aan een bijzondere sport.

Misha Glenny: McMaffia Misdaad zonder grenzen. Ambo/Manteau. April.

Studie naar de internationale georganiseerde misdaad.

Gunnar Heinsohn: Zonen grijpen de wereldmacht. Terrorisme demografisch
verklaard. Nieuw Amsterdam. Mei.

Duitse socioloog verklaart de kans op terrorisme uit het cohort jonge mannen in
een bevolking.

Douglas Hofstadter: Ik ben een vreemde kronkel. Contact. Januari.

Vervolg op Gödel Escher Bach, het met de Pulitzer Prize bekroonde boek over de
aard van ons bewustzijn.

Monique van Hoogstraten en Eva Jinek (sam): Het maakbare nieuws. Antwoord op
Joris Luyendijk. Balans. April.

Reacties van vooraanstaande journalisten op Luyendijks bestseller Het zijn net
mensen.

Jan Knippenberg: De mens als duurloper. Prometheus. April.

Historische achtergronden van het hardlopen.

Selma Leydesdorff: De leegte achter ons laten. Bert Bakker. Januari.

Oral history over de vrouwen van Screbenica.

Edward Lucas: De Nieuwe koude oorlog. Hoe het Kremlin Rusland en het Westen
bedreigt. Nieuw Amsterdam. Maart.

Economist-journalist over Poetins Rusland.

William Marx: Het afscheid van de literatuur. Querido. Mei.

Over de ontwaarding van de Europese literatuur vanaf de 18de eeuw.

Cyrille Offermans: Schipbreuk over beschaving Cossee. April.

Essay.

Sonia Shah: Ongeraffineerd Het verhaal van olie Artemis. Mei.

De politieke en economische aspecten van een onmisbare grondstof

Bianca Stigter: De ontsproten Picasso Reizen door kunst en natuur. Contact.
Januari.

Essays.

Ramon Spaaij: Hooligans , Fans & Fanatisme Amsterdam University Press. Februari.

Amsterdamse hoogleraar vergelijkt Europese voetbalculturen.

Catherine Vuylsteke: Marokkaanse Homo's Meulenhoff. Maart.

Onderzoek naar homo's van Marokko tot Brussel.

Steven van de Vijver: Afrika is besmettelijk. Nijgh & Van Ditmar. April.

Ervaringen van een arts zonder grenzen.

Daan de Wit: De volgende oorlog. De aanval op Iran, een voorbeschouwing.
Lemniscaat. Mei.

Journalist trekt een parallel met de aanloop naar de oorlog in Irak.

Filosofie

Cicero: De kunst van het oud worden. Athenaeum-Polak & Van Gennep. Februari.

Nieuwe vertaling van de filosofische dialogen.

Peter Claessens: Alle lust wil eeuwigheid Het magistrale levensscenario van
Friedrich Nietzsche. De Arbeiderspers. Februari.

Een introductie tot het leven en werk van de filosoof.

Paul Feyerabend: Tegen de Methode Lemniscaat. Maart.

Invloedrijke wetenschapskritiek.

René Gabriëls (red.): De 20ste eeuw in 10 filosofische boeken. Boom. Juni.

Grote filosofische werken in een maatschappelijke context geplaatst.

LOAD-DATE: January 18, 2008

LANGUAGE: DUTCH; NEDERLANDS

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              144 of 147 DOCUMENTS



                                NRC Handelsblad

                                January 16, 2008

Napels weet dat dat er geen beginnen aan is

BYLINE: Elena Ferrante.

SECTION: OPINIE; Blz. 07

LENGTH: 734 woorden

SAMENVATTING:

Het vuilnis in Napels lijkt symbool te staan voor een wereldomspannende
verrotting die de breekbaarheid van wat dan ook benadrukt, meent Elena Ferrante.


VOLLEDIGE TEKST:

Iedere nacht nemen de muizen, de ratten en de honden de straten van Napels in
bezit. Het vuilnis ligt hoog opgetast tot de tweede verdieping van de huizen en
komt in de duisternis tot leven. Plastic tassen en zakken ritselen en stoten de
geluiden uit van dingen die uiteen worden gescheurd en opgevreten.

Overdag verdwijnen de muizen en ratten, houden de honden zich gedeisd en komen
de mannen, vrouwen en kinderen weer tevoorschijn. Het normaal gesproken
chaotische verkeer wordt hier en daar belemmerd door omvergevallen vuilnisbakken
en de rommel die de straten blokkeert. Het vuilnis - inmiddels duizenden tonnen
- wordt al drie weken niet meer opgehaald omdat alle beschikbare stortplaatsen
vol zijn. De kwalijke geur van ontbinding en brandend afval kruipt langs de
vuilnishopen omlaag en glijdt de straten, winkels, trapportalen en huizen
binnen.

Maar deze stad met zijn één miljoen inwoners blijft in beweging. Wat de mensen
kwaad maakt zijn niet de verhitte protesten van de bewoners van de voorstad
Pianura tegen de heropening van een stortplaats vlakbij hun huizen, maar de
algemene berusting van Napels, de gewoonte om te overleven in ondoelmatigheid en
wanorde. In deze stad is de misdaad een onafwendbaar noodlot geworden; het is
iets waarvan iedereen weet dat het bestaat, maar waar niets aan kan worden
gedaan.

Het vuilnis in de straten is niets nieuws; er zijn tientallen jaren van
geschiedenis aan voorafgegaan. Iedereen weet al heel lang dat de georganiseerde
misdaad de vuilnisindustrie controleert en er een verbijsterend aantal illegale
stortplaatsen op nahoudt. Zowel gewone burgers als overheidsfunctionarissen
weten dat in Campania, de streek rond Napels, een breed scala aan giftige
stoffen de grond in gaat en dat hierdoor de gebruikelijke risico's voor een
mensenleven honderden malen worden vergroot.

Het is een feit en het is altijd al zo geweest dat de illegaliteit op zeer
winstgevende wijze kan bloeien onder de dekmantel van de wet, dankzij de
tussenkomst van politici van iedere signatuur.

Neem Antonio Bassolino, de vroegere burgemeester van Napels, die tegenwoordig
gouverneur van Campania is. Dat zelfs een eerlijk man als hij, afkomstig uit de
minst corrupte politieke traditie in Italië, geen enkele wezenlijke verandering
heeft kunnen bewerkstelligen en in feite langzaam werd verzwolgen door de
deerniswekkende inefficiëntie, is voor de Napitolitaan (en niet alleen voor hem
of haar) het ultieme bewijs dat er in Napels geen beginnen aan is en dat het
enige wat rest de stille onmacht is van degenen die erin slagen in de rommel en
de stank te overleven.

Deze diepgewortelde overtuiging zorgt ervoor dat de pogingen van premier Romano
Prodi om de rotzooi op te ruimen een absurde indruk maken. Een Napolitaan die ik
ken, lacht en zegt: "Wat wil hij doen - het leger eropafsturen, een avondklok
instellen, een speciale gevolmachtigde benoemen? Om wat te doen - met geweld
iets gedaan te krijgen, mensen op te sluiten en te martelen? Alleen een dwaas
gelooft dat in een paar dagen kan worden gedaan wat tientallen jaren is
nagelaten."

Niemand lacht daarentegen als het gerucht zich door de stad verspreidt dat er
geen vuilnis op straat ligt in de buurten die door de Camorra (de lokale maffia)
worden gecontroleerd; het is in de buurten waar respectabele mensen wonen,
mensen die niet protesteren en die niet schieten omdat het vuilnis inmiddels de
tweede verdieping heeft bereikt.

Dat is uiteraard flauwekul. Maar het is wel het soort flauwekul dat als bewijs
kan dienen voor het definitieve verlies van vertrouwen in de gevestigde
instituties. Een verlies van vertrouwen van berustende mensen die zelfs niet
langer geloven in de properheid van andere wereldsteden.

In Napels lijken de vuilnisbergen symbool te staan voor een wereldomspannende
verrotting. Die is hier niet alleen zichtbaar, maar heeft ook een profetische
dimensie. Als je weet hoe je moet kijken, is het niet moeilijk te begrijpen dat
deze stinkende, rottende smerigheid, waarmee zowel legaal als illegaal veel geld
wordt verdiend, niet een of ander overblijfsel uit het verleden is, maar juist
iets heel moderns, dat de breekbaarheid van ieder soort orde, in elke uithoek
van de planeet, benadrukt.

©International Herald Tribune

LOAD-DATE: January 16, 2008

LANGUAGE: DUTCH; NEDERLANDS

NOTES: Elena Ferrante is auteur van onder meer 'The Days of Abandonment' en het
binnenkort te verschijnen 'Lost Daughter'.

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              145 of 147 DOCUMENTS



                                NRC Handelsblad

                                January 12, 2008

'Ja, ik ben beschaafd';
Lodewijk Asscher, wethouder in Amsterdam, over onverschilligheid en zijn idealen

BYLINE: Tom Kreling

SECTION: ZATERDAGS BIJVOEGSEL; Blz. 4-5

LENGTH: 2736 woorden

SAMENVATTING:

De Amsterdamse wethouder Lodewijk Asscher wil de hoerenbuurt aanpakken.
Prostitutie, sekswinkels en coffeeshops moeten verdwijnen. "De morele vraag is
of je iets laat bestaan waarvan je weet dat er veel dingen niet deugen."

VOLLEDIGE TEKST:

Honderden reacties kreeg hij de afgelopen weken. De meeste positief. Die mensen
waren blij dat de gemeente Amsterdam de Wallen wil veranderen met het onlangs
gepresenteerde Plan 1012. Dat prostitutie, sekswinkels en coffeeshops voor een
groot deel zullen verdwijnen. En dat dit prachtige stukje van Amsterdam niet
langer het domein is van kotsende toeristen en schreeuwende Britten.

Hij kreeg ook negatieve reacties. Zoals: een nieuwe knieval voor de moslims, en
nu maar lekker theedrinken. Of: die Britten hebben jullie wel bevrijd. En: nu
zullen er wel meer vrouwen verkracht worden.

Absurd, zegt hij. Maar Lodewijk Asscher (33) stuurt ook die mensen netjes een
antwoord. Hij glimlacht. Natuurlijk. Want dat hoort er bij als je wethouder
bent, vindt hij. Dus bedankte hij de laatste schrijver hartelijk voor zijn
reactie, maar schreef hij de man dat hij diens "merkwaardige analyse niet
deelde".

De werkkamer van wethouder Lodewijk Frans Asscher ligt op de bovenste verdieping
van het Amsterdamse stadhuis. Als hij uit het raam kijkt, ziet hij de Amstel
door de stad stromen. In de verte Carré, nog verder het Amstelhotel.

Ruim anderhalf jaar is hij nu wethouder Financiën. Hij werd binnengehaald als
dat jonge talent van de PvdA. Afgestudeerd jurist, fris, bevlogen en ongeduldig.
Een uiterst beschaafde jongeman uit Amsterdam Zuid. Plannen had hij genoeg. Die
had hij voor een groot deel opgeschreven in 2005, toen hij lijsttrekker werd.
Nieuw Amsterdam heette het boekje, waarin de ideeën en idealen stonden. In zijn
Amsterdam kwamen kinderen eerst, waren er kansen voor iedereen, wilden
internationale bedrijven zich graag vestigen en waren alle inwoners trots op de
Amsterdamse identiteit.

Een citaat uit zijn boekje. 'Op het Amsterdam van 2005 is van alles aan te
merken. Er is armoede, er is ongelijkheid. Er zijn tegenstellingen tussen
bevolkingsgroepen, grote groepen doen niet mee. Er ligt troep op straat en er is
agressiviteit.'

Hoe staat het er nu voor? Hij lacht. "Pfft. Ik probeer er consequent aan te
werken", zegt hij diplomatiek. Of dat lukt? "De uitvoering is weerbarstig",
antwoordt hij beleefd.

Hij is er wel achter gekomen dat niet iedereen het waardeert als hij - de
politicus - zich overal mee bemoeit. Neem het jeugdwelzijn. Meer dan tweehonderd
miljoen euro steekt Amsterdam jaarlijks in allerlei instellingen, die elk hun
eigen projecten hebben. Al jarenlang. Stop, zei Asscher vorig jaar. Te veel
projecten, te veel initiatieven en te veel clubjes, waarvan het resultaat totaal
niet duidelijk is. Laten we eens uitzoeken wat er met al dat geld gedaan wordt.

Veel managers en directeuren uit de 'welzijnsindustrie' schreven hem vervolgens
brieven, vertelt hij. Dat ging als volgt. Geachte heer Asscher, beste Lodewijk,
- "en vaak ook: partijgenoot" - het is een schande wat u heeft gezegd. Want zij
hadden de hele organisatie op orde en haalden altijd de doelstelling. Maar hij
had wel gelijk over de collega's. Asscher: "Dat klopte wel. Die en die, daar
deugde niks van. En het was goed als ik daar eens wat aan zou doen."

Eindeloos wordt er vergaderd bij welzijnsinstellingen, zegt hij. Maar die gaan
niet over wat er uiteindelijk voor het kind verandert. "Totale bureaucratie. Als
je dan ziet wat die managers verdienen. Absurd. En wat er voor de uitvoering
overblijft, is een fooi." Het liefst zou hij als overheid ingrijpen als het niet
goed gaat met een kind. "Maar nee, dat gaat zomaar niet. Je hebt te maken met
zelfstandige scholen, welzijnsinstellingen en gemeentelijke diensten. Ze hebben
elk verantwoordelijkheid en hun eigen ideeën. En vooral vaak een eigenbelang."

De versnippering is enorm, zegt hij. "De overheid moet zich weer gaan bemoeien
met wat er met kinderen gebeurt." We hebben te lang de andere kant opgekeken,
zegt hij. "Hoezo is opvoeding alleen aan de ouders? Dan ben je onverschillig."
Dat zie je niet alleen bij opvoeding, vindt hij. De overheid heeft het publieke
domein de afgelopen jaren te veel uit handen gegeven, zegt Asscher.

Onverschilligheid. Dat woord komt een paar keer terug in het gesprek. Als hij
het heeft over de Wallen, of over opvoeding, onderwijs en over integratie. Op al
die terreinen, zegt hij, heeft te lang onverschilligheid geheerst. Niet dat het
zo genoemd werd. Nee, tolerantie heette het. "Dat quasi chique gedoe; we hebben
regels, maar ach, dat handhaven hoeft niet."

Hij noemt de reactie van GroenLinks-leider Femke Halsema op de plannen voor de
Wallen. "Die zegt dat er altijd mannen zullen zijn die naar de hoeren gaan. En
dat we met het sluiten van bordelen de prostituees in de illegaliteit drijven.
Dus moeten we er maar niks aan doen? De andere kant opkijken?"

Uw partij heeft ook jarenlang de boel laten waaien. Neem integratie. Verplichte
taalcursussen? Eisen stellen aan inburgering? De PvdA was er geen voorstander
van.

"Dat klopt. Daardoor wisten nieuwkomers ook niet waar ze aan toe waren. We
hebben niet gezegd wat we verwachtten, durfden ook geen eisen te stellen. Dat
begint met heel evidente dingen: goede opvoeding, mannen en vrouwen
gelijkwaardig behandelen en de taal leren. Maar de partij is de afgelopen jaren
wel veranderd. Al zijn er nog steeds delen van de partij die grote moeite hebben
met bijvoorbeeld een opvoedplicht."

Hij voelt zich verwant met stadsdeelvoorzitter Ahmed Marcouch, van Slotervaart.
Een echte sociaal-democraat, zegt Asscher. "Door de harde taal lijkt dat soms
niet zo, maar hij heeft het altijd over jongeren kansen bieden en ze vooruit
helpen. En de groep die echt niet wil, daarvoor is hij keihard. Die noemt hij
tuig." Ook daar is niet iedereen in de PvdA even blij mee. Maar Asscher wel. Al
zal hij dat zelf nooit zeggen. "Dat is mijn stijl niet."

Onlangs heeft hij een voorstel voor een opvoedplicht naar Amsterdamse
gemeenteraad gestuurd. Doen ouders het niet goed, dan volgt korting op de
kinderbijslag of de uitkering.

U zegt voortaan: wij weten wel wat goed voor uw kind is.

"Het gaat niet om een staatsopvoeding. Maar het is toch niet zo moeilijk om het
eens te worden over wat normaal is. Ik noem maar wat: respect voor de leraar, je
best doen op school en je kinderen niet de hele avond op straat laten spelen.
Natuurlijk gaan wij niet de opvoeding overnemen, er blijven smaakverschillen,
maar er zijn ook basisprincipes waaraan iedereen zich moet houden."

En waardoor worden die principes bepaald?

"Je hebt de rechtstaat en daarnaast het gezond verstand. En ik ben er van
overtuigd dat mensen het in grote lijnen wel eens zijn over goed en kwaad. En
sommige mensen hebben daar bijvoorbeeld de bijbel voor nodig."

U ook?

"Sommige verhalen en ideeën vind ik wel mooi. Daar heb je wel wat aan. Zoals
geen afgoden vereren. Er is meer dan het materiële."

Politiek is niet moreel neutraal, zegt u vaak.

"Je zit met idealen in de politiek, en je bent gekozen vanwege die idealen."

En u bent tegen prostitutie, dus moeten de bordelen op de Wallen dicht?

"Ik vind het geen normaal beroep, dat klopt. Maar ik ben niet tegen prostitutie.
De morele vraag is of je iets laat bestaan waarvan je weet dat er heel veel
dingen niet deugen. Ik leg anderen niet mijn moraal op. Ik handhaaf de normen en
waarden die we met elkaar hebben afgesproken. Gedwongen prostitutie,
vrouwenhandel, witwassen. Daar zijn we tegen, daar ben ik tegen. Dus moet je
ramen sluiten, dat is de consequentie. Er zijn te veel criminele ondernemers op
de Wallen."

En als u die nou kon omruilen met nette ondernemers, die de seksbranche in
willen?

"Dat is bijna niet mogelijk. Coffeeshops, sekswinkels, prostitutie, het trekt
gewoon rotzooi aan. We gaan dat gebied een andere economische invulling geven."

Daar gaan de toeristen, zeggen ondernemers op de Wallen. En de vrijheid waar
Amsterdam om bekend staat, verdwijnt ook.

"Het is niet onze ambitie om een soort pretpark voor toeristen te zijn. En de
vrijheid van je broek maar laten zakken, kotsen en schreeuwen, daar heb ik ook
niks mee. Dat stukje van de stad moet weer van ons worden. Natuurlijk blijft er
ook seks over op een paar plekken, maar daar hebben we echt geen vierhonderd
ramen voor nodig. En we hebben ook niet zoveel coffeeshops nodig dat we de hele
wereld kunnen bedienen. Het is ook zo defaitistisch om te zeggen dat er geen
toeristen meer komen als we de Wallen opschonen."

Het is eerder geprobeerd dat gebied 'op te schonen', zoals de gemeente dat
noemt. Waarom gaat het nu wel lukken?

"Het is een plan van de lange termijn. Jaren. En er is ook veel tegenstand. Een
grote groep ondernemers heeft al een stichting opgericht. Die roepen dat de
plannen het werk zijn van een fatsoensrakker, een burgerman. Zij hebben er alle
belang bij de plannen zo neer te zetten, zodat ze ongestoord hun gang kunnen
gaan.

"Maar er zijn heel veel Amsterdammers die echt wel door hebben dat dit niets met
truttigheid te maken heeft. Deze week zijn de sleutels overgedragen van de
tientallen panden die de gemeente vorig jaar van seksondernemer Charles Geerts
heeft gekocht. Daar zitten nu modeateliers in. Er gebeurt echt wat."

Toen hij in 2005 lijsttrekker was geworden, vertelde hij op een bijeenkomst over
een zwart-wit filmpje waarop zijn grootvader Lodewijk Asscher door Amsterdam
fietst, op weg naar de Koninklijke Asscher Diamant Maatschappij. Het filmpje
liet de geschiedenis van de familie Asscher zien met die van Amsterdam. Een
bekend joods geslacht van diamantslijpers, politici en juristen, van wie er
tientallen stierven in concentratiekampen. Zijn overgrootvader Abraham Asscher
was een van de twee voorzitters van de Joodsche Raad in de Tweede Wereldoorlog.

De fabriek waar zijn grootvader Lodewijk naar toe fietste, staat nog steeds
midden in de Diamantbuurt. Daarom haalde hij dat filmpje toen aan. Omdat die
buurt in het nieuws was wegens de overlast die Marokkaanse jongeren daar
veroorzaakten.

Hij haalde het filmpje ook aan omdat hij een grote verbondenheid voelt met zijn
grootvader. Maar hij praat niet graag over zijn familiegeschiedenis, zegt hij
dan. Hij haalt er persoonlijke drijfveren uit. Om je in te zetten voor de
maatschappij. Dat krijgt iedereen in de familie mee, als een soort morele
plicht. Hij wacht even. Hij vouwt zijn handen en drukt zijn duimen tegen elkaar.
"Ik wil er niet te veel over zeggen. De geschiedenis bepaalt wie je bent, het
beïnvloedt me bij de keuzes die ik iedere dag maak." Hij denkt na en zegt dan:
"Wat ik het meest bewonderde aan mijn grootvader Lodewijk is dat hij zo'n
beschaafde man was, terwijl hij in de oorlog zulke onbeschaafde dingen had
meegemaakt."

Tot aan zijn dood was zijn grootvader geïnteresseerd in de wereld om hem heen.
"Hij wilde weten wat er gebeurde, wat de ontwikkelingen waren. Hij las elke dag
nog vijf kranten. En op muziekgebied luisterde hij niet alleen naar de oude
klassieke muziek. Hij volgde ook de experimentele klassieke muziek."

Zijn grootvader was ook een ras-Amsterdammer, die van de stad hield. "Hij had
overal een mening over, en liet dat ook weten." Uiteraard op beschaafde wijze.
Asscher haalt opeens een voorbeeld aan waarmee hij zijn grootvader typeert. Hij
woonde al jaren in Buitenveldert. Op de hoek waar hij woonde stond altijd een
zwerver, een Fransman. En altijd als hij die zwerver passeerde, maakte hij een
praatje. In het Frans. "Dat vond hij leuk, want mijn grootvader sprak heel mooi
Frans en met die zwerver kon dat."

Met zijn grootvader sprak hij over idealen en ideeën, wat er nodig zou zijn voor
de stad. Toen Lodewijk Asscher in 2001 voor het eerst op de lijst van de PvdA
terecht kwam, was zijn grootvader Lodewijk heel trots. "Maar hij vroeg me één
ding. Of ik er wel voor wilde zorgen dat de F van mijn tweede naam ook duidelijk
vermeld zou worden. Anders dachten zijn vrienden dat hij - een echte liberaal -
alsnog was overgestapt."

Had u ook liberaal kunnen zijn?

"Er zijn overeenkomsten. Ik zet me als wethouder in voor de economie van de stad
en ik heb daar heel veel aandacht voor. Maar ik vind dat je pas aan liberalisme
toekomt als je de verschillen in de maatschappij hebt opgeheven. Zover zijn we
nog niet.

"En het liberale wereldbeeld van: de mogelijkheden zijn er, we laten de mensen
met rust en dan komt het wel goed, daar ben ik tegen. Ik chargeer nu wat, maar
dat is om het verschil te benadrukken. Ik ben van de klassieke sociaal
democratie. Verheffen, emanciperen. Laat kinderen hun talenten ontplooien, en
wij geven ze daar een duwtje bij."

Zou u dat ook in de landelijke politiek willen proberen?

"Dat trekt me veel minder."

Maar als de partij u vraagt?

Hij denkt even na. Dan vertelt hij dat hij van al zijn politieke kennissen in
Den Haag hoort dat het echt "heel taai" en "heel abstract" is. "Het is daar nog
moeilijker om mensen op straat te vinden die weten wat je doet. Je staat zo ver
af van de belevingswereld van de gewone man en vrouw. Veel clichématige
debatten. En echt iets veranderen gaat daar nog veel langzamer."

Hij bedenkt zich. Eigenlijk moet ik het veel positiever zeggen, zegt hij. "Ik
vind dit werk hier in Amsterdam fantastisch. Het is ook een rare neiging van
veel mensen om de lokale politiek als een opstapje te zien."

Van wie hoort u eigenlijk dat Den Haag zo taai en abstract is? Van oud-wethouder
Achmed Aboutaleb, die naar vorig jaar Den Haag vertrok om staatssecretaris
Sociale Zaken te worden?

Hij grijnst, maar geeft geen antwoord.

Uit onderzoek eind vorig jaar bleek dat slechts 33 procent van de inwoners van
Amsterdam een wethouder kan opnoemen. Daar hadden jullie met Aboutaleb geen last
van.

"Dat klopt. Hij was de belangrijkste en bekendste wethouder van Nederland.
Mensen wisten ook wat hij deed."

En nu is deze bekende politicus in Den Haag in de anonimiteit verdwenen, terwijl
jullie hier worstelen met jullie zichtbaarheid.

"Tja. Dat vind ik jammer."

Hij had niet moeten gaan?

Daar geeft hij geen antwoord op. Hij zegt: "Ik mis hem als vriend en collega."

Het valt niet mee, wethouder zijn?

Lachend: "Het is een heel ander vak. De kunst is zoveel mogelijk in de buurt van
je idealen te blijven en uit de buurt van stuurgroepen, regiegroepen en
vergaderingen. Ik heb een groepje mensen dat me daar bij helpt. Die spreken me
aan als ik een speech heb gehouden die ook vol stond met monitoren, evalueren en
rapporteren. Dan belt Felix." Hij doet het snerpende stemgeluid van Felix
Rottenberg, oud PvdA-voorzitter, na en zegt: "Dat was weer een hele hoop verbale
diarree, Lodewijk."

Is het erg als politici nauwelijks bekend zijn bij de mensen op straat?

"Het gaat niet om bekendheid. Ik maak me niet druk om mijn bekendheid en ik maak
me er ook helemaal niet druk over of mensen mijn collega Marijke Vos wel kennen.
Maar je moet oppassen dat de politiek niet een soort aparte kaste lijkt. Dan
keren mensen zich af van de politiek en zeggen: ach, het is wat. Als het aanzien
van de politiek laag is, is het ook steeds moeilijker om goede mensen te
vinden."

De Amsterdamse Rekenkamer constateerde afgelopen zomer dat drie
PvdA-deelraadsleden in Zuidoost zich schuldig hebben gemaakt aan
belangenverstrengeling en daar ook voordeel aan hebben gehad. Zo stemden ze mee
met subsidieverstrekking aan stichtingen waarin ze zelf actief zijn. Ze worden
uit de fractie gezet. Onzin, zeggen de PvdA'ers. Ze vragen een tegenonderzoek en
vorige maand stelde een partijcommissie dat er fouten zijn gemaakt, maar dat er
van zelfverrijking geen sprake was. En dus konden ze alle drie de fractie weer
in.

Dat helpt niet echt om het imago van de politiek te verbeteren.

"Nee, dat helpt inderdaad niet. Maar ik ga niet opnieuw wat over die personen
zeggen. Het oordeel van de partijcommissie is het finale oordeel. Dat zijn nu
eenmaal de regels binnen de partij. Ik leg me er bij neer.

"Maar wat er gebeurd is, valt niet goed te praten. Je kunt niet zeggen, dit was
het dan. We moeten hier als PvdA over praten. En voor nieuwe raadsleden moeten
trainingen komen over integriteit."

Nu zegt u weer heel beleefd dat u zich neer moet leggen bij de de regels.
Terwijl dit gedrag van uw partijgenoten toch indruist tegen alles waar u voor
staat. U slaat nooit met de vuist op tafel?

"Je kunt altijd op zoek gaan naar de overtreffende trap in je reacties. Maar ik
ben nu eenmaal redelijk, beschaafd en genuanceerd. Dat is wie ik ben. Ik kan
heel duidelijk zijn. Maar als ik boos ben vliegen er geen vazen door de kamer."

LOAD-DATE: January 12, 2008

LANGUAGE: DUTCH; NEDERLANDS

NOTES: Biografie Lodewijk Asscher; 1974: geboren in Amsterdam; 1986-1992:
Gymnasium Sorghvliet in Den Haag; 1992-1998: Nederlands recht, Universiteit van
Amsterdam; 1993-1997: Propedeuse psychologie; 1998: Columbia University Law
School; 1998-1999: Instituut voor informatierecht; 2002: Gepromoveerd met het
onderzoek 'Communicatiegrondrechten. Onderzoek naar de constitutionele
bescherming van het recht tot vrijheid van meningsuiting en het
communicatiegeheim in de informatiesamenleving'; 2002-2006: Universitair docent
Informatierecht; 2002-2006: Gemeenteraadslid PvdA; 2004-2006: Fractievoorzitter
PvdA; 2006 - heden: Wethouder FinanciënLodewijk Asscher is getrouwd en heeft een
zoontje.

GRAPHIC: 1201zasscherrrr, 'Ik ben er van overtuigd dat mensen het in grote
lijnen wel eens zijn over goed en kwaad', Foto Bas Czerwinski

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              146 of 147 DOCUMENTS



                                NRC Handelsblad

                                January 4, 2008

Strategie van Ford faliekant mislukt;
Auto-industrie Tata dringt met Jaguar en Landrover de top van de automarkt
binnen

BYLINE: Door onze redacteur; Marc Serné

SECTION: ECONOMIE; Blz. 13

LENGTH: 653 woorden

DATELINE: Rotterdam, 4 jan.

SAMENVATTING:

Jaguar en Landrover gaan waarschijnlijk over in Indiase handen. Eigenaar Ford
raakt daarmee twee topmerken kwijt, maar ook twee notoire probleemgevallen.

VOLLEDIGE TEKST:

Binnen een jaar dreigt het Indiase conglomeraat Tata Groot-Brittannië van een
aantal industriële iconen te beroven. Werd vorig jaar al de Britse
staalindustrie (Corus) overgenomen door de Indiërs, gisteren werd bekend dat
Tata in "gedetailleerde en exclusieve onderhandeling" is met de Amerikaanse
autofabrikant Ford over de overname van de van origine Britse merken Jaguar en
Landrover.

Ford kocht Jaguar in 1989 voor 2,5 miljard dollar. De noodlijdende autofabrikant
was toen in handen van de Britse regering. Landrover werd door Ford in 2000
gekocht van het Duitse BMW voor 2,7 miljard dollar. De autofabrikant uit Detroit
had met Jaguar en Landrover ambitieuze plannen om het topsegment van de markt te
bestormen. Ook Volvo en sportwagenfabrikant Aston Martin werden aan de
premium-divisie van Ford toegevoegd,

Maar als de verkoop van Landrover en Jaguar doorgaat - en er is niemand die daar
nog echt aan twijfelt - dan mag die strategie als faliekant mislukt worden
beschouwd. Aston Martin werd door het noodlijdende Ford (8,5 miljard euro
verlies in 2006) al eerder verkocht.

Een van de grote problemen voor Ford was dat Jaguar en Landrover in de perceptie
van de consument nooit als Amerikaanse producten zijn beschouwd. Ford wilde na
de koop van Jaguar de productie overhevelen naar de VS. Ford had in Detroit
voldoende productiecapaciteit over en wat zou logischer zijn geweest dan de
Jaguars op dezelfde productielijn te assembleren als de dure Ford Lincoln? Dit
zou enorme kostenbesparingen en een aanzienlijke winstverhoging hebben
opgeleverd.

Maar de Britse vakbonden steigerden. De fabrieken van Jaguar en Landrover staan
in Liverpool, Coventry en Birmingham, en er werken zelfs nu nog ruim 19.000
mensen. Voormalig premier Tony Blair zwichtte voor het pleidooi van de Britse
bonden die op hoge toon spraken over de "uitverkoop van het Britse industriële
erfgoed" en de daarmee dreigende werkloosheid voor tienduizenden Britse
werknemers. Om over de gevolgen voor de honderden toeleveringsbedrijven rond
Birmingham voor de eens zo bloeiende Britse auto-industrie nog maar te zwijgen.

Premier Blair ging overstag en was alleen bereid Jaguar aan Ford te verkopen
onder voorwaarde dat de productie in Engeland zou blijven. Hetzelfde gold voor
Landrover. BMW stootte na een miljardenechec het Britse Rover af, maar nam de
Mini, Rolls-Royce en de Landrover mee uit de failliete boedel naar Duitsland.
Het waren daardoor in feite Duitse auto's met hoogwaardige Duitse technologie,
waarvan de productie uiteindelijk in Engeland bleef.

Hoe dat bij de nieuwe eigenaar Tata met Jaguar en Landrover gaat is nog
onduidelijk. Maar de eerste reactie van de Britse vakbonden is dat er wel zaken
valt te doen met de Indiërs, gezien het koloniale verleden en de verkoop van
Corus en de Britse theeproducent Tetley, oude bekenden. Bovendien is topman
Ratan Tata autoliefhebber. Hij zou persoonlijk de onderhandelingen met Ford
leiden.

Tata, een familiebedrijf met controlerende belangen in een groot aantal - vaak
beursgenoteerde - ondernemingen staat bekend als een uiterst sociaal bedrijf.
Een bedreiging voor Jaguar en Landrover zou echter kunnen zijn dat Tata zelf
grote ambities heeft in de auto-industrie.

Met Fiat is het al een alliantie aangegaan voor de ontwikkeling van een aantal
kleine auto's voor de Aziatische markt. Zelf presenteert Tata volgende week op
de motorshow van Delhi een auto voor de gewone man van 2.500 dollar (1.700
euro).

Na China (waar autoproducent SAIC het Britse MG Rover heeft gekocht) is India de
tweede grote Aziatische markt in opkomst. Zelfs het Duitse Audi wil er dit jaar
'op proef' 300 van zijn grote A6-limousines produceren. De andere 320.000 A6'en
worden echter nog gewoon in Ingolstadt in Duitsland gemaakt.

LOAD-DATE: January 4, 2008

LANGUAGE: DUTCH; NEDERLANDS

GRAPHIC: 0401ECO3jaguar, Arbeiders verlaten de Jaguar-fabriek in het Britse
Coventry, rond 1936., Foto Bloomberg

PUBLICATION-TYPE: Krant


                         Copyright 2008 NRC Media B.V.
                              All Rights Reserved

                              147 of 147 DOCUMENTS



                                NRC Handelsblad

                                January 3, 2008

Sla de opties maar over

BYLINE: Freddy Rikken

SECTION: ECONOMIE; Blz. 16

LENGTH: 470 woorden


De matige afwerking en zichtbare sterfelijkheid van de eigen auto zijn de eerste
zaken waaraan je wordt herinnerd, als je schuchter plaatsneemt achter het stuur
van de allernieuwste versie van de onberispelijk ogende Audi A4. Want opnieuw
zijn de carrosserienaden smaller, zijn de materialen hoogstaander en is de
premiumuitstraling uitbundiger dan bij de vorige versie.

Onder het Volkswagen-concern hangen zeven automerken - drie voor de gewone man
(VW, Skoda, Seat) en vier (Audi, Bentley, Bugatti en Lamborghini) die in het
hogere segment van de markt opereren. Voor de diverse merken worden duizenden
onderdelen gebruikt, die voor de zeven merken van het juiste merkembleem worden
voorzien.

Via grootschalige inkoop van onderdelen bij een zo gering mogelijk aantal
toeleveranciers probeert VW de productiekosten laag en de winstcijfers hoog te
houden. Om vervolgens het hoe en waarom van de fors verschillende prijzen aan de
consument uit te leggen heeft het concern een indrukwekkend publiciteitsapparaat
in het leven geroepen om de onberispelijke afkomst, kwaliteit en status van
vooral de premiummerken er bijna letterlijk in te hameren.

De producten van Audi en dus ook deze A4 ademen in beeld en geschrift dan ook de
lokgeuren van innovatief, technisch hoogstaand en uiterst begeerlijk uit. Dat
doen ook de concurrenten van de A4, de Mercedes C-klasse en de 3-serie van BMW.
Maar de drie Duitse branchegenoten hebben ieder een eigen publiek dat hondstrouw
is aan de normen en waarden die voor elk van hen gelden.

Soms waagt zich wel eens een twijfelaar in het vijandelijke kamp, zich afvragend
of hij dit keer niet eens iets anders moet kopen? Maar meestal is die twijfel
van korte duur en valt hij deemoedig terug op zijn vertrouwde merk.

Wat is er (volgens Audi) nu zo innovatief aan deze A4? Zelfs na uitvoerig zoeken
rest maar één conclusie: niets. De wagen is opnieuw groter en zwaarder geworden,
het klassieke sedansilhouet assertiever. De nieuwigheden treft men ook aan bij
de concurrenten: de carnavaleske ledverlichting (optie), het
bestuurders-informatiesysteem, cruisecontrol met voorliggerherkenning (optie),
het elektronisch op elkaar afstemmen van wegligging en stuurgedrag (optie).

En dan de prijzen van de eindeloze reeks opties: ruim 700 euro voor zes blaadjes
fineer. Daarvoor levert volksvriend Ikea u een compleet bankstel of kunnen wel
zes milieu-onvriendelijke stedentripjes (inclusief luchthaven- en locale
belastingen, exclusief parkeertarieven) worden gemaakt.

Ook zonder opties is dit een prijzige auto en ik zal het u maar verklappen; u
zult ze niet missen. Want wat rijdt en stuurt deze fraaie A4 buitengewoon. De
wagen is stil en zeer comfortabel en, door de laatste stand van de
motortechniek, formidabel zuinig. Misschien is dat laatste wel de enige
nieuwigheid van deze auto.

Freddy Rikken

LOAD-DATE: January 3, 2008

LANGUAGE: DUTCH; NEDERLANDS

NOTES: Freddy Rikken is fotojournalist en rijdt in een Ford Tourneo.; Audi A4
2.0 TDI; Prijs 40.950 euro; 4-cilinder turbo dieselmotor. 6 versnellingen.;
Topsnelheid: 215 km. 0-100 km: 10 seconden; Verbruik: 1:18.; Kentekengewicht:
1.460 kg.; Bagageruimte: 480 liter; Tankinhoud: 64 liter.

GRAPHIC: 0301ECO2testrit

PUBLICATION-TYPE: Krant


                         Copyright 2008 NRC Media B.V.
                              All Rights Reserved
