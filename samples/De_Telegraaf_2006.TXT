
                               1 of 96 DOCUMENTS

                                  De Telegraaf

                               December 24, 2006

Taliban buitenspel

SECTION: Pg. 20

LENGTH: 1024 words

HIGHLIGHT:
Wereld verbaasd over onze alternatieve aanpak in Oeroezgan

DEN HAAG, zondag

De luitenant-kolonel heeft het druk, daags na terugkeer op de kazerne in
Nederland. Oeroezgan beheerst nog altijd de agenda van cavalerist Nico Tak. Een
lezing voor een NAVO-denktank in Griekenland, contact via de beveiligde
satelliettelefoon met zijn opvolger in Tarin Kowt, overleg met superieuren en
beleidsmakers.

Belangrijk gespreksonderwerp en, vooral ook voor veel bondgenoten, grote vraag
daarbij: hoe kan het toch dat in de aangrenzende Afghaanse provincies - Kandahar
en Helmand - bijna dagelijks Canadezen, Britten en Amerikanen sneuvelen terwijl
het in dat vooraf als 'levensgevaarlijk' omschreven Oeroezgan betrekkelijk
rustig blijft? Overste Tak, tot voor kort commandant van het provinciaal
reconstructie team (PRT) in Zuid-Afghanistan: "Wij hebben onze eigen strategie.
Die houdt in dat we niet actief op de vijand jagen, we negeren hem zo veel
mogelijk en maken het leven van de Taliban op heel andere wijze zuur. Door
doelbewust en gericht contact te zoeken met de burgerbevolking zetten we de
vijand buitenspel. Althans zo veel mogelijk. Ik ben ervan overtuigd dat de
Taliban om die reden in Oeroezgan minder steun heeft van gewone burgers dan
elders in het land. Er is relatieve rust in onze provincie."

Dagelijks verlaten de Nederlanders van het PRT de poorten van hun kampementen in
Tarin Kowt en Deh Rawod om in alle uithoeken van Oeroezgan met stamhoofden en
dorpsoudsten te overleggen. Begeleid door zwaarbewapende eenheden van de 'battle
group' en, eventueel, met de ruggensteun van eigen Apaches en F-16's. Sinds de
recente aflossing van het Nederlandse contingent bestaan de grondtroepen uit met
name pantserinfanteristen.

Onze 'special forces' - leden van het Korps Commando Troepen en het Korps
Mariniers - hebben volgens een al vaak gevolgd scenario dan al een kijkje
genomen op de plekken waar het PRT aan de slag wil. Dankzij die verkenningen
wordt duidelijk of een dorp is geinfiltreerd door Taliban-strijders en er dus
gevaar dreigt.

"Thuis in Nederland deed het verhaal de ronde dat wij amper buiten de poort van
Kamp Holland in Tarin Kowt komen; daar heb ik me vreselijk aan geergerd", zegt
Tak. "De mannen en vrouwen van de Task Force Uruzgan (TFU) gaan er juist
dagelijks en met velen tegelijkertijd opuit. En met elan! Bijvoorbeeld om
afspraken te maken met particuliere Afghaanse aannemers over de bouw van een
brug of de uitbreiding van een school."

De Afghaanse ouders die Tak in Oeroezgan gesproken heeft, willen zonder
uitzondering dat hun kinderen onderwijs volgen. Ook de meisjes. Recentelijk
heeft het PRT nog een vracht van 17 ton schoolboeken in Afghanistan afgeleverd.
Het is volgens de hoge Nederlandse officier onzin dat scholen die net met hulp
van Nederlanders of Nederlands geld zijn gebouwd of verbouwd, de volgende nacht
al in brand staan.

"Als die dreiging bestaat, schakelen we de lokale politie - door onze eigen
Koninklijke Marechaussee getraind - in om dat te voorkomen. Daarnaast kan die
politie altijd een beroep doen op luchtsteun in de vorm van Apaches en F-16's.
Ook staan de grondtroepen van onze battle group rond de klok klaar."

Nico Tak heeft een goed gevoel over de veiligheidssituatie in Oeroezgan. De
luitenant-kolonel is ervan overtuigd dat het merendeel van de 300.000 inwoners
van de provincie maar een ding wil: veiligheid. Zodat kinderen naar school
kunnen, weer een toekomst hebben, en zijzelf genoeg verdienen voor het
dagelijkse bestaan.

Een bestaan dat in Oeroezgan deels wordt bepaald door de teelt van papaver voor
opium. Die drugsinkomsten zijn de westerse bondgenoten in Afghanistan - en met
name de Amerikanen - een doorn in het oog. Maar ze realiseren zich ook terdege
dat het platbranden van de velden met 'poppies' geen soelaas biedt.

Overste Tak: "Wij bestrijden die teelt niet actief, maar de gouverneur van
Oeroezgan is bezig de boeren een echt alternatief te bieden. Daarbij helpen wij
door bijvoorbeeld zaden en kunstmest aan te leveren. Een strategie die minstens
vijf jaar gaat duren, je hebt er een lange adem voor nodig. Dus niet tegen die
boeren zeggen: 'Ga dit jaar eens lekker met sla in de weer'. Als je de
BMW-fabriek in Zuid-Duitsland sommeert vanaf morgen koekenpannen te maken, krijg
je ook opstand. Het is zaak de criminele tussenhandel schaakmat te zetten en de
boeren op het platteland serieuze andere bronnen van inkomsten te geven."

Om die woorden in daden om te zetten zijn onze militairen druk met diverse
irrigatieprojecten. Er worden kleine stuwdammen gebouwd door lokale aannemers
die gebruikmaken van de kennis van onder andere de genietroepen. En het geld van
het provinciaal reconstructie team. "Daarbij werken we als broeders, wij zijn
niet beter, belangrijker of hoger in rang dan de Afghanen. Die boodschap dragen
we heel duidelijk uit. In Tarin Kowt zetten we een vuilnisdienst op; de mensen
in de stad zien onmiddellijk resultaat. En als we naar de gevangenis gaan om
dekens voor de gedetineerden te brengen, denken we ook aan de bewaarders. Zo win
je vertrouwen."

Nederland heeft sinds de eerste westerse bemoeienis met Afghanistan, niet lang
na de aanslagen van '11 september', het straatarme land voor een half miljard
euro hulp geboden. Volgens Nico Tak begrijpen veel mensen in Oeroezgan, nog
ontoegankelijker dan de andere provincies, dat Nederland en de Nederlandse
troepen er zijn om te helpen en veiligheid te bieden. Het is ook om die reden
dat alle 1400 militairen van de TFU voor het provinciaal reconstructie team
worden ingezet op momenten dat de leiding van de task force dat nodig acht.

"We willen de Afghanen oprechte interesse tonen, de mensen hun eigenwaarde
teruggeven", zegt overste Tak. "Als we met het PRT op pad gaan, blijven we soms
vier of vijf dagen weg. We zitten echt overal in de provincie. Om afspraken te
maken over training van de politie, het opzetten van lokaal bestuur,
landbouwcorporaties te beginnen. Want uiteindelijk is het belangrijkste dat de
bevolking van Oeroezgan zichzelf weet te bedruipen. Er komt een dag dat de
Afghanen op eigen benen zullen staan. Tot die tijd kan het Westen zich hier geen
moment van verslapping veroorloven."

LOAD-DATE: December 24, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               2 of 96 DOCUMENTS

                                  De Telegraaf

                               December 23, 2006

Plaats in de herberg

SECTION: Pg. 13

LENGTH: 172 words

HIGHLIGHT:
Column


door Kirsten Coenradie

PARIJS, zaterdag

Honderd kleine knalrode tentjes staan op de kade naast het Canal St. Martin in
het oosten van Parijs. Het lijken wel enorme kerstballen. Bijna feestelijk staan
ze daar, als een enorme rode rups langs het water.

Net als vorige winter zijn er nog eens vierhonderd van deze tentjes, maar dan in
schutkleuren, uitgedeeld aan mensen die op straat leven. Om ze nog enige
beschutting te geven nu de temperatuur 's nachts onder het vriespunt daalt en om
de aandacht te vestigen op het schrijnende tekort aan opvangplaatsen.

Wonderlijk genoeg slapen in de rode kerstbaltentjes momenteel schijndaklozen.
Wie dat maar wil, kan op initiatief van de organisatie Les enfants du Don
Quichotte een nachtje dakloze spelen.

Verbijsterend is hoe grif heel gewone burgers in de rij staan voor een nacht
vrijwillig koukleumen.

Voor de echte daklozen duurt de ellende natuurlijk veel langer dan een nacht.
Zij zoeken alweer overal hun heil op de metroroosters, om nog een beetje warmte
te vangen.

LOAD-DATE: December 23, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               3 of 96 DOCUMENTS

                                  De Telegraaf

                               December 23, 2006

Duitse consument shopt er nog even snel op los

SECTION: Pg. 33

LENGTH: 299 words

Van onze correspondent

BERLIJN - Duitse consumenten shoppen er op los deze kerst, nu de btw in
Duitsland per 1 januari van 16 naar 19% stijgt. "We verwachten dat consumenten
flink meer zullen besteden, vooral elektronica en huishoudelijke apparatuur zijn
in trek",stelt Hubertus Pellengahr, woordvoerder van de Duitse
Detailhandelsvereniging HDE.

Volgens prognoses zullen veel Duitsers de kersttijd gebruiken om dure producten
nog snel aan te schaffen tegen het nog gunstige btw-tarief. Pellengahr: "De
consument betaalt uiteindelijk een derde van deze belastingverhoging, hetzelfde
aandeel dragen de fabrikant en de handel. Dat doet vooral pijn omdat de
winstmarges tussen de 1 en 2% liggen."

De btw-verhoging is een slechte zaak, vinden Bernd en Rosemarie Rutschkowski,
die beladen met grote kerstcadeaus voor een warenhuis op Alexanderplatz in
Oost-Berlijn staan. "Ondernemers zullen merken dat de verkoop volgend jaar
daalt. Alles wordt dan duurder en dan zullen we twee keer nadenken voor we iets
groots aanschaffen",aldus het echtpaar.

Ze vrezen dat de detailhandel de prijzen net als bij de invoering van de euro al
van tevoren verhoogt. "Tijdens de kerstboodschappen let je niet op een euro meer
of minder. Daarvan zullen de winkeliers profiteren", vermoedt Bernd
Rutschkowski.

"De regering haalt het geld aan de verkeerde kant weg. Ze pakken altijd het
eerst Jan met de pet, foetert studente Maria Bladt (20). De Duitse Bond van
Belastingbetalers wijst erop dat de staatsschuld van onze oosterburen meer dan
EUR 1,5 miljard bedraagt.

"De regering van Angela Merkel heeft niet bezuinigd. De btw-verhoging zou de net
weer aantrekkende conjunctuur kunnen wurgen. Dit is precies het verkeerde
tijdstip, heel gevaarlijk",oordeelt Hubertus Pellengahr van de Duitse
detailhandel.

LOAD-DATE: December 28, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               4 of 96 DOCUMENTS

                                  De Telegraaf

                               December 18, 2006

Goedkope huurflats aan Costa

SECTION: Pg. 1

LENGTH: 256 words

HIGHLIGHT:
Via Nederlandse corporatie naar Spaans woonpark

door Barbara Sanders

DENIA, maandag

Bouwbedrijf VolkerWessels heeft vergevorderde plannen om aan de Spaanse Costa
Blanca een uniek park te bouwen met een mix van betaalbare koop- en huurwoningen
voor Nederlanders.

VolkerWessels hoopt zo tegemoet te komen aan de wens van steeds meer mensen om
permanent te gaan wonen in Spanje. Volgens de bouwer kan dit soort projecten
bovendien de doorstroming op de Nederlandse huurmarkt, die ernstig op slot zit,
bevorderen.

Beperkt

Tot nu toe is emigratie naar Spanje eigenlijk alleen weggelegd voor mensen die
de financiele middelen hebben om er een huis te kopen of om aan een van de
Costa's duur te huren. Voor de gewone Nederlander met een huurflat of
rijtjeshuis zijn de mogelijkheden zeer beperkt.

De nieuwe woningen zijn bedoeld voor iedereen, zowel de vutter die op zoek is
naar zonniger oorden, als voor jongeren die met de vrijere EU-regels in Spanje
een toekomst willen opbouwen.

Geruststellend

"Een grote woningcorporatie, waarvan we de naam nog niet willen prijsgeven, zal
haar huurders de gelegenheid bieden door te stromen naar een van de 150
betaalbare huurwoningen aan de Costa.

De woningcorporatie zal ook in Spanje als verhuurder optreden. Voor veel mensen
is dat toch een geruststellend idee", stelt Peter Jacobs, directeur van
VolkerWessels-dochter Credo Espana.

Jacobs is nog op zoek naar een geschikte locatie in het gebied tussen Alicante
en Denia. "De plannen zijn al helemaal uitgewerkt. Zodra we bouwgrond hebben
aangekocht, kan de schop de grond in."

LOAD-DATE: December 18, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               5 of 96 DOCUMENTS

                                  De Telegraaf

                               December 16, 2006

Slager weet raad

SECTION: Pg. 13

LENGTH: 349 words


Linkse politici zijn diep in hun hart getroffen nu niemand minder dan slager
Piero Stecchiotti kritiek lijkt te hebben op de begroting. De 65-jarige
Stecchiotti is een begrip in Monti, de oudste Romeinse woonwijk in het hartje
van de stad. Hij bedient altijd de presidenten van Italie, die wonen en werken
in het nabijgelegen Quirinaal.

Nu Giorgio Napolitano dit jaar president van Italie is geworden is hij helemaal
tevreden. Napolitano is niet alleen een bekende uit de buurt die al decennialang
zijn vaste klant is, hij is zelfs een oud-communist. Perfect, want ook
Stecchiotti is een rasechte oud-communist. En Stecchiotti bedient niet alleen de
beroemde Agnelli's, maar vooral natuurlijk linkse klanten en als het even kan
linkse politici.

"Mijn klant D'Alema is superieur in alle opzichten, ook qua smaak. Hij houdt van
Deense biefstuk en bistecca fiorentina", aldus Stecchiotti over de
ex-communistische minister van Buitenlandse Zaken en oud-premier.

Maar de begroting van het centrumlinkse kabinet overtuigt Stecchiotti niet. Te
onzeker, te veel veranderingen, te veel belastingen voor de middenstand, zo
tekende een andere buurtbewoner op, Valentino Parlato, een van de oprichters van
het communistische dagblad Il Manifesto. Even later wist heel links Rome het en
discussies volgden. "Zelfs Stecchiotti heeft kritiek op ons! We verliezen de
band met ons eigen volk!" moeten de linkse politici hebben gedacht. En de slager
praat natuurlijk veel met de buurtbewoners. Hij weet goed wat er leeft bij de
mensen.

Even een gesprekje met de beenhouwer en het misverstand wordt uit de weg
geruimd. "De begroting is niet goed aan de mensen uitgelegd", begint
Stecchiotti. "Geen kritiek op premier Prodi, he?" begint een klant die
meeluistert. "Nee, nee, ik vind alleen dat de begroting niet goed is uitgelegd.
Als je die iedere dag verandert, begrijpen de mensen het niet meer." Gaat
Stecchiotti nou overlopen naar Berlusconi? Geen denken aan. "De volgende keer
stem ik natuurlijk weer op links", verzekert hij. De klant die meeluistert, is
gerustgesteld en bestelt zijn vlees.

LOAD-DATE: December 16, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               6 of 96 DOCUMENTS

                                  De Telegraaf

                               December 14, 2006

Rita BLIJFT Rita

SECTION: Pg. 5

LENGTH: 637 words

DEN HAAG, donderdag

"Een generaal pardon. Nul komma nul. Niet!" Rita Verdonk liet er eerder dit jaar
in een interview met De Telegraaf al geen misverstand over bestaan. Zij laat
zich haar grootste succes - het terugdringen van de immigratiestroom - niet
afpakken.

Gedurende haar ministerschap kwam de 51-jarige Verdonk vaker hard met de Tweede
Kamer in conflict. Het paste bij het imago van de bewindsvrouw, wier ster
volgens een kritische partijgenoot net zo hard steeg als de roem naar het hoofd.

De VVD-top had drie jaar geleden niet kunnen bevroeden wat ze in huis haalde met
Rita Verdonk. Ze werd gevraagd voor de hoofdpijnportefeuille Vreemdelingenzaken
en Integratie, nadat enkele andere kandidaten die beker aan zich voorbij hadden
laten gaan. Voormalig gevangenisdirecteur en oud-hoofd staatsveiligheid bij de
BVD, Verdonk, wilde wel.

Het duurde niet lang of Verdonk verwierf de bijnaam IJzeren Rita. Met een strikt
vreemdelingenbeleid en rechtlijnig politiek optreden maakte ze vijanden, maar
bleek ze ook te appelleren aan het gevoel dat bij vele Nederlanders leefde: dat
zogeheten gelukszoekers niet in ons land thuishoren.

Bij de VVD vonden ze dat prachtig: de liberalen hadden weer een echt
stemmenkanon in huis, dat de gewone man in de straat wist aan te spreken.

Kandidaat

De vreugde maakte afgelopen voorjaar plaats voor gemengde gevoelens, toen
Verdonk zich tegen de afspraken in kandidaat stelde voor het lijsttrekkerschap.
De partijtop had toenmalig staatssecretaris van Onderwijs Mark Rutte naar voren
geschoven in de veronderstelling dat niemand hem zou willen uitdagen. Maar dat
was buiten Verdonk gerekend, die vond dat ze de roep vanuit de gewone leden om
zich kandidaat te stellen niet kon negeren.

Toen ook de kwestie-Hirsi Ali begon op te spelen, sloegen de gemengde gevoelens
bij de VVD-top om in regelrecht afgrijzen. Verdonk ontnam - naar later bleek ten
onrechte - haar partijgenote en vroegere vriendin Hirsi Ali het paspoort, omdat
deze had gelogen over haar naam. Kamerlid Bibi de Vries was zo woedend dat ze
Verdonk openlijk afviel. "Als er iets met Ayaan gebeurt, dan zijn er mensen
binnen de partij die bloed aan hun handen hebben", wierp ze Verdonk voor de
voeten. Vicepremier Zalm noemde zijn voormalige protege een "takkewijf".

Verdonk verloor de lijsttrekkersstrijd nipt, maar toen afgelopen zomer het
tweede kabinet-Balkenende viel over de kwestie-Ayaan doemde een tweede kans op:
de vervroegde Tweede Kamerverkiezingen.

Haar campagneteam was in een mum van tijd weer op oorlogssterkte. Ze liet zich
graag fotograferen met een ondernemer die een van zijn koelwagens liet bedrukken
met de tekst 'Stem Rita', en haar eigen campagnewebsite ging ook weer de lucht
in. Het was de VVD-top een gruwel om te zien dat Verdonk in de eerste plaats
campagne voerde voor zichzelf, en pas daarna voor haar partij. Vrijwel niemand
had meer grip op haar, zo werd duidelijk toen zij na de verkiezingsuitslag een
greep naar de macht in de partij wilde doen omdat ze meer voorkeursstemmen had
behaald dan lijsttrekker Rutte.

Ze bleef binnenboord, maar daarmee was het tumult niet voorbij, bleek de
afgelopen week. Met haar rechtlijnige opstelling in de kwestie van het generaal
pardon gijzelde ze niet alleen haar eigen partij, maar het hele kabinet, zo is
het gevoel bij het CDA. De christendemocraten waren nog wel bereid tot enige
inschikkelijkheid, maar voor de liberalen was een verlenging van de uitzetstop
van asielzoekers die mogelijk onder een pardon komen te vallen, onbespreekbaar.

Verdonk hield de Kamer vervolgens doodleuk voor dat de uitzettingen meteen na
het debat hervat zouden worden, wat een meerderheid er ook van zou vinden. Met
die uitspraak leidde de bewindsvrouw voor de tweede maal in een halfjaar tijd
een kabinet-Balkenende naar de rand van de afgrond.

LOAD-DATE: December 14, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               7 of 96 DOCUMENTS

                                  De Telegraaf

                               December 12, 2006

'Wij krijgen bij tabelfout een naheffing!'

SECTION: Pg. 6

LENGTH: 898 words


Het UWV maakt een 'tabelfout' en keert onterecht miljoenen te veel uit (Tel.
10/12). De ontvanger hoeft niet terug te betalen en krijgt achteraf zelfs nog
een financiele tegemoetkoming voor de gemaakte fout 'vanwege de gewenning'. Het
is toch te gek voor woorden dat dit niet wordt gecorrigeerd? Het UWV werkt met
geld van ons, ondernemers en we hebben het in Nederland al moeilijk genoeg. Als
wij een foute tabel hanteren, krijgen we een naheffing en als we die niet binnen
een maand voldoen, wordt een boete opgelegd.

Purmerend, F. van Amstel

Onderscheiding

Volgens generaal Van Baal is de penning die werd uitgereikt aan de militairen
die betrokken waren bij de val van de enclave Srebrenica geen onderscheiding,
maar een erkenning dat deze soldaten "binnen hun beperkte mogelijkheden hebben
gedaan wat menselijk gezien mogelijk was". Vergeten we niemand? Hoe zit het
bijvoorbeeld met het personeel in ziekenhuizen, verzorgingshuizen,
bejaardencentra en gehandicaptenzorg en met de vrijwilligers bij de
voedselbanken?

Huizen, R.H. Schuijt

Tussenpersonen

Financiele tussenpersonen dreigen hun klanten weg te halen als de verzekeraars
geen bonus betalen (Tel. 10/12). Dit is pure chantage die door de consument moet
worden betaald. Het is mij een volstrekt raadsel wat de toegevoegde waarde van
die tussenpersonen is. Ik sluit mijn verzekeringen online af en krijg op die
manier ook antwoord op al mijn vragen. Dit lijkt me een mooi moment om deze
groep parasieten op te heffen.

Spijkenisse, F. Voort

Illegaal

Woningcorporaties bieden illegalen woningen aan. Dat lijkt aardig, maar is het
niet omdat hiermee de wet wordt overtreden. Nederlanders die netjes op een
betaalbare woning wachten, worden volledig buitenspel gezet. Bovendien wordt het
signaal afgegeven dat iedereen naar Nederland moet komen waar je op kosten van
de gemeenschap kunt leven. Als de regering dit niet afstopt, dan is het hek van
de dam.

Almere, R.M. Duijne

Inburgeringstest

Op aandringen van een vriend heb ik de inburgeringstest gedaan op internet. De
uitslag loog er niet om: ik was gezakt (en ben dus niet goed ingeburgerd). Ik
ben geboren en getogen in Nederland en - ook al is mijn vader een Italiaan - ik
voel mij geen vreemde eend in de bijt. Maar de vragen die gesteld worden zijn
onzinnig. Ik heb op mevrouw Verdonk gestemd en sta helemaal achter haar beleid,
maar ik vind deze test waardeloos. De inburgeringstest wordt afgenomen als
mensen hier een jaar verblijven zodat ze onze taal en cultuur voldoende kennen
om mee te draaien in onze samenleving. Maar met deze test bereik je dat mensen
het opgeven en illegaal het land proberen in te komen. De vragen zouden moeten
gaan over echt belangrijke zaken en niet over dingen als: waarom eten
Nederlanders oliebollen?

Maastricht, Gino Cantavenera

Rookworst

Ambassadeursvrouw Van Dam vindt het onbehoorlijk om in Indonesie rookworst (van
varkensvlees) te verkopen omdat veel van de aanwezigen op de bazaar in Jakarta
moslims zijn (Tel. 09/12). Hoe onbeschoft is het om anderen de mogelijkheid om
deze worstsoort te kopen, te ontnemen? Trouwens, Unox verkoopt toch ook runder-
en kiprookworsten? Ikzelf eet al 22 jaar geen varkensvlees meer, maar dat
betekent niet dat ik het anderen wil verbieden.

Delft, W.J. Poot

Schandaal

Het is een grof schandaal dat een chef van de Koninklijke Marechaussee zijn
personeel in een memo tot onware verklaringen aanzet over de brandveiligheid van
het cellencomplex op Schiphol-Oost (Tel. 08/12). Integriteit staat bij dit
keurkorps hoog in het vaandel. Wie kun je nog vertrouwen als zelfs dit wordt
beschaamd? Deze chef is zijn boekje ver te buiten gegaan. Strenge disciplinaire
maatregelen zijn op zijn plaats.

Hilversum, Joop Kuijer

Zakenkabinet

Balkenende wil niet met en Pvda en SP, want dan wordt hij gemangeld. Bos wil
niet zonder SP uit angst door die partij te worden opgegeten. Met andere
woorden: er is een patstelling, ongeacht hoe lang de formateur blijft
informeren. Een (zeer) lange formatie zou bijzonder slecht zijn voor ons land.
Daarom is het wenselijk op korte termijn een zakenkabinet te formeren. Politici
zullen hier natuurlijk tegen zijn, maar het is mijns inziens de enige manier om
deze kwestie snel op te lossen en de gemoederen tot bedaren te brengen.

Baarn, L.A. Vromen

Applaus

Bij programma's als Radar en Kassa erger ik mij vaak aan het applaus. Kennelijk
staat er buiten beeld een 'applausstarter' die zodra de presentator is
uitgebabbeld, begint te klappen om het publiek aan te moedigen de handen op
elkaar te slaan. Ik vind dat irritant, overbodig en zonde van de zendtijd. Veel
van wat er wordt gezegd, is nauwelijks een applaus waard, dus: kappen in plaats
van klappen!

frits.prass@wanadoo.nl

Schulden

De jeugd maakt schulden die ze moeilijk of niet kan terugbetalen. Dit is echter
voor de banken geen reden om het beleid te wijzigen. Een jongere van amper 18
jaar wordt uitgenodigd voor een gesprek over zijn toegestane krediet: EUR 2500
(indien de ouders garant staan). Bankiers verdienen zo veel, dat ze er geen idee
van hebben hoe lang de gewone man moet werken om dat bedrag over te houden (plus
de rente van 17%), maar ze zijn slim genoeg om het risico bij de ouders te
leggen. Misbruik van onervarenheid is een tweede natuur van onze banken en
verzekeraars. Daarvoor werden de 'kleine lettertjes' uitgevonden.

Waalwijk, L.J.J. Dorrestijn

LOAD-DATE: December 12, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               8 of 96 DOCUMENTS

                                  De Telegraaf

                                December 9, 2006

voor iedereen GROEN BANKIEREN

SECTION: Pg. 11

LENGTH: 974 words

HIGHLIGHT:
Triodos opent aanval op grote concurrenten

De gevel van het splinternieuwe hoofdkantoor is bekleed met Platohout. Een
gewone houtsoort dat door een speciaal procede duurzaam is gemaakt. "Mooi he,"
zegt de trotse bestuursvoorzitter Peter Blom (50) van Triodos. De bank, die een
kwart eeuw geleden werd opgericht door vier antroposofische idealisten, is
letterlijk uit zijn jasje gegroeid.

Het eerste kantoor aan de statige Utrechtseweg in Zeist staat op een plek waar
twintig jaar geleden een rooms-katholieke kerk stond. Met het aanpalende nieuwe
gebouw herinnert alleen nog de verwaarloosde begraafplaats als patio aan de
gezegende locatie. "Maar die gaan we helemaal opknappen. Dit is zo uniek. Welk
bedrijf in de wereld heeft een kerkhof als binnentuin?" lacht Blom.

Het is overduidelijk: het gaat goed met Triodos en de bestuursvoorzitter straalt
het daarbij passende vertrouwen uit. "Toen we 25 jaar geleden begonnen als een
van de eerste ideele banken werden we weggehoond door de grote gevestigde
financiele instituten," zegt Blom.

Hoe kun je nou als bank levensvatbaar zijn als je willens en wetens een lagere
rente biedt dan wij, vroegen ABN-Amro, ING, Rabobank en Postbank zich met enig
leedvermaak af. De tijd leerde anders. Met name vermogende particulieren die het
goed voor hadden met natuur en milieu, bleken wel degelijk bereid tot een
financieel 'offer'. Mede dankzij de succesvolle groenfondsen slaagde de bank
erin jaarlijks met meer dan twintig procent te groeien. Inmiddels heeft de
Triodos Bank Groep een bedrag van 2,4 miljard euro onder beheer. Met filialen in
Duitsland, Belgie, Groot-Brittannie en Spanje timmert de bank ook internationaal
aan de weg.

"Maar de noodzakelijke schaalvergroting willen we toch vooral in eigen land
bewerkstelligen", zegt Blom. "We gaan ons richten op de gewone burger en wel in
het bijzonder op de jonge particulier via internet. Met nieuwe bankdiensten
zoals goedkope 'groene' hypotheken en betaalrekeningen met bijbehorende pinpas
durven we de strijd om de gunst van de consument best aan. We gaan er vanuit dat
de komende jaren tien- tot twintigduizend mensen besluiten naar ons over te
stappen. Dat is zelfs voor de grote banken heel veel."

De kritiek dat Triodos steeds meer verwordt tot een gewone bank, in plaats van
een financieel instrument van vernieuwing, werpt Blom van zich af. "Het is in
deze tijd van historisch lage rentes niet langer vol te houden om van clienten
te verwachten dat ze ook nog een deel van hun rendement moeten inleveren voor
duurzame projecten. Zelfs de fiscale voordelen van groenfondsen wegen daartegen
niet op. Het is dus tijd voor nieuwe initiatieven."

De groene hypotheek voor nieuwbouw biedt met name starters in de woningmarkt een
kans om een goedkope en ethisch verantwoorde lening voor een huis af te sluiten.
De rente zal gemiddeld zo'n 1 procent lager liggen dan bij de gevestigde
hypotheekaanbieders. "Maar om daarvoor in aanmerking te komen, moeten deze
woningen wel voldoen aan een aantal overheidsvoorwaarden. We hanteren daarbij
een puntensysteem, waarbij het elektriciteits- en waterverbruik en toepassing
van duurzaam hout (met FSC-keurmerk) in schaal worden gebracht."

Wel wil Blom snel met de overheid rond de tafel om te praten over verruiming van
het maximum van 34.034 euro dat Den Haag stelt aan de groene hypotheek en ook de
maximale bouwprijs van 272.688 euro voor de 'groene' woning moet omhoog. "Met
deze bedragen zet een groene hypotheek natuurlijk geen zoden aan de dijk. Ik
denk eerder aan een maximum van 50 procent van de waarde van de woning", stelt
de Triodos-baas, waarbij het de vraag is of de overheid dan nog wel de fiscale
tegemoetkoming van 2,5 procent wil financieren.

Voor reeds bestaande woningen werkt Triodos aan een vergelijkbare gunstige
lening. Met de zogenoemde Klimaathypotheek, die begin volgend jaar op de markt
komt, kan een bewoner voordeel halen als hij of zij de woning aanpast op een
duurzaam verantwoorde wijze. "Klanten die deze maatregelen uitvoeren krijgen van
ons een rentekorting."

Waar Blom echter nog het meest van verwacht, is de ontwikkeling van een geheel
nieuw beleggingsfonds dat bestaat uit de 'best of the best of class'. Het fonds,
dat thans nog de werknaam heeft van 'Koplopersfonds', zal worden gevormd door
een streng geselecteerd groepje baanbrekers op het gebied van
klimaatbescherming, duurzame energie en biologische voeding in de wereld. Het
gaat daarbij om aanbieders van zonne-energie windmolenfabrikanten, maar ook de
succesvolle Amerikaanse winkelketen Whole Foods. Vanaf het voorjaar van 2007
moet het fonds wereldwijd worden aangeboden.

Het succes van ASN en Triodos heeft de grote banken al enige jaren geleden ertoe
aangezet ook op het 'groene pad' te gaan. Zo ontwikkelt ABN-Amro Asset
Management al enige tijd duurzame fondsen, waarbij deze afdeling niet schroomt
om zakelijke klanten van het moederconcern aan te spreken op hun 'zonden'.
Sceptici noemen dit spottend "bankieren met een groen randje".

Peter Blom is het daarmee oneens. Hij geeft toe dat 'groen bankieren' van de
grote banken wellicht eerder uit marketing- dan uit ideele overwegingen tot
stand is gekomen. "Maar, who cares? Beter ten halve gekeerd, dan ten hele
gedwaald."

Wat is ideeel

bankieren?

In tegenstelling tot de klassieke banken houden ideele banken bij al hun
activiteiten rekening met de gevolgen voor natuur & milieu en mensenrechten. Een
spaarder of belegger weet van tevoren exact in welk duurzaam project de ideele
bank de ingelegde euro's investeert. Deze bank wil een positieve bijdrage
leveren aan de samenleving door onder meer biologische landbouw en duurzame
energie te financieren. Ook is een ideele bank actief op het gebied van
microkrediet in ontwikkelingslanden. Net als alle banken staan duurzame banken
onder toezicht van de Nederlandsche Bank en de Autoriteit Financiele Markten
(AFM).

LOAD-DATE: December 9, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               9 of 96 DOCUMENTS

                                  De Telegraaf

                                December 2, 2006

AFTELLEN TOT DE VOLGENDE CLASH

SECTION: Pg. 5

LENGTH: 1675 words

HIGHLIGHT:
Tweespalt in VVD groter dan ooit, beide kampen houden hart vast

DEN HAAG, zaterdag

Spitsroeden lopen bij de VVD. "Ik ben al gewaarschuwd. Je wilt Mark en Rita
alsnog uit elkaar drijven. De mensen rond Rutte zitten daar achter."

Het wantrouwen is twee dagen nadat VVD-leider Mark Rutte en de liberale nummer
twee Verdonk vrede sloten in beide kampen nog heel groot. Veel VVD'ers twijfelen
of ze nog wel met journalisten moeten praten over de couppoging van afgelopen
dinsdag. De meeste liberalen willen pas na lang wikken en wegen ingaan op de
zoveelste rampweek, maar niet met naam en toenaam worden geciteerd.

Afschuwelijk

"Rutte heeft niet voor niets een grote berg zand over de gebeurtenissen
gegooid", zegt een geirriteerde VVD'er. "Voorlopig even geen gedonder meer. Het
was afschuwelijk." Daar is iedereen het over eens, maar met de nadruk op het
woord VOORLOPIG. "Want dat er weer een rel zal komen, staat vast. Volgend jaar
bij de Statenverkiezingen of eerder", voorspelt het team-Verdonk.

Het was allemaal zo mooi uitgedokterd door de campagnestrategen van Mark Rutte.
Zijn naamsbekendheid was met ruim dertig procent laag, dus zou in de aanloop
naar de verkiezingen een 'kopgroep' worden gevormd. Naast Rutte zouden Verdonk
en Henk Kamp prominent in de schijnwerpers worden gezet.

Het 'supertrio' zou de VVD in de buurt van de gedroomde dertig zetels brengen.
Het liep even anders: de teller bleef door een verlies van zes zetels steken op
22. Verdonk voerde campagne voor zichzelf en daardoor automatisch tegen Rutte.
"Iedere keer werd met de mond samenwerking beleden, maar ze bleek steeds een
eigen agenda te hebben", verzuchten de mensen rond de geplaagde VVD-leider.

Uit een reconstructie blijkt dat die daar vooral zelf schuldig aan zijn. Het
team-Verdonk viel bijna van haar stoel toen Ruttes campagneleider Hans
Hoogervorst en Rutte zelf vlak na de zomer de strategie ontvouwden. Rutte wilde
gebruikmaken van de populariteit van Verdonk en Kamp, en die werden expliciet
aangemoedigd een sterke persoonlijke campagne te voeren. "Te absurd voor woorden
natuurlijk, maar ik zei: het is jullie feestje, dus dat gaan we doen", zegt een
medewerker van Verdonk. "Ik heb verschillende malen gezegd dat ze gek waren."

De drie kopstukken kregen elk de ruimte een eigen team samen te stellen en
gingen aan de slag. En daarmee begon voor Rutte de ellende.

Zijn campagnestaf geeft met de kennis van nu ruiterlijk toe dat Rutte op een
kansloze missie is gestuurd. "We moeten nooit weer met een kopgroep gaan
werken", zegt een van hen. "En een persoonlijke campagne hadden we ook nooit
mogen toestaan. De nummer 30 op de lijst mag dat wel doen, maar de nummer 2
natuurlijk niet. Dit is Amerika niet! Nederland was daar duidelijk nog niet aan
toe."

Verdonk maakte optimaal gebruik van de ruimte die Rutte cs. haar hadden geboden.
"Rita voerde alleen campagne voor Rita", stelt een andere gefrustreerde
Rutte-adept. Vooral de leus 'Stem VVD, maar wel op nummer twee' zette veel kwaad
bloed in het kamp-Rutte. Toen Verdonk zichzelf daarna ook nog naar voren schoof
als de nieuwe vice-premier, was zelfs voor de immer goedlachse Rutte de maat
vol. "Daar ga ik over en niet Rita", zei hij.

Saillant is dat Verdonk niet alleen in augustus 'carte blanche' kreeg, maar dat
die afspraak enkele weken voor de verkiezingen nieuw leven werd ingeblazen.
Tijdens een feelgoodbijeenkomst van de eerste veertig kandidaten op de VVD-lijst
werd afgesproken dat iedereen er vol in mocht gaan, omdat de VVD in de
opiniepeilingen steeds verder wegzakte. "Maar dat was eigenlijk niet voor de
kopgroep bedoeld", zegt een Rutte-adviseur nu.

Volgens Verdonks 'inner circle' was het juist de VVD-fractie die haar aanspoorde
er harder tegenaan te gaan. De Kamerleden smeekten haar campagne te voeren op
het terrein waarop ze als minister faam had verworven: immigratie en integratie.

Verdonk vond het prima, zette de resultaten van vier jaar no-nonsensebeleid op
een rijtje en trok het land weer in. En daar is ze op haar best, vooral tussen
de ondernemers. Niet de zondagskinderen, zoals Mark Rutte, die carriere maken
bij een multinational, maar de gewone man, zonder titel, die met bloed, zweet en
tranen een florerende onderneming uit de grond heeft gestampt.

"Rita was overal in het land. En niet alleen tijdens de campagne. Vorig jaar ook
al. Ze spreekt enorm aan, heeft geen dubbele bodems. Gewoon recht voor zijn
raap", zegt een medewerker. "Ze presenteert zichzelf op een persoonlijke manier
en heeft aandacht voor mensen."

Duizenden mensen klampten Verdonk aan en riepen haar afgelopen voorjaar op de
strijd om het leiderschap aan te gaan met Rutte. Ook kreeg ze heel veel
adhesiebetuigingen via de e-mail.

Verdonk ervoer het als een warm bad. Bij haar drong langzaam het besef door dat
ze meer stemmen zou kunnen trekken dan Rutte. Bij de lijsttrekkerverkiezing
bleek dat nog niet het geval. Rutte won nipt, maar toen hadden alleen de
VVD-leden het voor het zeggen. Uit peilingen bleek destijds al dat VVD-kiezers
het meer in Verdonk zagen zitten.

Mastodonten

De winst van Rutte kwam in het team-Verdonk hard aan. Ze waren ervan overtuigd
geweest dat Rutte in het stof zou bijten. Verdonk voelde zich volgens haar
adviseurs 'genaaid' door het establishment. De VVD-top op het Binnenhof en veel
liberale mastodonten uit een grijs en minder ver verleden betuigden openlijk hun
steun aan Rutte en de 'gewone' VVD-leden gingen daar in meerderheid in mee.

De verwijdering tussen Verdonk en de rest van de VVD was definitief een feit. In
het kabinet had ze geen vrienden en in de fractie waren alleen Charlie Aptroot,
Frans Weisglas en Gert-Jan Oplaat openlijk Rita-aanhanger.

De eerste Verdonk-coup was mislukt, maar toen de verkiezingen naderden rook ze
een nieuwe kans. Vlak voor 22 november wees alles er al op dat Verdonk voor een
unicum zou gaan zorgen door als eerste politicus ooit de nummer een achter zich
te laten. In de aanloop naar de definitieve uitslag, die de Kiesraad maandag
publiceerde, trok ze aan de bel bij de VVD-top. Ze wilde een gesprek over de
consequenties die de partij zou kunnen trekken als de voorspellingen zouden
uitkomen. De VVD-top had daar geen trek in.

Toen inderdaad bleek dat ze Rutte achter zich had gelaten, was Verdonk apetrots.
Ze had op eigen kracht negen zetels voor de VVD weten binnen te slepen, maar de
waardering van de VVD-top, waar ze zo naar hunkerde, bleef uit.

"Toen knapte er iets bij Rita", zegt een ingewijde. Ze besloot via een andere
weg de aandacht op haar bijzondere positie te vestigen en nam contact op met
haar strategen Kay van de Linde en Ed Sinke.

Van de Linde haalde een beproefd recept uit de kast. Een stralende Rita deed
voor de snorrende camera's een omineuze aankondiging. "Ik laat de uitslag
bezinken en kom er morgen op terug." Een dag lang hield ze iedereen in het
ongewisse en op een voor Mark Rutte zeer onhandig tijdstip trad ze naar buiten.

Terwijl de VVD-leider net bij informateur Hoekstra langs was geweest en op het
punt stond vijf vertrekkende VVD-Kamerleden uit te luiden, koos Rita in een
stampvol cafe Plein 19 tegenover het Binnenhof opnieuw vol de aanval.

Haar 620.555 voorkeurstemmen konden maar een ding betekenen. De VVD moet voor de
koers-Verdonk kiezen en met Verdonk aan het roer. De hele enscenering was een
kopie van haar presentatie voor de lijsttrekkerverkiezing.

Ook toen liet ze het Haagse perscentrum Nieuwspoort links liggen en koos voor de
BouwRai, tussen ondernemers die haar op handen dragen. Ook toen was de in
Amerikaanse verkiezingscampagnes geschoolde Van de Linde het brein achter de
presentatie.

'IJzeren Rita' zette de VVD opnieuw in vuur en vlam. Haar coup ging als een
lopend vuurtje door de drukbezochte afscheidsreceptie, waar Rutte
oud-fractievoorzitter Jozias van Aartsen en Verdonk-vijand Bibi de Vries,
voormalig vice-fractievoorzitter, lof toezwaaide.

Tijdens een crisisberaad aansluitend aan de receptie sloeg Rutte hard terug.
Verdonk kreeg niet het door haar voorgestelde onderzoek naar het VVD-leiderschap
en moest Rutte erkennen als nummer een of vertrekken. Verdonk bond in en daarmee
was de kou voor even uit de lucht.

"Met Verdonk heb je goud in handen, maar ze heeft verkeerde adviseurs", stelt
een Binnenhofkenner. Ze is weliswaar geen marionet, maar Van de Linde en Sinke
hebben grote invloed op haar. "Ze vertrouwt hen blind." Ook een andere ingewijde
begrijpt niets van haar strategie. "Goede adviseurs hadden haar andere tips
gegeven. Ze had moeten weten dat haar actie tot haar ondergang had kunnen
leiden."

Wraakgevoelens

Anderen wijten de 'kamikazeactie' van Verdonk aan revanche- en wraakgevoelens
van Van de Linde en Sinke. Van de Linde was in het verleden Pim Fortuyns
adviseur bij Leefbaar Nederland en ging niet mee toen die met ruzie vertrok en
de LPF oprichtte en Sinke zou door ruzies uit het verleden wrok koesteren tegen
de VVD-elite in Amsterdam.

Kringen rond Rutte geven toe dat ze de hunkering naar de macht van Verdonk en
haar adviseurs hebben onderschat. Tijdens de campagne vergaderden de strategen
van beide kampen iedere maandag gezamenlijk, maar de inkt van de afspraken was
nog niet droog of die werden alweer geschonden. "De irritatie nam hand over hand
toe. Het was net geen oorlog, maar het scheelde niet veel", zeggen
Rutte-adviseurs.

"Het ging Verdonk niet meer om stemmen op de VVD, maar alleen om haar zelf. Dat
heeft heel veel kapot gemaakt", verzucht een van hen. "Mark was loyaal aan Rita,
maar omgekeerd niet."

Verdonks team vindt het niet meer dan logisch dat iemand met zoveel fans voor
het leiderschap gaat. Volgens een van haar strategen is de VVD-top tegen
Verdonk, omdat ze vrouw is en omdat ze 'voor haar beurt gaat'. "Ze vinden dat
Verdonk te kort bij de VVD zit. Ze willen iemand als Rutte, die in de partij is
opgegroeid. Dit zijn ze niet gewend en daarom houden ze er niet van."

Officieel is het campagneteam van Verdonk nu ontbonden, maar dat betekent niet
dat de rol van Van de Linde en Sinke is uitgespeeld. Het doel staat nog steeds
recht overeind: "Rita Verdonk moet minister-president worden."

LOAD-DATE: December 2, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               10 of 96 DOCUMENTS

                                  De Telegraaf

                                December 1, 2006

Herculaneum herleeft

SECTION: Pg. 15

LENGTH: 744 words

HIGHLIGHT:
Schatten uit een met lava bedekte stad

NIJMEGEN, vrijdag

Meer nog dan in Pompei zijn in het stadje Herculaneum na de rampzalige
uitbarsting van de Vesuvius in 79 na Chr. de alledaagse dingen van gewone mensen
bewaard gebleven. Dat komt voornamelijk omdat een dikke laag lava verkoold hout
en levensmiddelen heeft geconserveerd. Wie de opgraving zo'n 15 kilometer ten
zuiden van Napels bezoekt, ziet daardoor nog houten meubelstukken, houten
voorraadrekken in winkels, houten balkons, tweede verdiepingen van hout die vaak
een eigen opgang hebben vanaf de straat, en in een huis zelfs houten
schuifdeuren van 2000 jaar oud.

Op de expositie 'De laatste uren van Herculaneum', die vandaag open gaat in
Museum Het Valkhof in Nijmegen, staat dan ook het leven van de gewone burger in
deze oud -Romeinse stad centraal. Een van de meest ontroerende objecten is een
houten wiegje, waarin het skelet van een baby is gevonden.

Zegelring

In dezelfde kelderwoning lagen ook nog zes volwassen slachtoffers van de ramp.
Uit een zegelring, die samen met glaswerk in een kist werd aangetroffen, blijkt
dat hier Marcus Pilius Primigenius Granianus woonde. Waarschijnlijk was hij een
ex-slaaf, die de namen van twee van zijn meesters had aangenomen. Uit zijn huis
komt ook een sierlijk houten tafeltje met poten geinspireerd op de populaire
hazewindhond. "Een meubelmaker van nu heeft er meer dan een maand over gedaan om
het na te maken", zegt Stephan Mols van de Radboud Universiteit, die de
architectuur en het interieur van de huizen in Herculaneum bestudeert.

Lange tijd werd gedacht dat deze zeven mensen en de man uit het Huis met het
Skelet de enige slachtoffers van Herculaneum waren. Omdat er al eerder
aardbevingen waren geweest en de berg al dagen rommelde, nam men aan dat de
mensen allemaal gevlucht waren. Maar in 1982 trof men in de botenhuizen aan het
strand de beenderen van 300 slachtoffers aan, die kennelijk op vervoer wachtten.
Nog voor de komst van de lavastromen zijn ze gestikt door een giftige gaswolk
van circa 400 graden, die in enkele seconden hun lichaamsvocht deed verdampen.
Het onderzoek naar deze verschroeide skeletten vormde de aanleiding voor de
tentoonstelling, die eerder in vier Duitse musea te zien was.

Aan het begin van de expositie zijn meteen een aantal lichamen te zien samen met
de huissleutels waarmee ze net hun deuren hadden afgesloten en de kostbaarheden
die ze hadden willen redden. Spaargeld en sieraden zijn door de enorme hitte aan
elkaar gesmolten. Hier wordt ook uitgelegd hoe de vulkaanuitbarsting in zijn
werk ging en hoe de kleine, maar zeer welvarende stad Herculaneum er ongeveer
uitzag. Door de 25 meter dikke laag gestolde lava was de uitgraving van
Herculaneum veel moeilijker dan van Pompei, waar slechts vijf a zes meter as en
puin op lag. Een aparte zaal is gewijd aan de eerste opgravingen via
mijnschachten van o.a. het theater, dat circa 1710 werd ontdekt, en van de Villa
van de Papyri. Uit deze villa zijn twee verkoolde papyrusrollen te zien met
Griekse, filosofische teksten en een aantal beelden, zoals de bronzen atleten,
topstukken uit het Archeologisch Museum van Napels.

Films

De tentoonstelling is verlevendigd met films en virtuele reconstructies, maar de
opstelling is met opzet overzichtelijk en ruim gehouden. Natuurlijk zien we
mozaieken met zeemonsters, wandschilderingen die als behang steeds werden
vernieuwd en in de 18e eeuw een bron van inspiratie vormden voor de Europese
huisdecorateurs, maskers die het boze oog moesten afweren, voorwerpen van
zilver, brons, glas en aardewerk, en gevonden eieren, vijgen en kikkererwten. De
enige bewoner van Herculaneum die een gezicht krijgt, is de weldoener van de
stad die tal van gebouwen bekostigde en geeerd werd met minstens tien
standbeelden: Marcus Nonius Balbus.

De van oorsprong Griekse held Herakles (in het Latijn: Hercules), die de stad
zou hebben gesticht, komt serieus voor op wandschilderingen, maar ook komisch
als plassende dronkaard. Zijn beeld in de tuin van de Villa met de Herten die
uitkeek op zee stond symbool voor een onbezorgd en vrolijk leven. De naam van de
eigenaar weten we door een in zijn huis gevonden brood. Daarop staat een stempel
van de maker: Celer, slaaf van Quintus Granius Verus.

De tentoonstelling 'De laatste uren van Herculaneum' is t/m 18 maart te zien in
Museum Het Valkhof, Kelfkensbos 59, Nijmegen. Toegang (inclusief toeslag) voor
volwassenen 10 euro. Voor informatie o.a. van kinderactiviteiten: www. museumhet
valkhof.nl

LOAD-DATE: December 1, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               11 of 96 DOCUMENTS

                                  De Telegraaf

                               November 30, 2006

Heeren proosten in Heusden

SECTION: Pg. 4

LENGTH: 532 words

Een nieuwe traditie is de uitgebreide amuselunch van de aimabele wijnkoper Jan
Janssen van de Heeren van Heusden. Hij had een uitgelezen gezelschap Brabanders
uit Den Bosch en omgeving bijeengebracht om niet alleen van de mooiste wijnen en
heerlijkste gerechten te genieten, maar ook om iets te leren.

En dat laatste was in vertrouwde handen bij prof.dr. Gerard Rooijakkers,
hoogleraar etnologie van de Universiteit van Amsterdam en voorzitter van het
Brabants Genootschap. Hij hield ons tijdens een smakelijk betoog in het
Commissieshuis van het eeuwenoude vestingstadje Heusden voor dat ons
restaurantbezoek helemaal is gebaseerd op de adellijke eetcultuur. Baronnen,
graven en prinsen nodigden elkaar wederzijds uit om op bezoek te komen.

Ook het aantal gangen per lunch of diner komt uit die cultuur en wordt 'service
a la russe' genoemd, aldus Rooijakkers. "Dit in tegenstelling tot de 'service a
la francaise', waarbij al het eten en de drank in een keer op tafel komt."
Rooijakkers vertelde er niet bij dat de Russische prins Alexander Kurakin aan de
basis van onze huidige eetcultuur stond. Wel wees hij erop dat de adel altijd
een enorme zuinigheid aan de dag legde. "Niets werd weggegooid, terwijl het
gewone volk dat wel deed", sprak Rooijakkers, die het boek Blauw bloed en
confituur van Sofie Onghena cadeau deed.

Etiquette

Hij hield en passant een uitstekend verhaal over goede manieren. "Een
samenleving zonder codes en etiquette is een heel arme samenleving. Het is een
waanidee dat iedereen hetzelfde is. We mogen wel democratisch en open zijn, maar
mensen dienen in hun posities te worden gerespecteerd. Dat rapper Ali B premier
Jan Peter Balkenende op tv tutoyeerde, kan niet. Maar het omgekeerde is ook het
geval. Sommige zaken doe je niet. Zoals de Brabantse commissaris van de Koningin
Hanja Maij-Weggen in een polonaise met Frans Bauer."

Voorzitter Joep Chappin van Maritiem Den Bosch en voormalig directeur van Van
den Udenhout Autobedrijven genoot zichtbaar. Directeur-eigenaar Geert van de Ven
van Appel Catering fluisterde dat hij in april afscheid neemt. Of hij in het
rijtje van de aanwezige multimiljonairs Jacques Stienstra en Jos Koster zal
komen, moet de toekomst uitwijzen.

Jhr. Bib van Rijckevorsel van landgoed Beukenhorst in Vught en Jos Koster bleken
als enigen inwonend huispersoneel te hebben. En dat is volgens Rooijakkers
tegenwoordig heel bijzonder. Projectontwikkelaar Hans Dona en pr-directeur Paul
Jurriens luisterden geconcentreerd toe, evenals directeur Huub van den Hout van
SolidAir, Rabobank-directeur Willem Louwers, plebaan Geertjan van Rossem,
oud-Ballast Nedam-bestuurder Martin Weck en organisatieadviseur Bert Pauli,
voorzitter van theaterfestival Boulevard. Ze waren er stil van.

Maar ook van de uitstekende wijnen van Jan Janssen. Wat te denken van een
Chateau Corton Grancey 1997 van Domaine Latour of de Campillo Gran Reserva 1994
die nog zeker 25 jaar meekan. Het 'piece montee' van de prima lunch, die opnieuw
werd verzorgd door hotel-restaurant In den Verdwaalde Kogel van Auke Rauwerda,
was de 'tarte Saint-Honore': gestapelde chocolade-roomsoesjes. Ofwel in goed
Brabants, volgens Janssen, 'boerenkont'. Jammie!

LOAD-DATE: November 30, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               12 of 96 DOCUMENTS

                                  De Telegraaf

                               November 15, 2006

Immigratie eindelijk onder controle!

SECTION: Pg. 9

LENGTH: 666 words

HIGHLIGHT:
Column

Veel te lang heeft de Nederlandse politiek de kop in het zand gestoken als het
ging over strengere immigratieregels. Het was vijftien jaar geleden mijn verre
voorganger, VVD-leider Frits Bolkestein, die de aanzwellende immigratieproblemen
hard en open durfde te benoemen. Vijftien jaar geleden pleitte hij al voor het
beperken van de instroom van migranten door hoge eisen te stellen aan
nieuwkomers en door gelukszoekers te weren. De afgelopen kabinetsperiode heeft
de VVD haar visie waargemaakt. Met succes: de beloftes die de VVD vier jaar
geleden aan u heeft gedaan zijn nagekomen.

Ik vind de cijfers indrukwekkend. Ten eerste: de helft minder migranten probeert
Nederland binnen te komen. Daarnaast is de instroom van gezinsvormers en
gezinsherenigers gekelderd: van gemiddeld 3600 aanvragen per maand in 2003 naar
gemiddeld 850 aanvragen per maand nu. En ten slotte is het aantal asielzoekers
sterk verminderd: in 2002 zaten er nog 70.000 vreemdelingen in opvangcentra, nu
nog maar 24.000.

Bescherming

Een consequent, rechtvaardig en humaan beleid betekent volgens mij dat wie
bescherming nodig heeft, bescherming krijgt. Wie hier als gelukszoeker naartoe
komt, wordt teruggestuurd naar eigen land. En dat moet snel en consequent.

De VVD beloofde vier jaar geleden dat niemand meer onvoorbereid naar Nederland
mocht komen. Zeker niet met het vooruitzicht om hier zonder werk of inkomen op
kosten van hardwerkende Nederlanders in een uitkering te belanden. Die belofte
aan u is waargemaakt. Immigranten moeten voor ze naar Nederland komen aan
strenge eisen voldoen en daarnaast onze taal en normen en waarden leren.
Hierdoor worden ze kansrijk in onze maatschappij, in plaats van kansloos in de
illegaliteit. Dit tegen de wens van de linkse oppositie in, die het liever
anders had gezien.

Generaal pardon

Als het aan andere partijen ligt, komen deze successen op de tocht te staan. En
gaan de grenzen weer open voor mensen die in ons land geen toekomst hebben. Zo
stellen de linkse partijen een generaal pardon voor! Maar ze kunnen niet
uitleggen hoe dat er in praktijk uit gaat zien. Waarschijnlijk omdat ze zelf ook
inzien dat een generaal pardon niet uitvoerbaar is. Want wie mag wel en wie mag
niet blijven; en wat doen we met alle 'twijfelgevallen' die straks 'net niet
binnen de regeling vallen'?

Waarom wordt iemand die alle beslissingen van de Nederlandse overheid negeerde,
beloond met een verblijfsvergunning? Hoe gaan we de enorme aanzuigende werking
van een generaal pardon voorkomen (kijk naar de grote stroom migranten op de
Canarische Eilanden)? Het moge duidelijk zijn: een generaal pardon is
onwenselijk, onjuist en onzinnig! Maar wat ik zelf nog het belangrijkste vind:
het is ook niet sociaal. Het geeft valse hoop aan velen, het speelt
mensensmokkelaars in de kaart en brengt mensen in gevaar.

Andere partijen denken dat we de landsgrenzen voor iedereen hermetisch moeten
dichtgooien. Maar dat is niet verstandig. Nederland heeft getalenteerde mensen
nodig die een aantoonbare bijdrage leveren aan de voortgang van onze
maatschappij en de bloei van onze economie. Die mensen blijven dus welkom.

Beslissen

Het immigratievraagstuk is alleen bij de VVD in goede handen. De afgelopen vier
jaar heeft de VVD, met dank aan Rita Verdonk, haar visie omgezet in beleid. De
aan de kiezer gedane beloftes zijn waargemaakt. De aankomende vier jaar zal dat
niet anders zijn - ook die belofte zal de VVD waarmaken. Over een week zijn de
verkiezingen en mag u meebeslissen over de koers die Nederland de komende jaren
gaat varen. U mag over zeven dagen beslissen of we de klinkende resultaten van
de afgelopen vier jaar verloren laten gaan, of dat we nu doorpakken. De VVD
staat voor dat laatste. Dat geeft ons nog zeven dagen om u ervan te overtuigen
dat het succesvolle vreemdelingenbeleid alleen bij de VVD in veilige handen is.

U heeft nog zeven dagen en dan mag u beslissen. De keus is aan u, maar volgens
mij is die simpel. Kies voor zekerheid. Stem VVD.

LOAD-DATE: November 15, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               13 of 96 DOCUMENTS

                                  De Telegraaf

                               November 13, 2006

Mug met snugger lunchtoneel

SECTION: Pg. 11

LENGTH: 280 words

Dik twintig jaar gaat Mugmetdegoudentand al weer mee, het theatergroepje rond
Joan Nederlof en Marcel Musters. Maar van sleet is nog niets te merken. Zeker
niet in de scherpzinnige satire 'Mug Inn' die ze nu als lunchpauzetoneel brengen
in het Amsterdamse Theater Bellevue.

Nog geen uur duurt 'Mug Inn', maar het spelerskwartet (behalve Nederlof en
Musters ook Michiel van Erp en Frank Houtappels) haalt er het halve land in
overhoop. Pogingen tot reconstructie zijn vrijwel gedoemd te mislukken, zo veel
lagen en sublagen telt de voorstelling en zo vaak en zo snel wordt er geschakeld
tussen de rollen die ze spelen en de individuen die ze zelf (zo'n beetje) zijn.
Duidelijk is wel, dat de geraffineerd over, door en langs elkaar heen buitelende
dialogen een beeld proberen te geven van mensen en een samenleving in heftige
verwarring over de eigen identiteit. Naderende verkiezingen, kijkcijferpaniek,
opvoedingsgetob, de rol van de jaren zestig, media-invloed, de moeizame
co-existentie van allochtoon en autochtoon, de afbladderende waarde van de
opinies van een twijfelende en wankelende elite versus de heiligverklaring van
de mening van 'de gewone man': 'Mug Inn' speelt er allemaal een doortrapt
vermakelijk spel mee.

Joan Nederlof, die voor de intelligent geschreven tekst zorgde, vermijdt saaie
dogmatiek en prekerij, al moet je dovig zijn om niet op te pikken dat de
voorstelling geen stemadvies inhoudt op bijvoorbeeld Wilders. Wendbaar
geregisseerd door Lineke Rijxman en met prima acteerwerk (heerlijke pseudo-Turk
van Marcel Musters) is 'Mug Inn' een aanrader voor iedereen die houdt van
snugger toneel waar je je hoofd bij moet houden.

Peter Liefhebber

LOAD-DATE: November 13, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               14 of 96 DOCUMENTS

                                  De Telegraaf

                                November 3, 2006

Een keer stemmen, vier keer prijs

SECTION: Pg. 7

LENGTH: 660 words

Hebt u ook het gevoel dat u op 22 november meer wilt dan Wouter Bos of Jan Peter
Balkenende een baan voor de komende vier jaar te bezorgen? Vindt u ook dat
verkiezingen meer zijn dan een banenmarkt voor kandidaat-premiers? Dan denken
wij er hetzelfde over.

Natuurlijk maakt het uit wie er straks minister-president wordt. Maar we moeten
dat niet overdrijven. Veel belangrijker is welke coalitie ons gaat regeren. Gaan
VVD en CDA door? Gaat Bos het met Balkenende doen? Of krijgt een sociale
coalitie de kans om Nederland beter te maken? Dat laatste is volgens De
Telegraaf de voorkeur van de meeste Nederlanders - en ook de coalitie waar ik nu
alweer een jaar of twee voor pleit. Niet omdat die ideaal is, wel omdat ik denk
dat zo'n regering nu het beste voor ons land is. Beter dan een nog harder en
liberaler beleid met CDA en VVD. En zeker beter dan gaan pappen en nathouden,
wat gebeurt als de PvdA het met het CDA gaat doen. Dat vinden de meeste
Nederlanders helemaal niks - en daar ben ik het erg mee eens.

Ik ben blij dat het economisch weer beter gaat. Nu moeten we zorgen dat iedereen
kan meeprofiteren. Nu horen we het beter te maken voor ouderen, die de afgelopen
jaren wel veel tekort zijn gekomen, zeker als ze in verzorgings- en
verpleeghuizen hun laatste dagen moeten slijten. Nu moeten we ons inzetten voor
jongeren in het vmbo, die uitvallen in het beroepsonderwijs voordat ze een
diploma hebben en daarmee de kans missen op een degelijke baan. Nu is het onze
taak om chronisch zieken en gehandicapten te helpen, die de regering wel erg
zwaar gestraft heeft voor hun ziekte met invoering van de discriminerende
no-claim. Nu is het fatsoenlijk om werknemers beter te gaan belonen, omdat zij
er in de afgelopen jaren niet op vooruit zijn gegaan, terwijl de mensen aan de
top zich schandalig mochten verrijken en de gouden handdrukken je om de oren
vlogen, in het bedrijfsleven, maar ook in de top van de ziekenhuizen en de
woningcorporaties. Daar moeten we nu ook iets aan veranderen. Het moet uit zijn
met de graai- en grijpcultuur aan de top.

Goed toeven

Ik wil gaan meeregeren om te kunnen investeren in kleinschalige verpleeg- en
verzorgingshuizen in de wijk, waar het goed toeven is. Ik wil gaan investeren in
de ombouw van grootschalige leerfabrieken naar overzichtelijke scholen, waarin
leerlingen weer een naam hebben en waar leraren weer voor de klas willen staan
in plaats van te verkassen naar het steeds meer uitdijende management.

Ik wil dat onze woningcorporaties weer echt van ons worden - en dus huizen
bouwen die we nodig hebben, in plaats van geld oppotten en vooral bouwen voor
mensen met veel geld. Ik wil het openbaar vervoer bij de tijd brengen, en om te
beginnen door 65+'ers en kinderen onder de twaalf in de daluren gratis in de
bus, tram, trein en metro te laten. Dan hoeven er geen lege bussen en
treinstellen rond te rijden en kunnen opa's en oma's wat vaker met hun
kleinkinderen op stap.

Gewone man

Over dit soort concrete kwesties gaat het echt, op 22 november. Wie ons land als
premier mag gaan leiden, vind ik veel minder belangrijk dan waarnaar toe de
komende regering ons land wil leiden. Laten we ons dus niet zo druk maken om wie
er in het Torentje komt, maar hoe het de gewone man en vrouw zal vergaan. Ik ben
er eerlijk over: ik wil graag zoveel mogelijk stemmen en zoveel mogelijk invloed
om dit land beter en socialer te maken. Natuurlijk moet dat samen met andere
partijen - maar ik ben zo onbescheiden om te denken dat onze inbreng daarbij
heel verfrissend zal zijn. En dat lijken veel mensen met me eens te zijn.

U hebt het op 22 november voor het zeggen en daar heb ik alle vertrouwen in. Als
u mij vraagt wat u opschiet te stemmen op mijn partij, dan zeg ik u dat u met
een stem de SP groot kunt maken, de PvdA links kan houden, de VVD naar huis kunt
sturen en Balkenende-4 kan verhinderen. Een stem, vier prijzen. En een stem waar
u over vier jaar zeker geen spijt zult hebben.

LOAD-DATE: November 3, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               15 of 96 DOCUMENTS

                                  De Telegraaf

                                November 3, 2006

Burger slachtoffer clusterbom

SECTION: Pg. 11

LENGTH: 515 words

HIGHLIGHT:
In bijna honderd procent van de gevallen

Van onze correspondent

BRUSSEL, vrijdag

De slachtoffers van clustermunitie, dat na contact met de grond uiteenspat in
tientallen kleine bommetjes, zijn voor 98 procent gewone burgers. Handicap
International (HI) presenteerde gisteren de allereerste wereldwijde studie over
dit wapen, en ijvert op basis van de schokkende conclusies voor een
internationaal verbod.

Het totale aantal dodelijke slachtoffers van de ongeveer vijftig jaar oude
clusterbom moet inmiddels zijn opgelopen tot boven de 100.000, zo heeft de
Belgische organisatie becijferd. "En de meeste ongevallen dateren van na het
militaire conflict", aldus algemeen directeur Angelo Simonazzi. "Mensen die
alledaagse activiteiten uitvoeren zoals dieren hoeden of hout sprokkelen, lopen
een hoog risico." Van de slachtoffers is 84 procent man en van deze groep is
weer 40 procent jonger dan 18 jaar.

De eerste generatie clustermunitie was zo ontworpen dat ze pas na enige tijd
ontplofte. "De huidige exemplaren exploderen zodra ze de grond raken, of vlak
daarvoor", aldus Simonazzi, "waarna ze in een gebied ter grootte van een
vierkante kilometer materieel kunnen beschadigen of manschappen kunnen
uitschakelen." Kernprobleem is dat er veel meer munitie 'faalt' dan de
fabrikanten zelf aangeven, stelt HI, en dus niet direct tot ontploffing komt.

Iets wat later vaak alsnog gebeurt als een argeloze burger erop stuit.
"Clusterbommen zijn dan ook vergelijkbaar met landmijnen", concludeert
Simonazzi. "Militairen beschouwen de gebieden waar zich clustermunitie bevindt
als vervuild, als terrein waar ze hun troepen niet zonder grondige
schoonmaakactie doorheen laten trekken."

De HI-directeur signaleert dat de politieke wil tot een internationale boycot
vooralsnog ontbreekt. Er zijn wereldwijd nog enorme voorraden clustermunitie
aanwezig. Bovendien is het gebruik relatief goedkoop: clusterbommen hoeven niet
per se door vliegtuigen te worden gedropt, maar kunnen ook vanaf land worden
weggeschoten.

In de ban

Lichtpuntje is dat onder leiding van Noorwegen een twintigtal landen overweegt
clustermunitie in de ban te doen. Tot dusver hebben alleen de Belgen die stap
echt gezet. Zowel het gebruik als de productie van dit type bom is bij de
zuiderburen taboe; voor 9 juni 2009 moeten de oude voorraden zijn vernietigd.

Simonazzi is de eerste om deze "trendbreuk' te relativeren: de grote producenten
en gebruikers van clustermunitie (zoals China, Rusland en de Verenigde Staten)
lijken vooralsnog niet geneigd om dit voorbeeld te volgen. Het genoemde drietal
behoort ook tot de landen die zich niet hebben aangesloten bij de ban op
landmijnen. De Amerikanen zeggen indien nodig uitsluitend landmijnen te
gebruiken die zichzelf uren of dagen na plaatsing uitschakelen en dus geen
burgerslachtoffers eisen.

Laos

Landmijnen zijn inmiddels door meer dan 150 landen in de ban gedaan. Er zijn tot
dusver ruim 11.000 slachtoffers van clustermunitie met naam en toenaam bekend,
waarvan 3830 de dood vonden. Van de 23 getroffen gebieden spannen Laos (4813
doden en gewonden), Vietnam (1275) en Irak (2060) de kroon.

LOAD-DATE: November 3, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               16 of 96 DOCUMENTS

                                  De Telegraaf

                                October 28, 2006

Digitale diepgang in Swansea

SECTION: Pg. 23

LENGTH: 488 words

SWANSEA - U kent ze wel, die musea die zich als interactief presenteren, maar
doorgaans kun je er niet veel meer dan op wat knoppen drukken waarna ergens een
lampje oplicht. Dat het ook anders kan, bewijst het splinternieuwe National
Waterfront Museum te Swansea in Wales. Zonder overdrijving: dit is de moeder van
alle interactieve musea.

State of the art, zo eenvoudig gepresenteerd dat een kind de was kan doen. Nog
belangrijker: ook mensen van de grammofoonplatengeneratie, kunnen met de
verbazingwekkend eenvoudig bedienbare computers en andere technische vondsten
omgaan. Gegarandeerd 'big fun' en je leert er ook nog wat van. Het museum is er
in geslaagd een ogenschijnlijk saai onderwerp als het verhaal van industrie en
innovatie' tot leven te brengen.

Wat zou er bijvoorbeeld leuk kunnen zijn aan een volkstelling uit 1851? Wie
echter achter de knoppen een naam indrukt, krijgt driedimensionaal een heel
leven te zien. De computer voert je met beelden en al eerst naar de wijk waar de
persoon die je hebt gekozen woont. Dan mag je naar binnen waar de bezittingen
van de eigenaar zijn uitgestald. Klik je bijvoorbeeld op een dekenkist dan
krijgt het verhaal wat daar weer achter steekt te horen. Zo wordt het leven van
de adel en van de gewone man boeiend gepresenteerd.

Zwaaien

Nog leuker is het spel waarbij je met de handen tussen twee sensors staat. Je
wijst op een tentoongestelde oude riem en krijgt dan op een scherm een filmpje
te zien hoe in het verleden vaders hun kroost daarmee orde en tucht leerden. Wie
meer wil weten zwaait wat met de handen en krijgt een studie van de positie van
de man in het gezin. Nooit belerend, saai of vervelend, maar interessant. Het
aardige is dat je zo diep kunt gaan als je wilt, of zo oppervlakkig als gewenst.
Zes jaar is er aan de database gewerkt en volgens de directeur is er geen enkel
ander museum dat zo goed de nieuwe technologische mogelijkheden benut.

Wie bijvoorbeeld op een scheermesje klikt, krijgt hier een heel aardig filmpje
te zien van een interview met een oude man die in prachtig Welsh vertelt hoe hij
als achtjarige al moest werken als hulpje in de kapperszaak. Overigens kan met
een druk op de knop het onverstaanbare gebrabbel in keurig Engels worden
omgezet.

Het museum geeft overzichten over de ooit belangrijke steenkoolmijnen, de
scheepvaart en de leisteenindustie, maar geeft ook een kijkje in het leven van
beroemde personen uit de streek, zoals actrice Catherina Zeta Jones en beroemde
rugbyspelers. Ook is er een replica van de eerste stoomlocomotief te zien. De
loc kan naar buiten gereden worden en werkt echt. "Het enige probleem is dat we
nooit weten of hij eerst voor- of achteruitgaat", zegt een medewerker. Tja, wie
heeft er nu nog verstand van stoom in het computertijdperk?

Het museum is elke dag gratis toegankelijk van 10 tot 17 uur. Kijk voor meer
informatie op www.waterfrontmuseum.co.uk en www.visitswanseabay.com.

LOAD-DATE: October 28, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               17 of 96 DOCUMENTS

                                  De Telegraaf

                                October 27, 2006

'Snellere trein brengt veiligheid reiziger in gevaar'

SECTION: Pg. 6

LENGTH: 957 words


De Kamer wil treinen 160 km per uur laten rijden om vertragingen op te lossen
(Tel. 26/10). Dat is wel erg kortzichtig. Daarmee wordt uitsluitend bereikt dat
de veiligheid van reizigers in gevaar wordt gebracht. Problemen kun je alleen
oplossen als je de oorzaken aanpakt. Om vertragingen echt op te lossen, wil ik
de Kamer de volgende maatregelen in overweging geven: halveer de tarieven zodat
ze in overeenstemming gebracht worden met het huidige niveau van de
dienstverlening. Als dit niet kostendekkend is, laat NS Vastgoed het tekort dan
aanvullen. NS Vastgoed profiteert immers van de goodwill van het
reizigersvervoer. Verbied met onmiddellijke ingang het goederenvervoer overdag.
En nog enige tips: geloof Johan Cruyff niet. De komende dienstregeling is niet
beter maar slechter. Strategie is dat je bij meer reizigers voor voldoende
materieel en een betere doorstroming zorgt. Dus niet voor langere reistijden en
vaker overstappen. Geloof evenmin het 'onafhankelijke'
klanttevredenheidsonderzoek. Wij reizigers zijn echt niet tevreden!

Amsterdam, J. de Boer

Vrijstelling

'Goedbedoeld, maar dom', zegt de Federatie van Nederlandse Officieren over mijn
motie om jonge ouders in de krijgsmacht de kans te geven te bedanken voor een
buitenlandse missie (Tel. 26/10). Dom is het om een discriminerend beleid in
stand te houden, zeker als vakbond. Feit is dat defensie moeders wel de
mogelijkheid geeft de babytijd en peuterjaren van hun kinderen niet te hoeven
missen, maar vaders niet. Zowel de Tweede Kamer als de staatssecretaris van
Defensie willen deze discriminatie beeindigen. Vaders hoeven niet langer hun
ontslag in te dienen als ze zorgtaken en defensiewerk willen combineren. Zo
wordt de krijgsmacht aantrekkelijker als werkgever. Defensie moet nu kijken waar
deze mannen ander werk binnen het leger kunnen verrichten. Of dat de uitzenddruk
nog verder verhoogt, is nog maar de vraag. Dat de uitzenddruk al erg hoog is, is
een feit, maar die kunnen we op een andere manier verminderen: door meer mensen
aan te nemen (met een JSF minder heb je al een fors budget) of door iets
bescheidener te zijn in de deelname aan de vele militaire missies overal ter
wereld.

Den Haag, Krista van Velzen, Tweede Kamerlid SP

Marijnissen

Jan Marijnissen is bestolen van zijn navigatiesysteem (Tel. 25/10) Nu weet ik
het zeker, Kamerleden zijn de realiteit volledig ontgroeid. Iedere gewone burger
weet dat je niets van waarde in de auto kan achterlaten. Maar wat doet
Marijnissen, hij laat een navigatiesysteem zichtbaar achter in zijn auto, en dat
in Den Haag nog wel. Hopelijk weet Jan nu hoe het er in de grote boze
buitenwereld aan toe gaat.

Amerongen, Peter Hilligehekken

APK

Na het optreden van mevrouw Van Oudenallen in de Kamer dringt zich steeds meer
het idee bij mij op om een apk voor politici in te voeren. Zij beslissen
namelijk over belangrijke onderwerpen en wie garandeert mij dat ze hierbij goed
functioneren?

Hengelo (O), R.Brekvoort

Niet eerlijk

Kamerlid Gonny van Oudenallen herkent minister Hoogervorst niet (Tel. 25/10),
maar gaat straks wel met 170.000 euro naar huis. In dezelfde krant lees ik dat
de gemeente Haarlem een school met ernstig zieke kinderen niet langer 170.000
euro wil betalen voor de warme maaltijd, die ze broodnodig hebben. Zo'n onbenul
betalen we 170.000 euro weggegooid geld terwijl ze in Haarlem om dat geld zitten
te springen.

San Pedro (Sp), N. Vroon

Tbs-kliniek

De kosten van de volksgezondheid rijzen de pan uit, maar op het personeel van
tbs-kliniek De Kijvelanden in Poortugaal kan gelukkig worden bezuinigd. Als
begeleiders niet mogen ingrijpen wanneer delinquenten weglopen (Tel. 26/10),
kunnen zij worden afgedankt. Waanzinnig.

Zandvoort, Tom Hendriks

Camera's

Flitspalenkoning Spee heeft er op de Zeelandbrug een nieuw speeltje bij, dat
zelfs niet flitst (Tel. 25/10). Hierdoor weet de automobilist ook niet of hij
wordt gecontroleerd en zo ja op welke wijze. De logische vraag is uiteraard of
je het risico neemt. Volgens Spee is snelheidsbeperking nog de enige manier om
het verkeer veiliger te maken en het aantal verkeersslachtoffers terug te
dringen. Het lijkt erop dat Koos een beetje bedrijfsblind begint te worden. Want
wat te denken van bumperkleven, snijden, overmatig alcoholgebruik, door rode
stoplichten rijden, geen richting aangeven, geen voorrang verlenen en onverlicht
rijden om er maar een paar te noemen. Het komt mij voor dat hier nog een schone
taak lig voor het openbaar ministerie en zijn dienders.

Rotterdam, Hans Grashoff, voorzitter Pro Auto

Boer Hans

Columnist Milco Aarts beweert dat een van de zonen van boer Hans uit Boer zoekt
Vrouw homo is (Tel. 25/10). Ik ben een van die zonen en vraag me af hoe hij daar
bij komt. Ik en mijn drie broers zijn niet uit de kast gekomen en zullen dat ook
nooit doen.

Slootdorp, Robert van Boheemen

Halal-vlees

Terecht worden dieren in de slachtindustrie verdoofd; maar onderschat niet de
stress die dieren daarvoor nog moeten doorstaan. De discussie gaat over een
humane laatste minuut van een langdurige kwelling. Dat is hypocriet. Ik heb
diverse rituele slachtingen live gezien in Turkije. Ter vergelijking ook het
'welkom' van varkens in een slachthuis in Nederland. Een ding is mij duidelijk.
Een dier dat vrij buiten heeft geleefd en ter plaatse snel en doeltreffend
onverdoofd wordt geslacht, is een stuk beter af dan menig dier dat de laatste
minuut van zijn miserabele bestaan onbewust kan genieten van een welverdiende
verdoving. De noodzaak voor die verdoving waar nu zo'n ophef over is (Tel.
25/10), wordt veroorzaakt door de massale machinale wijze waarop wij dieren naar
de slacht wensen te brengen. Niet door islamitische of Joodse rituelen.

Heemstede, D. van der Linde

LOAD-DATE: October 27, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               18 of 96 DOCUMENTS

                                  De Telegraaf

                                October 26, 2006

Duits leger in opspraak door schokkende foto's

SECTION: Pg. 11

LENGTH: 481 words

HIGHLIGHT:
Vrees voor gewelddadige reactie in Afghanistan

Van onze correspondent

BERLIJN, donderdag

In Duitsland is gisteren veel commotie ontstaan over foto's in boulevardblad
Bild waarop Duitse soldaten in Afghanistan spelletjes spelen met een menselijk
schedel. Gevreesd wordt dat de foto's een geweldsgolf onder de moslimbevolking
van Afghanistan ontketenen.

Zowel bondskanselier Angela Merkel als de ministers Frank-Walter Steinmeier
(Buitenlandse Zaken) en Franz Josef Jung (Defensie) spraken hun afschuw uit over
de beelden en willen dat de zaak tot op de bodem wordt uitgezocht. De twee
schuldigen zijn inmiddels opgespoord. Het betreft soldaten van de
'Gebirgsjaeger' uit Beieren.

Hen dreigen nu zware straffen, de een is nog in dienst en moet voor de
krijgsraad verschijnen, de ander is afgezwaaid en wordt vervolgd door het
openbaar ministerie wegens verstoring van de dodenrust. De foto's dateren al uit
in 2003. Vermoedelijk is de schedel afkomstig van een massagraf in de nabijheid
van de Afghaanse hoofdstad Kaboel.

Het is onduidelijk aan wie de schedel heeft toebehoord. Het kan een
Taliban-strijder zijn, een gewone burger maar ook een Russische soldaat die
omkwam tijdens de Russische bezetting van 1979 tot 1989. Op enkele van de vijf
foto's staan de soldaten terwijl ze de schedel als trofee boven op hun jeep
hebben gestoken. In een ander geval houdt een soldaat de schedel naast zijn
ontblote geslachtsdeel. Ze zijn gemaakt onder het commando van een sergeant.

Dodenrust

De Duitse ISAF-troepen staan in Aghanistan bij de bevolking juist in een goed
blaadje. Gevreesd wordt nu dat de aan Bild toegespeelde foto's een zelfde effect
krijgen als enkele maanden terug de Mohammed-karikaturen. Afghanistan-expert van
het onderzoeksbureau voor Ontwikkelingshulp in Bonn, Conrad Schetter, vreest
voor een golf van woede onder moslims in Afghanistan. "De verstoring van de
dodenrust is in islamitische ogen aan onverdraaglijkheid nauwelijks te
overtreffen."

Hij kan zich voorstellen dat na het vrijdaggebed het in heel Afghanistan tot
felle demonstraties met geweld kan komen. Om dat te verhinderen, moet het Duitse
leger onmiddellijk de dialoog aangaan met de geestelijke leiders en zich
verontschuldigen, meent hij.

Minister Jung van Defensie wil dat de soldaat die nog in dienst is, meteen wordt
ontslagen. "Voor zulk gedrag is in de krijgsmacht geen plaats", zei hij gisteren
in Berlijn. Momenteel maken ongeveer 2800 Duitse soldaten deel uit van de NAVO-
troepenmacht ISAF in Afghanistan.

Vorige week besloot het parlement een onderzoek in te stellen naar de
beschuldiging dat Duitse commando's in 2002 in Kandahar een gevangene hebben
mishandeld die later in het Amerikaanse gevangenenkamp Guantanamo Bay op Cuba
terechtkwam. De man, een in Duitsland geboren Turk, zegt in een kamp in het
Afghaanse Kandahar door zijn twee Duitse verhoorders met zijn hoofd meermalen
keihard tegen de grond te zijn geslagen.

LOAD-DATE: October 26, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               19 of 96 DOCUMENTS

                                  De Telegraaf

                                October 25, 2006

Miljonairs vaak onderverzekerd

SECTION: Pg. 7

LENGTH: 381 words

HIGHLIGHT:
Bank waagt zich niet snel aan luxepolis

door Theo Besteman

AMSTERDAM, woensdag

Vermogende particulieren blijken vaak zwaar onderverzekerd of financieel niet
ingedekt. Zij kunnen daardoor voor tonnen het schip ingaan, bevestigen
verzekeraars.

Kunstwerken, paardencollecties, sieraden, dure auto's en woningen in het
buitenland passen niet in de magere standaardvoorwaarden van de grote
verzekeraars.

Delta Lloyd, Fortis Mees Pierson en Van Lanschot proberen in een reactie met
persoonlijke campagnes de financiele toplaag binnen te halen.

"We zien veel behoefte aan toegesneden verzekeringen voor de top", verklaart de
Delta Lloyd-woordvoerder zijn nieuwe luxepolissen voor villa's, jachten en
auto's.

"Veel grote verzekeraars komen voor deze vermogenden niet verder dan een
standaard dekking, die bij uitkering van schade voor deze particulieren veel te
laag uitpakt", aldus Jeroen Opstelten van de Hiscox-groep die zich met twee
miljard euro omzet toelegt op vermogenden en 12 koninklijke families.

"Mensen zijn daardoor vermogens kwijtgeraakt", zegt hij. "Een sieradencollectie
die op reis in het buitenland niet gedekt bleek, een enorme audio-installatie
die in geen enkele polis paste of kunst die over de wereld meeging naar
vakantiewoningen en daardoor ongedekt was. Of de eigen kunstcollectie werd
opengesteld voor publiek, waarbij schade is ontstaan. Ze dachten verzekerd te
zijn, maar het tegendeel bleek waar. Tonnen aan schade."

Schilderijen

Een derde van de vermogenden heeft volgens schadeonderzoek zijn kunst nog nooit
laten taxeren. "En de schilderijen aan de muur overtreffen per stuk soms de hele
gedekte inboedelwaarde, zonder dat bewoners het weten", typeert Opstelten.

Vooral 'oud geld'-families lijken slecht verzekerd. De inboedel van landhuizen
en kunstcollecties groeien 'ongemerkt' enorm in waarde. "Geerfd meubilair staat
wat in een hoekje te verstoffen, maar is na jaren veel meer waard. Pas bij
schade blijkt de familie hoe slecht de dekking was", oordeelt een schade-expert.

De vermogenden zien volgens het Verbond van Verzekeraars soms bewust af van
verzekeren. "Ze wegen de hoge kosten van een aangepaste polis af tegen hun
financiele risico. Als je vermogend bent, kun je andere keuzes maken dan Jan
Modaal", duidt de woordvoerder. Nederland telt ruim 100.000 miljonairs.

LOAD-DATE: October 25, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               20 of 96 DOCUMENTS

                                  De Telegraaf

                                October 20, 2006

Boekenbal op Binnenhof

SECTION: Pg. 4

LENGTH: 259 words


Met de verkiezingen in aantocht zetten de landelijke politieke kopstukken als
Jan Peter Balkenende, Wouter Bos en Femke Halsema hun campagne luister bij met
het geschreven woord.

Premier en CDA-leider Balkenende presenteerde deze week Aan de kiezer, waarin 28
door hem geschreven brieven staan aan bekende en onbekende Nederlanders. Naast
Harry Mulisch, oud-premier Piet de Jong, schaatsster Marianne Timmer,
bondskanselier Angela Merkel en majoor Alida Bosshardt kregen ook Jan Modaal,
Balkenendes chirurg en de klas van zijn dochter Amelie een brief. In de epistels
kijkt hij terug en vooral vooruit met als motto een karakteristieke
Balkenende-boodschap: "Gezamenlijk verantwoordelijkheid nemen voor een Nederland
waar we trots op zijn."

Begin november, midden in de campagnetijd, komt er ook weer een boek uit van
Balkenendes grote rivaal, PvdA-voorman Bos. In de vorm van een lang interview
gaat hij in op de Nederlandse politiek en wat hij met ons land wil. Bos
presenteerde eind vorig jaar al het boek Dit land kan zoveel beter, met zijn
eigen levensloop en zijn kijk op Nederland, die vooral neerkomt op een aanklacht
tegen de kabinetten-Balkenende.

Ook GroenLinks-leider Femke Halsema heeft een bijdrage geleverd aan de politieke
literatuur met haar boek Linkse Lente, dat net op de markt is. Haar leven,
carriere en idealen passeren in de vorm van interviews de revue.

Rond de verkiezingen in 2002 en 2003 verschenen ook al tal van boeken van onder
anderen Jan Peter Balkenende, wijlen Pim Fortuyn en SP-leider Jan Marijnissen.

LOAD-DATE: October 20, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               21 of 96 DOCUMENTS

                                  De Telegraaf

                                October 17, 2006

Noordwijk steekt haar nek uit voor ruimtevaartimago

SECTION: Pg. 25

LENGTH: 533 words

NOORDWIJK - De gemiddelde wethouder krijgt meteen de gemeenteraad in zijn nek
als hij besluit om een nieuw bedrijventerrein niet aan de lokale bedrijvigheid
te geven. Zo niet in Noordwijk. Leendert de Lange (Economische Zaken) sluit
zelfs niet uit dat hij bepaalde bedrijven weigert voor het nieuwe Space Business
Park in zijn gemeente, waarvoor bedrijven vanaf vandaag officieel kunnen
inschrijven.


Op de vijftien hectare groene weilanden moet een hoogwaardig bedrijventerrein
verrijzen, met een link naar ruimtevaart. Niet vreemd, met Estec, de grootste
vestiging van de Europese ruimtevaartorganisatie ESA, naast de deur. Niet alleen
Noordwijk profiteert hiervan, maar ook voor de BV Nederland zijn er voordelen.
"Nederland stopt elk jaar EUR 88 miljoen in ruimtevaart. Estec levert ons een
multiplier op van 3,4", rekent projectdirecteur Ron Overgoor voor. "Dat is dus
bijna EUR 300 miljoen aan opbrengst."

Kennis

Wethouder De Lange kreeg dan ook meteen positieve reacties vanuit het Rijk. "Ze
zijn heel erg bezig met innovatie en clustering van kennis. Daar sluit dit
bedrijventerrein mooi op aan." Daarnaast heeft ook de gewone man in de straat
veel aan de zogenaamde 'downstream-kant' van de ruimtevaart, zoals GPS, TomTom
of Google Earth. Estec neemt zelf vijf hectare van het terrein voor haar
rekening. De rest van de ruimte moet worden gevuld met 'hoogwaardige,
kennisintensieve bedrijven', zoals Overgoor het omschrijft. Hij mikt op een
minimale kavelgrootte van 2000 m 2e per bedrijf, a EUR 250 per m 2e. "Dat is om
te voorkomen dat je een volkstuintjeseffect krijgt. Het terrein moet een smoel
hebben, er mooi uitzien."

Eisen

De eisen die Overgoor en De Lange aan geinteresseerde bedrijven stellen, zijn
niet mals. Zo moet de buitenkant van de bebouwing bestaan uit een materiaal. Aan
de groenvoorzieningen zijn eisen gesteld en buitensporige reclame-uitingen zijn
taboe. "We willen geen wapperende reclamevlaggen voor de deur. Bedrijven moeten
de reclame-uitingen integreren in het gebouw", illustreert De Lange. "Aan de
andere kant vroeg ik me ook af: stoot je met die eisen juist de bedrijven niet
af?" "In onze beleving niet", antwoordt Overgoor. "Het sluit meer aan bij het
imago van de branche. We hebben met bedrijven gesproken die 's morgens met
betraande ogen naar hun huidige locatie gaan."

Aan de projectdirecteur, met een uitgebreid netwerk in de ruimtevaart, de taak
om het bedrijventerrein te vullen. Hij hoopt ze te lokken met de unieke ligging,
naast de deur bij Estec, en de hoogwaardige uitstraling die het terrein moet
krijgen. Daarnaast moet er maatwerk zijn voor zowel kleine als grote bedrijven.
Overgoor bevestigt desgevraagd dat er gepraat wordt met TNO. Verder wil hij in
dit stadium geen bedrijfsnamen noemen, behalve dat er gesprekken zijn met "een
bedrijf dat zelf acht satellieten exploiteert".

Ook is er alvast een plekje vrijgehouden voor Galileo, een project dat de
Europese tegenhanger van GPS moet worden. Politiek Den Haag lobbyt momenteel
ijverig om Galileo naar Noordwijk te halen. Overgoor heeft er vertrouwen in: "Ik
hield laatst een presentatie voor mensen van Galileo en als het aan hen ligt,
kwamen ze hierheen, volgens mij."

LOAD-DATE: October 17, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               22 of 96 DOCUMENTS

                                  De Telegraaf

                                October 13, 2006

Oppassen met mobiele kiek

SECTION: Pg. 16

LENGTH: 735 words

Tegenwoordig hebben steeds meer mensen een mobiele telefoon met camera op zak.
Met deze camera's kunnen steeds scherpere kiekjes geschoten worden. In potentie
telt Nederland dus miljoenen fotografen. De media profiteren daarvan door steeds
vaker een beroep te doen op deze amateurs. Maar mag je zomaar van alles en
iedereen foto's maken en mogen de media dit zomaar publiceren?


Internet maakt het heel makkelijk om iemand aan de publieke schandpaal te
nagelen. Een scholier uit Bussum dacht een 'leuke' grap uit te halen. Hij
verleidde een administratief medewerkster van de school. Terwijl hij haar in een
steegje 'liefkoosde', liet hij een vriend een foto maken die vervolgens op
internet werd geplaatst. De administratief medewerkster heeft aangifte gedaan.

Iedereen kan wel aanvoelen dat het maken en publiceren van zulke foto's niet
door de beugel kan. "Eigenlijk moet je altijd toestemming vragen", vertelt
advocaat Christiaan Alberdingk Thijm, van SOLV Advocaten. "Je mag niet zomaar
alles fotograferen. Plaatsen en situaties die je redelijkerwijs als prive kan
aanmerken zijn taboe. Al kan de vrijheid van meningsuiting het recht op privacy
wel overschaduwen."

Ook is er verschil tussen de gewone man en de BN'er. "Hoge bomen vangen veel
wind", zegt de privacyspecialist, waarmee hij aangeeft dat je een bekend persoon
eerder op de foto mag nemen en deze mag publiceren dan een foto van een
getrouwde buurman die wel erg intiem bezig is met de plaatselijke kassajuffrouw.

Toch hebben ook bekende Nederlanders recht op privacy. Eerder dit jaar deed de
rechter een uitspraak die deze stelling onderschrijft. Willem-Alexander en
Maxima wonnen een rechtszaak tegen een bekend roddelblad dat ongevraagd foto's
gemaakt en gepubliceerd had van prinses Amalia tijdens een strandvakantie.

Bovendien hebben bekende personages een recht dat aangeduid wordt met
'verzilverbare populariteit'. Alberdingk Thijm: "Katja Schuurman heeft
bijvoorbeeld een contract met de Gouden Gids dat zij tegen een vergoeding haar
gezicht mogen gebruiken. Niet elk bedrijf mag zomaar een foto van Katja
Schuurman plaatsen naast een product of dienst."

Auteursrecht

Naast het recht op privacy kan een (amateur)fotograaf ook auteursrecht schenden.
Dit gaat alleen op als een gebouw, beeld of ander voorwerp waar auteursrecht op
rust de hoofdvoorstelling vormt. "Iemand die een foto maakt van een gebeurtenis
op de Dam waarbij ook het oorlogsmonument te zien is, schendt geen
auteursrecht", verduidelijkt Alberdingk Thijm.

Steeds meer websites roepen lezers op eigen foto's en filmpjes op te sturen.
Alleen leuke, ontroerende en uiteraard spraakmakende bijdragen worden geplaatst.
De verleiding is dus groot om de grenzen van het toelaatbare te overschrijden.
Niet echt slim. "De eerste verantwoordelijkheid ligt altijd bij de maker",
benadrukt de advocaat. "Al gaat de persoon of het bedrijf dat de plaatjes of
video's publiceert ook niet altijd vrijuit."

"Websites, zoals YouTube, die aangeboden materiaal niet screenen en monitoren,
zijn in principe niet aansprakelijk. Alleen als zij materiaal na klachten
weigeren te verwijderen. Websites daarentegen die wel het binnengekomen
materiaal bekijken en bovendien aanbieders laten delen in de winst, zoals het
nieuwe Skoeps.nl, kunnen wel aansprakelijk gesteld worden."

Tot nu toe heeft de Nederlandse rechter volgens Alberdingk Thijm nog geen
uitspraak gedaan over zaken omtrent foto- of videomateriaal dat via de mobiele
telefoon is verkregen en gepubliceerd. "Er hebben al heel wat kwesties gespeeld,
maar de meeste zaken worden geschikt." Toch verwacht de advocaat dat een
uitspraak niet lang op zich laat wachten nu het aantal initiatieven waarbij
foto's van burgers worden verzameld toeneemt. Immers, hoe controversieler, des
te meer kans dat een foto of filmpje online verschijnt.

Mobiele fotowedstrijd

In het kader van de 'Mobiele nieuwsfoto van de week' roept De Telegraaf
bezitters van een cameratelefoon op hun unieke, mooie of geruchtmakende beelden
te sturen naar het speciale mms-nummer 06-42804040 dat vanaf 17 oktober
operationeel is.

Elke dinsdag wordt de beste foto van de afgelopen week in de krant gepubliceerd.
De weekwinnaars maken bovendien kans op de jaarprijs, die verbonden is aan de
'Mobiele nieuwsfoto van het jaar'. De wedstrijd wordt mede mogelijk gemaakt door
Telfort.

Kijk voor de voorwaarden op

www.telegraaf.nl/nieuwsbeeld.

LOAD-DATE: October 13, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               23 of 96 DOCUMENTS

                                  De Telegraaf

                                October 12, 2006

Expositie met lach en traan

SECTION: Pg. 35

LENGTH: 290 words


Van een onzer verslaggevers

AMSTERDAM, donderdag

Het Amsterdamse levenslied wordt nog altijd uit volle borst in de kroeg of
huiskamer meegezongen. Het verhaal achter klassiekers als 'M'n wiegie was een
stijfselkissie' of 'Bij ons in de Jordaan' is echter bij velen onbekend. Met de
tentoonstelling 'Geef mij maar Amsterdam' brengt het Amsterdams Historisch
Museum hier verandering in.

Conservator Annemarie de Wildt beluisterde de afgelopen maanden vele honderden
levensliederen, smartlappen, cabaretnummers en raps die over het wel en wee in
de hoofdstad gaan. Een ruime selectie hiervan vormt de ruggengraat van de
tentoonstelling die morgen open gaat.

Aan de hand van thema's als liefde, armoede, drank, drugs en vermaak wordt de
bezoeker meegenomen door ruim honderd jaar muzikale geschiedenis. De Wildt: "We
beginnen op straat. Daar is het levenslied ontstaan."

Ellende

Vooral de Jordaan blijkt veel bezongen. Het dagelijks lief en leed inspireerde
niet alleen grootheden als Louis Davids, de tekstschrijvers van Johnny Jordaan
(die eigenlijk Jan Musscher heette) en Willy Alberti (Careltje Verbrugge). Ook
de 'gewone man' zong er in de vorige eeuw flink op los om de ellende en armoede
in de veelal kleine krotwoningen te doen vergeten.

En hoe kleiner de woning, hoe groter het belang van het cafe. Wie aardig kon
zingen of accordeon spelen, verdiende een centje bij in de kroeg: Johnny Jordaan
in Cafe de Kuil en Tante Leen (Helena Polder) in Cafe Royal, waarvan het
interieur is nagebouwd in het museum.

"Het is niet zozeer een tentoonstelling geworden vol objecten zoals
schilderijen. Het belangrijkste zijn de liedjes en beeldfragmenten die worden
getoond," aldus De Wildt. "Bezoekers gaan zingend het museum uit!"

LOAD-DATE: October 12, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               24 of 96 DOCUMENTS

                                  De Telegraaf

                                October 1, 2006

Somalier kent geen eerwraak

SECTION: Pg. 6

LENGTH: 494 words

door Hans Kuitert

NAIROBI, zondag

De strijders van de radicale Islamitische Rechtbanken rukken steeds verder op in
Somalie. Met het invoeren van de sharia in dit al zo lang door burgeroorlog en
anarchie geteisterde Afrikaanse land zijn de gewone burgers weer de dupe,
vrouwen voorop. Opnieuw stromen vele tienduizenden vluchtelingen het buurland
Kenia binnen.

Bij de inname van de havenstad Kismayo, eerder deze week, trokken protesterende
vrouwen, bang voor een verdere verslechtering van hun situatie, de straat op. De
Somalische Taliban maakten echter korte metten met de betogers.

De rechten van vrouwen zijn weer in het geding, en ze klinken als het bekende
rijtje van de ex-politica en van oorsprong Somalische Ayaan Hirsi Ali: eerwraak,
huiselijk geweld, complete onderdrukking met de hand op de koran. Hirsi Ali
presenteerde vrijdag overigens haar autobiografie 'Mijn vrijheid'.

Hirsi Ali

Weinigen twijfelen eraan dat vrouwen het hardst getroffen zullen worden door de
'islamitische omwentelingen' in Somalie. Dat is ook het gevoelen in Eastleigh,
de Somalische vluchtelingenwijk in de Keniase hoofdstad Nairobi. Daar is naast
de situatie in het thuisland Ayaan Hirsi Ali regelmatig onderwerp van gesprek.

Ook de Somalische vluchtelingen zijn goed op de hoogte van het vluchtverhaal dat
Hirsi Ali steeds heeft verteld. Voor hen is echter onduidelijk hoe de politica
destijds heeft kunnen zeggen: "Ik was doodsbang dat als ik mijn eigen naam zou
opgeven, mijn clan me zou najagen."

De vrouw mag het in Somalie moeilijker krijgen, eerwraak is het laatste waar zij
voor hoeft te vrezen. Er bestaat in de Somalische taal niet eens een woord voor.
Eerwraak in de klassieke zin waarbij een hele familie of zelfs een wijdere kring
zich gemachtigd weet om de schending van de eer met bloed weg te boenen, maakt
gewoon geen deel uit van het Somalische recht.

Besnijdenis is een thema dat in officiele stukken wel opduikt, zoals in het
ambtsbericht van het Nederlandse ministerie van Buitenlandse zaken. Dat stelt
dat Somalische vrouwen 'meer in het algemeen grote vrijheid van beweging en
grote onafhankelijkheid' genieten.

Robert van Lanschot, die in de jaren negentig voor Buitenlandse Zaken veel te
maken had met Somalie, kan zich niet herinneren dat eerwraak ooit een rol
speelde bij asielverzoeken. "Iedereen die hiernaartoe kwam, beriep zich in die
tijd op de burgeroorlog."

"Uit gesprekken met Somaliers komt naar voren dat gearrangeerde huwelijken veel
voorkomen. Maar ook dat een vrouw 'nee' kan zeggen tegen een gearrangeerd
huwelijk. Van geschonden eer is bij Somaliers in zo'n geval gewoon geen sprake."

Het meest gezaghebbende onderzoek naar eerwraak, van Speciaal Rapporteur van de
Verenigde Naties, Asma Jahangir, wordt dat bevestigd.

Overigens krijgt Hirsi Ali vandaag in Duitsland de burgerschapsprijs "Das Glas
der Vernuft" uitgereikt. Ze wordt daarmee beloond voor o.a haar inzet tegen de
discriminatie van (moslim)vrouwen.

LOAD-DATE: October 5, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               25 of 96 DOCUMENTS

                                  De Telegraaf

                               September 30, 2006

Ruig Botswana

SECTION: Pg. 25

LENGTH: 1040 words

HIGHLIGHT:
Lepeltje-lepeltje met een leeuw...

Botswana is wild, zeggen zelfs Zuid-Afrikanen. En die hebben toch echt niets te
klagen over wildernis in hun eigen land. Ze bedoelen daarmee niet alleen dat
Botswana bulkt van de wilde dieren maar ook dat het nog echt ruig reizen is, als
je daarvoor kiest.

Botswana heeft de naam vooral een safaribestemming voor de rijken te zijn. De
prijzen van de lodges beginnen bij ongeveer 500 dollar. Per nacht. Maar daar
krijg je dan wel een warme douche voor, een bed met gesteven lakens, drie
copieuze maaltijden en minstens twee game drives.

Voor de gewone man is dat natuurlijk niet te betalen maar dat wil nog niet
zeggen dat Botswana voor hem onbekend terrein hoeft te blijven. Met een beetje
eigen initiatief, een 4 wheel-drive, een tent en het liefst ook gps-apparatuur
kom je een heel eind.

De 4 wheel-drive is onontbeerlijk als je meer wil zien dan alleen de grote weg.
Dat is een van de grote verschillen met Zuid-Afrika, waar je met een gewone
personenauto gemakkelijk het hele Krugerpark door komt. Niemand die zich in
Botswana zonder vierwielaandrijving in de wildparken waagt. Sterker nog: je komt
er niet eens in. De wildparken zijn verboden voor 2-wd&acute;s. Hier geen
asfaltwegen zoals in Kruger, maar zand. Diep, fijn zand. Je gaat toch ook niet
met je Opel Astra de duinen in?

De tent is je huis. Het is misschien even wennen aan de gedachte dat je slechts
door dun tentzeil gescheiden bent van bloeddorstige menseneters zoals leeuwen en
luipaarden maar die doen echt niets, zolang je &acute;s nachts maar binnen
blijft. Hoge nood breekt echter wet. Mannen die dat niet zien zitten, kunnen
maar beter een fles mee de tent in nemen. En vrouwen? Heel hard oefenen met plas
ophouden.

De gps komt vooral van pas in Chobe National Park, een van de grote
trekpleisters van het land. Je zou zeggen dat als men daar het voor Afrika
astronomische bedrag van 30 dollar entree per dag durft vragen, de faciliteiten
ook wel in orde zijn. Nee dus. De wegwijzers bijvoorbeeld, zijn allemaal in de
grondverf gezet. Effen groen. Blijkbaar is de ploeg die de letters erop moest
schilderen verdwaald geraakt. Net als wij naieve Nederlanders die ook in Afrika
blind blijven vertrouwen op wegenkaarten en wegwijzers. Vandaar dus de volgende
keer die gps.

Verdwalen is geen pretje in Chobe National Park. Het zit propvol wild, dat
beslist niet allemaal vegetarisch is. Het lachen vergaat je helemaal als de auto
het dan ook nog begeeft. Van de Zuid-Afrikanen die ons oppikken krijgen we een
uitbrander, omdat we de auto verlaten hebben en zijn gaan lopen. Altijd bij je
auto blijven, luidt de wijze Afrikaanse les. Zeker in een gebied waar leeuwen en
luipaarden constant op de loer liggen voor een tussendoortje. Ga je toch op pad,
dan breng je niet alleen jezelf in gevaar maar ook anderen, krijgen we te horen.
Die gaan namelijk op zoek als ze een verlaten auto in de wildernis zien. Dat
blijkt later ook, als we horen dat een karavaan Zuid-Afrikanen in het diepe zand
vast is komen te zitten, omdat ze zijn gestopt bij onze auto. We schamen ons
diep en nemen ons voor nooit meer een lelijk woord te zeggen over
Zuid-Afrikanen, die bewezen hebben dat ze het meest hulpvaardige volk op aarde
zijn.

Nog een goede les: altijd genoeg water meenemen voor calamiteiten. Wij wisten
ook wel dat je beter bij de auto kan blijven maar als je nog geen 8 liter water
te verdelen hebt met zijn tweeen, dan is de gedachte dat er de komende dagen wel
eens geen enkele auto meer langs kan komen onverdraaglijk. Dan liever een vlucht
naar voren, en gaan lopen.

Het voordeel dat ons nadeel heeft, heet Linyanti. Hier slaan we de tenten op na
onze ongelukkige dwaaltocht. Het is een rustiek kampeerveldje aan de rand van
Chobe, in het Linyanti-moeras, dat in de Lonely Planet-gids wordt aangeduid als
'een van de meest afgelegen en wildste plekken van Botswana'.

De nijlpaarden in het moeras begroeten ons met luid gebalk, en laten de hele
nacht door horen dat ze er nog zijn. 's Ochtends tekenen hun silhouetten zich af
tegen de opkomende zon boven het water.

Linyanti is een 'rough camp', wat betekent dat er geen hekken omheen staan om
het wild buiten te houden, zoals trouwens geldt voor bijna alle campings in
wildparken in Botswana. Dit tot grote vreugde van de houtverkopers langs de weg.
Die doen goede zaken met hun sprokkelwaar, omdat een vuurtje stoken de enige
manier is om de wilde beesten weg te houden bij de tent. Vuurtje stoken is dan
ook een vast ritueel op de camping: het half uur voordat de schemering overgaat
in duisternis, is iedereen koortsachtig bezig met de opbouw van de houtstapel.

Dat dit bepaald geen overbodige luxe is, werd ons duidelijk toen we op een avond
ons vuurtje langzaam lieten doven. We zaten nog wat in de warme gloed van de
kooltjes te staren toen we achter ons wat hoorden ritselen in het gebladerte.
Muizen dacht ik, want die zitten overal. Of dassies, opperde mijn reisgenoot. De
zaklantaarn moest uitsluitsel geven. Maar op de grond was niets te zien. Een
meter daarboven wel: twee rode ogen. Van een hyena, die al die tijd een paar
meter achter ons had zitten wachten tot het vuur uit was, zodat hij het
kampeerveldje opkon voor zijn plundertocht in de vuilnisbakken.

Dit is normaal als je gaat kamperen in Afrika: olifanten of hyena's bij de tent.
Er gaan zelfs verhalen van leeuwen die de warmte opzoeken en aan de buitenkant
van de tent lekker tegen je aan kruipen. In al die gevallen is het devies: niet
storen. Laat de olifant lekker smikkelen van de bladeren, geef de hyena vrij
baan bij zijn scharreltocht en beweeg niet zolang je lepeltje-lepeltje ligt met
de leeuw. Dan gebeurt er - hoogstwaarschijnlijk - niets.

Reiswijzer

Het goedkoopst is vliegen naar Johannesburg en daar een auto huren. Een
vliegticket begint bij 700 euro, bij South African Airlines of KLM.

De huur voor een 4-wd kost tussen de 100 en 150 euro per dag, afhankelijk van de
uitvoering. Je kunt bijvoorbeeld een Landrover huren met vier zitplaatsen en
twee tentdaken, een lange afstandstank (130 liter), gps en complete
kampeeruitrusting, maar een lege Toyota Hilux voldoet ook al snel. Er zijn
genoeg verhuurbedrijven om een vergelijking te kunnen maken: bijvoorbeeld
offroadafrica.com of drivesouthafrica.co.za.

LOAD-DATE: September 30, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               26 of 96 DOCUMENTS

                                  De Telegraaf

                               September 22, 2006

Spionagenetwerk Italie blootgelegd

SECTION: Pg. 11

LENGTH: 183 words


Van onze correspondent

ROME, vrijdag

Justitie in Italie zal vandaag hoofdverdachte Giuliano Tavaroli, voormalig hoofd
van de veiligheidsdienst van Telecom Italia, verhoren in verband met "het
grootste illegale spionagenetwerk uit de geschiedenis van Italie", zoals
justitie het noemt.

Er zijn volgens justitie in totaal tienduizenden mensen op illegale manier
afgeluisterd, waarbij de veiligheidsdienst van Telecom Italia een hoofdrol heeft
gespeeld. Wie er opdracht gaf tot het afluisteren is onduidelijk. In totaal zijn
er twintig arrestaties verricht. Onder de slachtoffers zijn grote industrielen
zoals Della Valle, Benetton en De Benedetti, maar ook mensen uit de
showbizzwereld, uit de voetballerij en vele duizenden gewone burgers.

Het probleem is des te groter omdat de geheime groepering contact had met
politieagenten en ambtenaren van verschillende ministeries, mogelijk ook het
ministerie van Justitie. De minister van Justitie, Clemente Mastella, heeft een
onderzoek gelast om te weten in hoeverre er mensen uit zijn ministerie bij het
afluisterschandaal zijn betrokken.

LOAD-DATE: September 22, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               27 of 96 DOCUMENTS

                                  De Telegraaf

                               September 19, 2006

'Paus had een hoop ellende kunnen voorkomen'

SECTION: Pg. 6

LENGTH: 952 words


De opdracht het Mohammedaanse geloof met het zwaard te verbreiden heeft niets te
maken met de profeet Mohammed. Net zo min heeft de verbreiding van het
Christendom met het zwaard in de kruistochten iets te maken met de profeet
Christus. Tja, als de paus hiermee zijn verhaal had afgesloten, had hij een hoop
ellende kunnen voorkomen. Na 2,5 jaar in het Midden-Oosten te hebben
doorgebracht, kan ik slechts met verbazing zien, horen en lezen hoe bot men
dwars door de porseleinkast van de Islam kan trappen. Het meest domme is hoe men
het dan onder het mom van 'vrijheid van meningsuiting' de wereld in stuurt.

's-Gravenhage, A. Schroeder

Rally

Bij een rallyevenement rond Hellendoorn verongelukte een rallyechtpaar. De man,
39 jaar oud, liep ernstige brandwonden op. De vrouw, 38 jaar oud, overleed ter
plaatse. Zij laat drie jonge kinderen achter. Hun leven is voorgoed getekend.
Verbijsterend dat onder die omstandigheden zoveel risico wordt gelopen.

Noordwijk, A. Schipperijn

Lange tenen

De paus heeft in een puur academische rede het verbreiden van religie door
middel van geweld afgekeurd en daarbij een middeleeuwse keizer geciteerd die op
dat moment door moslims werd aangevallen. Om te bewijzen dat ze inderdaad nog in
de middeleeuwen zitten steken moslims vervolgens dus kerken in brand (Jordanie),
dreigen met aanslagen op de paus en gaan vrolijk door met het vermoorden van
mede-moslims (Irak en Soedan/Darfoer). Als zo vaak wordt de eigen onmacht en het
eigen falen gefrustreerd afgereageerd op andersdenkenden, daarmee helaas
bewijzend dat de moslimwereld zich heden ten dage vooral kenmerkt door lange
tenen en korte lontjes.

Heiloo, Dhr. G.J. de Boer

Vooroordelen

Ik ben het volledig eens met prof. dr. B. Smalhout (Tel. 15/09) die stelt dat de
50PlusBeurs de bestaande vooroordelen over ouderen bevestigt. Mijn man en ik
zijn beiden 58 jaar en nog volop actief aan het werk. Dat vinden wij heerlijk en
we hopen dat nog jaren te doen. Onze generatie moet af van het imago dat wij
alleen nog maar willen genieten van het leven. Werken en genieten gaan heel goed
samen. Dus 50-plussers, zorg dat wij een ander beeld van onszelf krijgen en
ophouden met alleen maar hobby's, vakanties en vrijwilligerswerk.

Ermelo, mw. Doeswijk

Tnollywood

Schandalig dat de gemeente Zeist niet durft op te treden tegen de anarchistische
enclave Tnollywood (Tel. 16/09). Misschien kan burgemeester Gerd Leers van
Maastricht hier een poosje de zaak overnemen. Als een hardwerkende burger een
dakkapel aan de achterzijde van zijn woning bouwt en ook maar iets afwijkt van
een ingediende bouwtekening staat er al snel een inspecteur voor de deur en kan
je de zaak in het ergste geval afbreken. En deze lieden kunnen doen en laten wat
ze willen. Welke instantie gaat hier nu iets aan doen?

Den Haag, Leo Coster

Hengelen

Wat een onzin van de Partij voor de Dieren om hengelen te willen verbieden.
Talrijke mensen vermaken zich met een hengeltje aan de waterkant. Vooral voor
ouderen is vissen een manier om er even een paar uurtjes tussenuit te zijn en
wat sociaal contact te hebben met andere vissers in plaats van thuis achter de
geraniums te zitten suffen. Wat denkt mevrouw Thieme van de haringvisserij of de
slachterijen? Hebben deze dieren geen rechten?

Amsterdam, L.J. van Bentum

No-claim

Het CDA wil de no-claim op de zorgverzekeringen afschaffen, nu het CPB berekend
heeft dat er maar 120 miljoen euro op bezuinigd is en geen 2 miljard zoals
minister Hoogervorst aangeeft. De no-claim werd vorig jaar ingevoerd voor de
ziekenfondspatienten. Deze maken meer gebruik van zorg dan particulieren die
vanaf 2006 recht hebben op de no-claim. De zorgkosten stijgen steeds meer. De
komende jaren komen er gemiddeld per jaar 3% aow'ers bij. De aow'er kost 17.000
euro aan zorg. Een jongere 1.700 euro. Ons totaal loon in Nederland is 200
miljard euro. Met 58 miljard euro jaarlijkse zorgkosten is enige zelfmatiging
gewenst. Het is nog te vroeg om het effect van de no-claim te beoordelen. Het
CPB neemt politiek stelling. Daarmee zet het CPB zijn betrouwbaarheid op het
spel.

Nieuwerkerk, Wim Boogaart

Zweden

Wouter Bos dreigt weer een nieuwe tegenslag te moeten incasseren. Na zijn
aanwezigheid bij de demonstratie in oktober 2004 op het Museumplein in Amsterdam
tegen plannen die hij nu deelt, zijn aow-geblunder in de zomer en zijn
jarenlange betoog dat het kabinet Balkenende de economie zit te verslechteren,
heeft hij een nieuw probleem. Zweden, het land met het beleid dat volgens hem en
zijn volgelingen perfect is voor de burgers in ons land, heeft net verkiezingen
achter de rug. Je zou toch zeggen dat een perfect lopende samenleving een
grandioze overwinning voor de zittende regering tot gevolg heeft. Hoe zit dat
dan met die uitslag? Balkenende nam de burger niet serieus volgens Bos en is dat
in Zweden dan net andersom? Een slimme overheid en een onverstandige burger die
die overheid niet serieus neemt? Extra zorgen in de week van Prinsjesdag.

C. R. Harms, Dokkum

Lesboeken

Lesboeken, zoals de maatschappijleerboeken Blikopener en Impuls, hebben te vaak
een ongenuanceerd linkse inhoud (Tel. 17/09). Scholen en leerboeken hebben de
plicht leerlingen objectief te informeren over allerlei zaken, zodat zij daarvan
kunnen leren en hun eigen mening kunnen vormen. Het mag daarbij uiteraard niet
zo zijn dat informatie wordt verweven met eigen (voor)oordelen. Op deze manier
verworden lesboeken en scholen tot een voorbeeld van indoctrinatie. Als vader
denk ik dat weinig ouders zicht hebben op welke (eenzijdige) informatie er
allemaal over onze kinderen wordt uitgestort. Het lijkt me dan ook zinnig dat
alle informatie objectief getoetst wordt.

Soest, Peter Kuipers

LOAD-DATE: September 19, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               28 of 96 DOCUMENTS

                                  De Telegraaf

                               September 18, 2006

Aangrijpende oorlogsdans

SECTION: Pg. 11

LENGTH: 391 words

HIGHLIGHT:
Premiere Introdans 'Make Love, Not War'

Terwijl elders in de stad de Slag om Arnhem werd herdacht en voetbalsupporters
hun eigen oorlog uitvochten, ging bij Introdans 'Make love, not war' in
premiere. Deze pacifistische kreet moet de lading dekken van een programma
waarin 'De groene tafel' van Kurt Jooss de hoofdmoot vormt.

Dit werk uit 1932 is het enige voorbeeld van 'Ausdruckstanz' dat een klassieke
status heeft bereikt. Het Nationale Ballet nam het al in 1965 op het repertoire.
De choreograaf kwam het toen zelf in Amsterdam instuderen. Daarna was het nog
geregeld in Nederland te zien, maar Introdans neemt nu de fakkel over. Deze keer
heeft de 75-jarige dochter van Jooss, Anna Markard, de supervisie over de
productie.

Het ballet is in zoverre gedateerd dat de boodschap nogal simplistisch aandoet.
Oorlog wordt voorgesteld als een machtsspelletje van tien grotesk gemaskerde
hoge heren aan weerszijden van een groene tafel. Het gewone volk is er het
slachtoffer van. Maar de beelden die worden opgeroepen van het oorlogsleed, zijn
van een nog altijd aangrijpende eenvoud en zeggingskracht als een tijdloze
dodendans in acht taferelen. Oorlog zal wel altijd actueel blijven.

Geen handenwringend pathos, geen platte schokeffecten: de beelden mogen voor
zichzelf spreken in de sterke uitvoering door de zestien dansers, met Ruben Pit
in de hoofdrol als de Dood die overal rondwaart waar destructieve krachten hun
werk doen.

Helemaal nieuw is 'Noche oscura' van Erik Constantin, een 24-jarige choreograaf
die zelf danst bij Introdans Ensemble voor de Jeugd. Twee paren en een trio
roepen de sfeer op van een 'donkere nacht', begeleid door de zwoele en
melancholieke klanken van fado en Latijns-Amerikaanse muziek. Slowmotion en
pijlsnel sidderende bewegingen wisselen elkaar af. Terugkerende elementen zorgen
voor een zekere samenhang.

Als de muziek overgaat in de zeurende en zuigende klanken van Arvo Paert,
suddert de choreografie te lang door. Verder moet Erik Constantin nog een eigen
signatuur vinden. Deze 'Noche oscura' heeft nog iets te veel van Lightfoot en
Leon in de provincie. Maar er bestaan slechtere voorbeelden. Dat hier een echt
talent aan het werk is, is zonneklaar.

Het aantrekkelijke programma bevat verder de zoveelste reprise van 'Gilles' van
Ton Wiggers. Op elke noot een pas, zo kan het ook.

Tournee tot en met januari door het hele land.

LOAD-DATE: September 18, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               29 of 96 DOCUMENTS

                                  De Telegraaf

                               September 16, 2006

"Ik voel me geen bankzitter"

SECTION: Pg. 1

LENGTH: 1808 words

HIGHLIGHT:
'Reservekoning' prins Constantijn openhartig tijdens interview

DEN HAAG, zaterdag

Hoe bevalt het om vader te zijn?

"Mijn leven is een stuk intenser geworden. Het klinkt cliche, maar kinderen zijn
in alle opzichten een verrijking. Alles wat je doet of zegt, krijgt opeens meer
impact, op jezelf en je dierbaren. Het is een hele verantwoordelijkheid te weten
waar je moet beschermen en waar je los dient te laten zodat ze hun eigen
ervaringen kunnen opdoen. De geboorte van ons eerste kind, Eloise, was bovendien
extra bijzonder en ook beladen. Het is het enige kleinkind dat mijn vader in
zijn armen heeft kunnen houden. Verder is de kinderwereld een stuk eenvoudiger
en dat relativeert je eigen leven. Ik ben er losser door geworden. Ook besef je
wat een moeite mijn ouders zich hebben getroost om mij en mijn broers normaal te
laten opgroeien."

Hoe was die rol van je ouders?

"Mijn jeugd op kasteel Drakensteyn was dankzij mijn ouders onbezorgd, ondanks de
bijzondere positie van de familie. Ik herinner mij dat de weekeinden altijd voor
de kinderen waren, totdat mijn moeder in 1980 Koningin werd. Op onze
kinderfeestjes bijvoorbeeld was alles door haar tot in detail geregeld. Mijn
moeder hamerde altijd op normen en goede manieren, mijn vader was vooral de man
van de ruimere levenslessen."

Prins Claus moest naast zijn vaderschap ook nog inburgeren onder grote
persaandacht en maatschappelijke druk. Merkte u daar iets van?

"Mijn vader had geen makkelijke ontvangst in Nederland. Hij heeft zich
desondanks of misschien juist wel daarom bijzonder hard ingezet om de
Nederlandse taal en gewoonten aan te leren. Hij ging daar zo ver in dat wij
thuis nooit Duits spraken, echt nooit. Iets dat ik achteraf wel jammer vind.
Waar ik hem in bewonderde was zijn generositeit. Het kon rustig gebeuren dat als
een onbekende op de golfbaan slecht speelde, hij zijn club weggaf en zei
'probeer deze eens, misschien gaat het dan beter'. Zo stond hij in het leven."

"Ik heb veel van hem geleerd. Vooral dat je moet proberen onafhankelijk en
objectief te zijn, daarbij ook wel eens de confrontatie zoekend. Zo was hij
altijd oprecht kritisch over mijn studiekeuzes."

U lijkt misschien wel op uw vader?

"Ik deel met hem zijn afkeer van cliches en een sterk loyaliteitsgevoel. De
eenheid van de familie was voor hem heilig, dat heb ik ook."

Heeft u daarom niet zoveel op met de media, die juist alles over uw familie
willen weten?

"Nee, ik heb geen afkeer, maar je moet wel wat te zeggen hebben. Ik ben me wel
bewust dat mensen ook recht hebben iets meer te weten van wat ik als lid van het
Koninklijk Huis doe en hoe ik in het leven sta. Vandaar dit interview. Bovendien
ligt het niet in mijn aard om de publiciteit te zoeken. Misschien speelt daarin
wel mee dat we na het beschermde leven op Drakensteyn in Den Haag onder een
vergrootglas gingen wonen. Mijn moeder werd Koningin en opeens was alles anders.
Ik was een tijd lang behoorlijk cynisch. Je bent nog jong en weet niet precies
of mensen je aardig vinden om wie je bent of omdat je een prins bent. Als je
ouder wordt, kun je daar beter mee omgaan."

Is dat de reden voor uw bezorgdheid over de privacy van uw drie kinderen: gravin
Eloise, graaf Claus-Casimir en gravin Leonore?

"Dat de roddelpers bestaat accepteer ik, maar hoe meer foto's er van onze
kinderen worden gemaakt, hoe minder anoniem hun jeugd is. Ze hebben recht op een
gewone jeugd. Later zullen ze ook als gewone burgers aan de slag moeten. We
willen voorkomen dat ze door de publiciteit worden gedwongen in twee werelden te
leven. Dat we in het buitenland wonen, maakt dat gelukkig makkelijker."

U woont en werkt anoniem in Brussel?

"Relatief anoniem, ja. Belgen gaan wat subtieler om met bekende mensen, want dat
zijn we ook hier. We voelen ons toch redelijk vrij. Van mijn ouders heb ik heel
sterk meegekregen dat je je eigen broek moet ophouden. Mensen zien alleen enkele
publieke optredens en denken misschien dat ik daarmee mijn tijd vul. In
werkelijkheid zijn er achter de schermen een drukke baan en een gezin. Alles wat
te maken heeft met het Koninklijk Huis komt daar bovenop."

Waar werkt u in Brussel?

"Bij de onafhankelijke denktank Rand Europe. Ik schrijf voorstellen en adviezen
voor bedrijven en overheden, zoals de Europese Commissie. Zo onderzochten we
bijvoorbeeld voor een groot Duits bedrijf de impact van de informatietechnologie
op de Duitse samenleving in 2015."

Het is geen geheim dat uw moeder een warm pleitbezorgster is van de Europese
gedachte. Is de liefde voor Europa er ook bij u?

"Ja, je hoeft je voor de huidige Europese Unie niet te schamen. Het bracht na de
Tweede Wereldoorlog de vereiste stabiliteit. Dat geldt ook voor de recente
uitbreiding richting het oosten. 'Size matters' (de omvang doet er toe), zeg ik
altijd. Het is goed voor de democratie, stabiliteit en welvaart in Europa. De
discussie moet wel constructiever worden. Dromen en angstbeelden helpen hier
niet bij. Met elkaar kennis en welvaart delen, daar gaat het om."

U liep na uw rechtenstudie stage bij het kabinet van toenmalig Eurocommissaris
Hans van den Broek. U kreeg daarmee op jonge leeftijd een kijkje in de keuken
van het Europese machtscentrum. Handig voor later?

"Over het politieke spel en de internationale vraagstukken in Europa heb ik daar
veel geleerd. Een hoogtepunt was de voorbereiding van de 'Agenda-2000' voor de
uitbreiding van de EU met veel voormalige communistische landen. Ik heb ook veel
geleerd van besluitvormingsprocessen en de verschillende rollen die individuen
en instellingen als de Europese Commissie en het parlement, daarin spelen.
Europa is geen ziekte, het zit diep in mijn genen."

U bent samen met uw broer prins Friso, erevoorzitter van het Prins Claus Fonds,
dat uw vader in 1996 bij zijn 70ste verjaardag van het kabinet cadeau kreeg als
erkenning voor zijn bijdrage aan het denken over ontwikkelingssamenwerking. Wat
is uw rol?

"Als erevoorzitter bewaak ik actief die erfenis. Want ondanks de inzet van mijn
vader krijgt 'cultuur in ontwikkeling' nog te weinig aandacht. Cultuur is
wezenlijk voor de ontwikkeling van mensen. Veel subsidieverleners denken topdown
(van boven naar beneden)met strakke procedurele en thematische kaders, waardoor
het eigen karakter van de ontvangers gevaar loopt. Het Clausfonds laat de
ontvangers in hun eigen waarde en opereert op basis van wederzijds respect en
vertrouwen."

In 1999 ontving het Arabische tv-station Al-Jazeera een Prins Claus-prijs. Begaf
het fonds zich daarmee niet op glad ijs?

"Dat was voor de aanslagen van 11 september 2001 op de Twin Towers. Ik sta nog
steeds achter die toekenning. Al-Jazeera is een soort Arabische CNN en een
nieuwszender met ambitie. De prijs was bedoeld als waardering voor de inzet van
de zender om in de Arabische wereld kennis te delen en het bevorderen van
transparantie en gelijke kansen. Verder vroegen we met de prijs ook aandacht en
erkenning voor de zender in de Arabische wereld zelf."

U bent ook voorzitter van de stichting The Hague Process on Refugees and
Migration.

"Dat doe ik minder zichtbaar. De stichting bouwt aan een wereldwijd netwerk van
experts op het gebied van migratie. We betrekken nieuwe spelers zoals het
bedrijfsleven bij het migratiedebat om te helpen zoeken bij praktische
oplossingen voor het migratie- en vluchtelingenprobleem."

Uw broer, prins Willem-Alexander, wordt over enkele jaren koning. Hoe ziet u uw
rol als reservekoning?

"Dat begrip zegt me niets, ik voel me geen bankzitter. Bovendien is Amalia
reservekoningin. Als hij er behoefte aan heeft, zal ik mijn broer straks zoveel
mogelijk in het openbaar en achter de schermen bijstaan, dat wel. Net zoals
prinses Margriet en Pieter van Vollenhoven nu voor mijn moeder doen, maar in de
uitvoering zal het in onze generatie weer anders zijn. Hoe, zal afhangen van de
gevoelens en gedachten van mijn broer en de hulp die ik kan bieden. Er zijn
natuurlijk ook genoeg andere familieleden ter ondersteuning."

Hoe bereidt u zich op deze speciale rol voor?

"Het is een doorlopend proces. Ik ontwikkel mezelf zo breed mogelijk en volg de
ontwikkelingen in Nederland aandachtig. Op termijn betekent het dat we naar
Nederland terugkomen. Als lid van het Koninklijk Huis (koninklijke familieleden
die onder de ministeriele verantwoordelijkheid vallen, red.) groei je overigens
op met een dergelijke verantwoordelijkheid, het is niet geheel nieuw. Wat me wel
bezighoudt, is dat het speelveld straks veel groter wordt en dus ook alle
aandacht voor ons leven. Ik denk flexibel genoeg te zijn om me aan die nieuwe
situatie aan te passen."

Gaat Koninginnedag uiteindelijk verloren?

"Het is vooral een positieve en uitgelaten dag waarop je merkt hoe belangrijk je
voor mensen kunt zijn, bijvoorbeeld door alleen al handen te schudden.
Koninginnedag vinden wij dus absoluut geen oubollige traditie, zoals wel eens
wordt gesuggereerd. Onze actieve maatschappelijke rol is een belangrijke
meerwaarde van de monarchie, boven de pure staatsvorm. Het is wel belangrijk dat
als de maatschappij verandert, het Koningschap zich aanpast. Daarbij moet het
oog hebben voor wat het behouden waard is en wat aan vernieuwing toe is. Ik ben
daarin behoedzaam progressief. Ik houd van verandering als het zinvol is. De
vraag voor mijn broer is straks: hoe ver hou je vast aan traditie en verander
je?"

Denkt u na over een modern Koningschap?

"Je kunt er lang en kort over praten, het draait altijd om de combinatie van
persoon en instituut. Natuurlijk is er de traditie en het protocol, maar het
belangrijkste voor mijn broer is dat hij zichzelf blijft en daarin zijn kracht
vindt. En het instituut zelf rust op waardevolle pijlers. Er is niet alleen de
staatsrechtelijke basis. Onze familie, de Oranjes, zijn nauw verweven met de
Nederlandse samenleving."

Een symbool van onze Hollandse identiteit?

"Van het woord identiteit houd ik niet. Er bestaat wel een persoonlijke en
historische band tussen Nederland en de Oranjes, die heel waardevol is. Dit
geeft een extra dimensie aan de rol van de monarchie in Nederland, waarbij het
een taak is de eenheid van Nederland uit te dragen en te bewaren. Dit verklaart
ook onze extra aandacht voor zwakkeren in de samenleving en het belang van
bruggen te bouwen in plaats van te polariseren."

Er zijn boeken vol geschreven over de stijl waarmee uw moeder haar ambt bekleed.
Hoe zou u haar omschrijven?

"Mijn moeder is zeer plichtsgetrouw, daadkrachtig, doortastend, zorgzaam, soms
bezorgd en ze heeft veel oog voor detail. Zo heeft zij voor een hoge standaard
gezorgd van de hofhouding. Daar heb ik bewondering voor. Of het nu om
staatsbezoeken of begrafenissen gaat, alles moet tot in de puntjes worden
geregeld. Openbare optredens en happenings moeten stijlvol zijn en waardigheid
uitstralen. Dat geldt ook voor hoe je met mensen omgaat. Voor mijn moeder is het
koningschap geen baan die je aan en uit zet, dat begrijpt u."

LOAD-DATE: September 16, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               30 of 96 DOCUMENTS

                                  De Telegraaf

                               September 2, 2006

'Vooruitzien niet de sterkste kant van politici'

SECTION: Pg. 2

LENGTH: 784 words


De heer Malmberg (WUZ 31/08) gaat wel een beetje kort door de bocht als hij zegt
dat de aow een onding is dat afgeschaft moet worden. Hoe zou het al die kleine
zelfstandigen en werknemers bij bedrijven zonder pensioenfonds zijn vergaan?
Zeker afhankelijk van liefdadigheid van kerk of familie of werken tot ze er bij
neervielen en dan honger lijden. Nee, het is goed dat de aow er gekomen is, want
de pensioenvoorzieningen waren zo'n vijftig jaar geleden niet best. Als de
binnengekomen gelden niet voor andere doelen waren gebruikt, was er niets aan de
hand want het eerste jaar was er al een enorm overschot. En toen waren die
babyboomers toch al zo'n jaar of tien. Maar vooruitzien is nooit de sterkste
kant van politici geweest. Ik heb er met plezier aan meebetaald en geniet er al
16 jaar van. Houden zo!

Buren, M.J.Post

Probleemjeugd

Wat zou mijn zoon Bas ook graag van een betaalde vakantie genieten, want op
vakantie gaan is voor mensen met een verstandelijke beperking heel duur. Je moet
ook je eigen begeleiding betalen. Wat een contrast. Als je 26 jaar bent en
begeleid moet wonen, wordt er niets betaald. Je krijgt 400 euro per maand en als
je ervan overtuigd bent dat je geen gezin kunt en mag stichten en je je laat
steriliseren, krijg je een rekening van 1200 euro omdat dit niet meer vergoed
wordt door de zorgverzekeraar ondanks een medische indicatie. Tegen de
'lastpakken ' die werden beloond met een weekje Tunesie (Tel. 31/08). zou ik
willen zeggen 'Ga lekker aan het werk' zodat het geld op nuttiger plaatsen
terecht kan komen.

Maren Kessel, Greet van Peursem

Bakkers

Gezien de reacties over het stijgen van de broodprijzen heb ik het idee dat heel
veel mensen niet weten hoe arbeidsintensief het bakkersvak is en wat daar in
verhouding financieel tegenover staat. Vijf dagen in de week 's nachts beginnen
en een keer 's avonds om tot de volgende ochtend door te werken. Een sociaal
leven, wat is dat? Bakker ben je uit liefde voor het vak en niet voor het grote
geld. Ik weet zeker dat veel mensen na een blik in de kassa hun mening over de
broodprijs zouden bijstellen. Dus als een bakker de broodprijs verhoogt, dan is
dat om de gestegen kosten voor energie en ingredienten door te berekenen, want
van liefde voor het vak kan je niet leven.

Axel, B. Jansen van Rosendaal

Laf

Nadat de Spaanse regering meer dan 700.000 illegalen een paspoort heeft gegeven,
is de toestroom van gelukzoekers uit Afrika sterk toegenomen. In plaats van een
ontmoedigingsbeleid waarbij complete bootladingen worden teruggebracht naar het
land van herkomst respectievelijk het (Afrikaanse) land waarin echte
vluchtelingen asiel hadden moeten aanvragen, kiest Spanje voor de laffe
oplossing. Europa moet gaan meebetalen aan de opvang, zodat er straks een
miljoen paspoorten moeten worden uitgereikt. Want het bestaan als illegaal in
Europa zal door de toevloed van honderdduizenden straks even miserabel zijn als
in het thuisland, terwijl de mensensmokkelaars hun winstgevende handel
ongestoord voortzetten.

Waalwijk, L.J.J. Dorrestijn

Positief denken

Zojuist de cursus 'positief denken' afgerond en het werkt. Vroeger zou ik
denken, wat een hypocriet is Wouter Bos om in het licht van de komende
verkiezingen het de kiezers snel naar de zin te maken. Nu zie ik dat alles toch
veel positiever. Wouter respecteert echt de hardwerkende oudjes, alleen het
topje van de ijsberg moet het ontgelden. Wie heeft er nou geen hekel aan die
gemeenschappelijke 'rijke' vijand met zijn toppensioen en tophypotheek, die
topbelastingen mag afdragen? Hij stelt zich serieus op als voorvechter van de
eerlijke, gelijke verdeling van de inkomsten en de lasten. Ik geloof het
allemaal wel, maar ja weldra volg ik de cursus 'eerlijk duurt het langst' en dat
geeft misschien toch weer te denken.

Eindhoven, J.van Gerwen

Hervormingen

De VVD zorgt met haar beleid voor een tweedeling in de maatschappij: de rijkere
mensen die zich optimaal kunnen verzekeren en zichzelf kunnen bedruipen en 'Jan
met de pet', die altijd in angst moet leven dat hij niet werkloos of ziek wordt
en dan zijn huis uit moet en niet meer kan rondkomen. De VVD spreekt altijd over
'hervormingen'. Maar dat is een ander woord voor afbraak van met bloed en zweet
afgedwongen sociale voorzieningen voor de gewone man. Die hervormingen zullen
alleen nog hogere winsten voor het bedrijfsleven en nog hogere salarissen van de
directeuren tot gevolg hebben.

Best, F. Scheepers

Rijk

Iedere onderwijzer met 40 dienstjaren krijgt van het ABP meer dan EUR 15.000
pensioen en is volgens Bos een rijke bejaarde. Als deze onderwijzer zo rijk is,
waarom wil Bos de salarissen van de onderwijzers dan verhogen?

Bronckhorst, J.W.Fokkelman

LOAD-DATE: September 2, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               31 of 96 DOCUMENTS

                                  De Telegraaf

                                August 31, 2006

'Durfkapitalist maakt beloftes niet waar'

SECTION: Pg. 6

LENGTH: 971 words


De plannen van minister Wijn om maatregelen tegen durfkapitalisten en
hedgefondsen te nemen, juich ik van harte toe. Termen als sprinkhanen,
roofridders en barbaren zijn mij uit het hart gegrepen. Tot aan mijn
pensionering in 2002 was ik decennialang directeur van een uitstekend presterend
en renderend bedrijf. De groep waartoe het meer dan 100 jaar bestaande bedrijf
behoorde, viel in 1998 in handen van een durfkapitalist. Onmiddellijk na de
overname werden uitbeenmes en kaasschaaf voortvarend gehanteerd. Of een bedrijf
wel of niet rendeerde, personeelsbestanden werden ingekrompen,
onderhoudsbudgetten teruggeschroefd en investeringsplannen op de lange baan
geschoven. Goede medewerkers verlieten het bedrijf terwijl de motivatie van de
blijvers, onder wie ikzelf, met de dag terugliep. Verzet tegen de gang van zaken
leverde niks op. De durfkapitalisten zelf heb ik, ondanks mijn pogingen daartoe,
in drieenhalf jaar tijd nooit gezien of gesproken. Van alle mooie beloftes is
uiteindelijk niets terechtgekomen. Begin dit jaar werd de verlieslijdende groep
doorverkocht aan de volgende durfkapitalist. Voor de medewerkers van de regen in
de drup naar mijn overtuiging.

Meer (B), J.H.H. Veroop

PG

Principes? Je wisselt gewoon van politieke gezindheid en stelt je kandidaat.
Gloort daar misschien een Kamerzetel of zelfs een ministerpost? Maar wat blijkt,
men vindt je minder interessant dan je zelf altijd dacht te zijn. Arrogant
herroep je dan je kandidatuur en creeert aldus je eigen PG (Probleem Geval). In
casu: een Super PG! Het leven is hard, maar rechtvaardig. En daar helpt geen
Doctertje lief aan.

Wommels, W.L. van Bommel

NS

Als de NS eens zowel zit- als staanplaatsen ging verkopen net als bij een
voetbalwedstrijd. In het stadion betaal ik 7,50 euro voor een staanplaats en 25
euro voor een zitplaats. Maar als ik in Deurne op de trein stap en tot Amsterdam
moet staan omdat er geen plaats is, moet ik de volle mep betalen. Als ik een
kaartje koop, betaal ik toch voor een zitplaats? De klant is koning, maar niet
in de trein.

Deurne, P. Verstappen

Maat 48

En weer blijkt dat je als bekende Nederlander een streepje voor hebt op de
gewone burger. In De Telegraaf van 30/08 wordt uitvoerig gesproken over de
smalle leest van onze nationale jongens en de reuzenschoenmaat van Van der Sar.
Gelukkig is er een schoenmaker die onze jongens van goed schoeisel kan voorzien.
Voor mij is dat met mijn schoenmaat 48 (!) niet weggelegd. Als er al een winkel
is die grote maten verkoopt, dan dien je wel eerst een enorm bedrag op tafel te
leggen en dan mag je blij zijn als je met je nieuwe schoenen pijnloos en
wellicht ook nog naar de laatste mode naar buiten kunt stappen.

mkabarendregt@wanadoo.nl

Kinderopvang

In het artikel 'Extra geld voor kwaliteit kinderopvang' staat dat De Geus wil
onderzoeken of de GGD toezicht op de sector kan gaan houden (Tel. 30/08). Al
zolang ik werkzaam ben in de kinderopvang is dit een normale gang van zaken.
Binnen de stichting waar ik werk, worden alle kinderdagverblijven gecontroleerd
door de GGD en wordt er gewerkt naar de richtlijnen van de GGD. Zo is elk
verblijf verplicht om onder andere een risico-inventarisatie te maken om alle
eventuele onveilige situaties op te sporen en te verbeteren. Het speelgoed dat
aangeschaft wordt, voldoet aan alle veiligheidseisen, het meubilair is
ergonomisch verantwoord en de deuren zijn voorzien van veiligheidsstrippen. Alle
leidsters zijn goed opgeleid en zeer professioneel met hun werk bezig en dat
tegen een niet al te forse vergoeding. Wanneer verschijnt er nou eens een
positief bericht in de krant over de kinderopvang? Voor al die duizenden mensen
die met veel liefde en toewijding dagelijks de (zware) taak hebben om kinderen
te verzorgen, op te voeden en vooral veel liefde te geven?

Maarssen, Corine van 't Hoog

Katrina

Het is alweer een jaar geleden dat de ramp in New Orleans plaatsvond. De beelden
die we van de huidige situatie te zien krijgen, roepen een beeld op van een
ander Amerika dan ons altijd wordt voorgehouden. Amerika wil ons regelmatig doen
geloven dat daar alles altijd groter en beter is. Dat groter geldt misschien dan
wel voor de hamburgers. Maar als ik de beelden zie van wat er nog allemaal te
doen is na Katrina dan bekruipt mij het gevoel dat in 'zogenaamd' minder
ontwikkelde landen in het Verre Oosten de herstelwerkzaamheden na de tsunami
sneller en beter zijn opgepakt dan in het 'zogenaamd' welvarende Amerika.

Maarssen, J. Vermeule

Revisieverzoek

Advocaat mr.dr. G.G.J. Knoops heeft een revisieverzoek bij de Hoge Raad
ingediend voor de wegens moord veroordeelde Dick van Leeuwerden. De mogelijkheid
bestaat dat de heer Van Leeuwerden onterecht is veroordeeld voor moord, net als
in de Puttense moordzaak waar de veroordeelden onschuldig bleken te zijn. Mede
omdat, ondanks de zorgvuldige rechtspraak, 'missers' kunnen voorkomen, kan de
doodstraf niet worden opgelegd. Met de aanstaande parlementsverkiezingen in het
vooruitzicht is het te hopen dat de politieke partijen die de invoering van de
doodstraf propageren, dit punt toelichten.

Nunspeet, Henk Versteeg

Herstelgesprek

Elk slachtoffer van een misdrijf moet de mogelijkheid krijgen in gesprek te gaan
met de dader (Tel. 26/08). Dat is een mooie vooruitgang. Vaak staat het
slachtoffer met zijn rug tegen de muur. Hij stuit op onbegrip en moet maar
afwachten hoe de strafzaak afgehandeld wordt. Een dader moet weten wat hij heeft
aangericht. Maar niet ieder slachtoffer heeft er behoefte aan om met de dader in
contact te komen omdat hij zijn trauma nog niet heeft verwerkt. Die zou graag
bij justitie zijn verhaal kwijt willen. Zodat een rechter, voor hij een
uitspraak doet, weet wat een dader heeft aangericht. Ik hoop dat dat de volgende
stap is die minister Donner maakt.

jmdewit32@hotmail.com

LOAD-DATE: August 31, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               32 of 96 DOCUMENTS

                                  De Telegraaf

                                August 31, 2006

Heel Europa worstelt met de opvang van kinderen

SECTION: Pg. 29

LENGTH: 495 words

Van onze correspondenten

AMSTERDAM - De VVD wil kinderopvang gratis maken, zodat vaders en moeders aan
het werk kunnen. In Scandinavische landen wordt dat ideaal hier en daar aardig
benaderd: in Denemarken gaat bijvoorbeeld 95% van de kinderen na het eerste jaar
naar de kinderopvang. Elders in Europa springt Vlaanderen eruit als lichtend
voorbeeld.

In Vlaanderen zijn er per duizend kinderen onder de drie jaar 344 opvangplaatsen
beschikbaar, zowel in kinderdagverblijven als opvanggezinnen. De bijdrage van de
ouders is afhankelijk van het gezinsinkomen, maar bedroeg in 2005 per volle dag
gemiddeld slechts EUR 12,66 voor een kinderdagverblijf en EUR 12,03 bij een
opvanggezin. Daarvan is EUR 11,20 per dag fiscaal aftrekbaar. Uiteindelijk kost
kinderopvang de Belgische Jan Modaal dus maar een slordige EUR 7 per dag ofwel
zo'n EUR 150 per maand voor de hele week opvang.

Daar komt bij dat in Belgie kinderen al vanaf 2,5 jaar op de basisschool welkom
zijn. Om de twee uurtjes tot zes uur te overbruggen is er vrijwel overal
naschoolse opvang in hetzelfde gebouw voor EUR 4 per middag. Bovendien is ook
dat bedrag aftrekbaar.

Dat de gemiddelde Vlaming zo goedkoop uit is, komt door de ruimhartige
overheidssubsidies aan erkende dagverblijven en 'onthaalouders'. Vlaamse moeders
werken er dan ook vaak fulltime.

Volgens het Franse bureau van statistiek INSEE waren er in 2004 ruim 250.000
kinderopvangplaatsen in het land, verdeeld over circa 9000 creches. Een
schrijnend tekort, want Frankrijk telt 2,3 miljoen kleuters onder de drie jaar -
daarna gaan ze naar school - die veelal een werkende moeder hebben. De Franse
overheid heeft EUR 200 miljoen uitgetrokken om tot 2007 duizenden extra plaatsen
te creeren.

De kosten van kinderopvang zijn wettelijk bepaald op EUR 2 tot EUR 25 per dag,
afhankelijk van de draagkracht van de ouders. Volgens het ministerie van sociale
zaken draagt een gezin met een modaal inkomen zo'n EUR 250 per maand bij.

Italiaanse moeders kunnen hun kinderen van drie maanden tot drie jaar oud kwijt
bij de creche. Er zijn openbare en privecreches. De openbare kosten minder en
zijn erg gewild, maar lang niet alle kinderen kunnen er terecht. De openbare
creches kosten de gemeente veel geld, dus een groot deel van de Italiaanse
moeders moet zich wenden tot de duurdere privecreches. Deze kosten EUR 500 tot
EUR 600 per maand. De openbare opvang kost maximaal EUR 320. Vooral kinderen van
armere immigranten worden tot de openbare creches toegelaten.

Wie in Groot-Brittannie aan onderwijs denkt, wordt zelfs op het niveau van een
creche al geconfronteerd met de keuze prive of staat. Er is een woud van
mogelijkheden, waarbij Wales en Schotland ook nog eens andere regels hebben dan
Engeland.

Vanaf vier jaar zijn staatscreches gratis, maar ze zijn vaak overvol. Vanaf drie
jaar krijgen ouders daarom ook in privecreches een tegemoetkoming in de kosten
van EUR 60 per week, dat komt overeen met de kosten voor een dag.

LOAD-DATE: August 31, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               33 of 96 DOCUMENTS

                                  De Telegraaf

                                August 29, 2006

Weinig reacties op canonoproep

SECTION: Pg. 7

LENGTH: 138 words


door Job Slok

DEN HAAG, dinsdag

Maar weinig Nederlanders zijn geinteresseerd in de zogeheten 'canon'. In iets
minder dan een jaar tijd hebben slechts 108 mensen de moeite genomen om hun
mening te geven over wat scholieren zouden moeten weten van onze cultuur en
geschiedenis.

Bij de instelling vorig jaar september van de hooggeleerde commissie die belast
is met het opstellen van deze canon, werd ook de website
www.canonvannederland.nl geopend waar gewone Nederlanders hun mening konden
geven. De commissie zou serieus rekening houden met alle suggesties, zei
commissievoorzitter Frits van Oostrom toen. Al plaatste hij wel de kanttekening
dat Pim Fortuyn nooit Willem van Oranje zou kunnen verdringen in de
geschiedenisles.

De meeste reacties komen van leraren. De canon is vooral bedoeld voor het
onderwijs.

LOAD-DATE: August 29, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               34 of 96 DOCUMENTS

                                  De Telegraaf

                                August 26, 2006

Wie wordt DE BAAS?

SECTION: Pg. 5

LENGTH: 1806 words

HIGHLIGHT:
Strijd tussen JAN PETER BALKENENDE en WOUTER BOS brandt in alle hevigheid los

DEN HAAG, zaterdag

Meer dan ooit heeft Nederland op 22 november echt iets te kiezen. Niet alleen
inhoudelijk staan de 50-jarige Jan Peter Balkenende en de 43-jarige Wouter Bos
ver uit elkaar; het zijn ook totaal verschillende personen. Beiden schreven een
boek, beiden studeerden aan de Vrije Universiteit in Amsterdam, maar dan houden
de overeenkomsten ook wel op.

Balkenende staat bekend als de stijve fatsoensrakker, die in keurige maatpakken
waakt over ons land. Hij kan smakelijk lachen om de grappen en grollen van Andre
van Duin en luistert graag naar de Ierse folkmuziek van The Dubliners.

Nee, dan Bos. Die presenteert zich als de moderne man, die op gympen het land
intrekt om kiezers voor zich te winnen. Net als veel jongeren heeft hij zijn
iPod altijd op zak, waar muziek van bandjes als Spinvis uit schalt. Bos lijkt de
sociale 'boy-next-door', die meegaat met zijn tijd. Hij heeft de nieuwe media
volop ontdekt als campagne-instrument en laat zich liever buiten in het zonnetje
filmen dan in een saaie wandelgang op het Binnenhof.

Vastgeroest

Maar er is ook een andere Balkenende, en een andere Bos. 'JP' lijkt vastgeroest
in zijn eigen normen en waarden, maar in werkelijkheid is hij makkelijk te
benaderen en helemaal niet zo ouderwets. Natuurlijk, in zijn rol als premier
moet hij ook afstand houden, al was het maar om het aura van een staatsman te
creeren, maar in zijn spaarzame vrije momenten werpt hij het keurslijf maar wat
graag van zich af.

Dan mengt hij zich op het zonovergoten Haagse Plein onder terrasgasten, drinkt
een biertje mee en discussieert over van alles en nog wat. "Wat een
humoristische man is dat eigenlijk. Dat hadden we echt niet verwacht", is de
veelgehoorde reactie van de bier en rose drinkende jongeren.

Ook het imago van Bos strookt niet altijd met de werkelijkheid. Net als
Balkenende is de PvdA-leider vaak op straat te vinden. Met PvdA-sjaal om struint
hij markten af om zijn sociaal-democratische boodschap aan de man te brengen.
Maar met vreemden op een terras uitgebreid bier drinken? Bos lijkt er minder van
te houden dan Balkenende. De op het eerste gezicht veel lossere Bos is in de
praktijk minder 'aaibaar'. Hij houdt graag wat afstand, is altijd op zijn hoede
en partijgenoten betitelen hem wel eens als 'controlefreak'. Bos laat helemaal
niets aan het toeval over en zou met humor wat meer moeten relativeren, vinden
zijn politieke vrienden.

Grap

Tekenend is de nu al legendarische grap die CDA-fractievoorzitter Maxime
Verhagen afgelopen voorjaar met Bos uithaalde tijdens een reis van de
fractievoorzitters naar India. Na een bezoek aan een markt richtte Verhagen zich
met een glimlach van oor tot oor tot Bos: "Wouter, ik zag je nieuwe boek bij een
kraampje liggen. Voor een roepi!" Andere politici en journalisten kwamen niet
meer bij van het lachen, maar Bos zag er de lol totaal niet van in en pakte
Verhagen terug met een venijnige grap.

De in Vlaardingen geboren Wouter Bos en de Zeeuw Jan Peter Balkenende maken zich
op voor hun tweede confrontatie. In 2003 was Bos als kersverse PvdA-leider de
sensatie van de verkiezingscampagne. Hij spatte van het beeldscherm met zijn
jongensachtige uitstraling en welbespraaktheid. De kiezer waardeerde bovendien
zijn bescheiden opstelling over regeringsdeelname.

Bos hamerde er keer op keer op dat de PvdA moest herstellen van de electorale
klap die de LPF van wijlen Pim Fortuyn had uitgedeeld. Maar de kiezer gunde hem
de tijd niet om zijn partij met nieuwe standpunten op de rails te zetten. De
PvdA werd volgens de peilingen een serieuze bedreiging voor het CDA en dus moest
Bos nadenken over het premierschap.

Het CDA is de PvdA-leider nog altijd dankbaar dat hij zichzelf toen niet rijp
achtte voor het Torentje en de Amsterdamse burgemeester Job Cohen naar voren
schoof als zijn premierkandidaat. Als Bos toen zelf voor het premierschap was
gegaan, had de PvdA gewonnen, is de vaste overtuiging van veel
campagnestrategen.

Nek-aan-nekrace

Maar het CDA won opnieuw. Na een zinderende nek-aan-nekrace bleef Balkenende met
44 zetels Bos er twee voor. Een prachtig resultaat voor Balkenende, die zijn
partij tijdens de 'Fortuynverkiezingen' in 2002 al omhoog had gestuwd van 29
naar 43 zetels en het succes dus consolideerde. De vreugde was bij de PvdA zo
mogelijk nog groter omdat hun energieke partijleider erin was geslaagd meer dan
een miljoen teleurgestelde kiezers die waren weggelopen bij de PvdA van Ad
Melkert terug te winnen.

Balkenende en Bos hebben dus beiden een prachtige staat van dienst als het gaat
om campagne voeren voor de Tweede Kamerverkiezingen. Ze weten wat het electoraat
van hen wil horen en hebben zich ontwikkeld tot scherpe debaters die gevat uit
de hoek komen.

Toch kunnen de twee door de wol geverfde campagnevoerders het bij deze
verkiezingen wel eens wat lastiger krijgen. De afgelopen jaren zijn immers niet
alleen hun kwaliteiten over het voetlicht gekomen. Ook de mindere trekjes,
blunders en inschattingsfouten zijn genadeloos blootgelegd en dus bij de kiezer
bekend.

Na een door gebrek aan onderling vertrouwen mislukte formatie tussen Bos en
Balkenende in 2002 ging het CDA uiteindelijk in zee met de VVD en D66. In de
periode daarna kreeg Balkenende het zwaar te verduren. Hij was de leider van een
kabinet dat in economisch barre tijden ons land drastisch ging hervormen. De
wao, het zorgstelsel en de bijstand moesten op de schop en tegelijkertijd ging
vrijwel iedereen erop achteruit. Het kabinet slaagde er niet in de noodzaak van
die ingrepen te verkopen. En dat alles tegen het decor van een door de
terreuraanslagen in de VS en de moord op Theo van Gogh angstig land.

Dieptepunt

Ook enkele klungelige optredens voor het oog van de onverbiddelijke camera's
deden de populariteit van de premier geen goed. Dieptepunt was het eerste bezoek
van Balkenende aan president Bush, die de Nederlandse premier voor dag en dauw
in de Oval Office ontving. Balkenende was zichtbaar bloednerveus en stond voor
hij er erg in had alweer buiten.

Bos spon garen bij het impopulaire kabinet en volgens sommige peilingen kon hij
zelfs rekenen op 60 zetels. Toch kwam ook de tot dan toe onaantastbare
PvdA-leider bloot te staan aan kritiek. Een deel van zijn achterban morde dat
Bos veel te onzichtbaar was in de politieke arena. Ze hadden wel een beetje
genoeg van de veelvuldige bezoekjes van de PvdA-voorman aan de 'gewone man en
vrouw' in een Haags koffiehuis.

Waar bleef de visie van Bos op ons land? Zijn plannen voor de sociale zekerheid,
de gezondheidszorg en de integratie? Welk alternatief had hij in petto voor de
saneringen van het kabinet-Balkenende?

Ondertussen begon het tij voor de premier langzaam te keren. De haren werden wat
grijzer, de maatpakken zaten als gegoten en krampachtigheid maakte plaats voor
zelfbewuste optredens in het openbaar. Balkenende kreeg zowaar een beetje de
allure van een staatsman.

Wederopstanding

Zijn wederopstanding begon niet in Nederland, maar op het internationale podium.
Het kabinet bezorgde oud CDA-leider Jaap de Hoop Scheffer een absolute topbaan
als secretaris-generaal van de NAVO, VVD-politica Neelie Kroes kreeg een zware
portefeuille in de Europese Commissie en er werd een korting van een miljard
euro op de afdracht aan de EU binnengesleept.

Ook het tweede bezoek aan president Bush ging Balkenende veel beter af. Hij
mocht ditmaal op een 'normaal' tijdstip langskomen, oogde ontspannen en stond
niet alweer op straat voor hij zijn kopje koffie op had.

Niet dat Balkenende II ineens een stabiele ploeg werd, integendeel. Het gerommel
en gerotzooi ging gewoon door. Eind 2005 was er knallende ruzie over extra
koopkracht voor de burgers, begin dit jaar struikelde het kabinet bijna over de
vredesmissie naar Afghanistan en vlak voor het zomerreces viel Balkenende II
uiteindelijk dan toch over de affaire-Hirsi Ali.

Maar dat lijkt de gestage opmars niet te kunnen stuiten, want Balkenende heeft
de wind mee. Op de golven van de aantrekkende wereldhandel zit de Nederlandse
economie weer in de lift, de hervormingen in de sociale zekerheid en de zorg
lijken geslaagd en het begrotingstekort is zo goed als weggewerkt.

Welvaart

Voor Balkenende is dat een mooie uitgangspositie voor de verkiezingscampagne en
hij laat dan ook geen mogelijkheid onbenut om het succes van het kabinetsbeleid
te claimen. Nederland is klaar voor de toekomst, vindt de CDA-leider. Met de
welvaart zit het volgens hem wel goed. De komende vier jaar wil hij zich
bekommeren om het welzijn van de burgers.

Terwijl Balkenende druk aan het saneren was, hield Bos zich achter de schermen
druk bezig met de modernisering zijn partij. Hij liet zich niet uit het veld
slaan door de kritiek dat hij onzichtbaar was, maar trok het land in en werkte
aan PvdA-visies op onder meer de gezondheidszorg, integratie en het openbaar
bestuur.

Tegelijkertijd bereidde hij zich voor op een eventueel premierschap en ging op
zoek naar kandidaat-ministers en aspirant-Kamerleden. Volstrekt logisch, want
ondanks de gestage opmars van Balkenende leek Bos op weg naar een zekere
verkiezingswinst.

Totdat de PvdA-leider het afgelopen voorjaar het plan lanceerde om ouderen mee
te laten betalen aan hun eigen aow. CDA en VVD verwezen het plan direct naar de
prullenbak en ook uit eigen kring kreeg Bos keiharde kritiek op het morrelen aan
het ouderdomspensioen.

De PvdA beet van zich af door te beweren dat de andere partijen de kop in het
zand staken en vroeger of later ook niet om een discussie over de aow heen
zouden kunnen om de kosten van de vergrijzing te temperen, maar het leed was al
geleden. De partij zakte in de opiniepeilingen en Bos kondigde ijlings aan dat
de plannen zullen worden aangepast.

De PvdA heeft in de verschillende peilingen nog steeds een voorsprong van tussen
de 5 en 10 zetels op het CDA, maar begin dit jaar stond Bos meer dan 20 zetels
voor op Balkenende.

Dagdromen

"We gaan voor een absolute meerderheid", was nog niet zo lang geleden dan ook
een veelgehoord grapje in de PvdA-gangen op het Binnenhof. Sociaal-democraten
stonden openlijk te dagdromen over een ministerschap, alsof de buit al binnen
was.

Maar de tijd dat Balkenende alleen maar werd verguisd en Bos bejubeld is
voorbij. De PvdA-leider zal keihard moeten knokken om zijn voorsprong in de
peilingen in stand te houden en zijn droom te verwezenlijken. Balkenende zal er
alles aan doen om de premierstrijd toch nog in zijn voordeel te beslissen. Voor
beiden staat er persoonlijk heel veel op het spel. Veel mee dan ruim drie jaar
geleden.

Want voor de verliezer zou het wel eens het einde van zijn politieke carriere
kunnen betekenen. En met het verliezen van Tweede Kamerverkiezingen hebben Jan
Peter Balkenende en Wouter Bos geen enkele ervaring. Ook dat is een van de
weinige overeenkomsten tussen beiden.

FOTO'S:

EPA en DIJKSTRA BV

LOAD-DATE: August 26, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               35 of 96 DOCUMENTS

                                  De Telegraaf

                                August 26, 2006

Wilders gaat strijd in met 'lokale helden'

SECTION: Pg. 9

LENGTH: 235 words

Van onze parlementaire redactie

AMSTERDAM, zaterdag

De Groep Wilders gaat met een groep 'lokale helden' de komende verkiezingen in.
Lijsttrekker Geert Wilders presenteerde gisteren in Amsterdam de eerste zestien
kandidaten van zijn Partij voor de Vrijheid, onder wie een politieagent, een
onderwijzer en een generaal b.d..


Op de lijst geen bekende namen, maar "mensen die het geluid vertegenwoordigen
van de gewone man en vrouw", aldus de ex-VVD'er. "Dit zijn geen mensen uit de
Haagse kaasstolp, geen wereldvreemde bureaucraten."

De kandidaten voor een Tweede Kamerzetel voor Wilders' partij kregen van de
lijsttrekker allemaal een opdracht mee om de bezem door de Haagse politiek te
halen. Zo moet de generaal het leger klaarstomen "tegen de vijanden van vandaag"
en moet de tv-producent ervoor zorgen dat de publieke omroepen nog maar een
zender krijgen. "Dat is meer dan genoeg", vindt de lijsttrekker, die ook in de
hoofdstad werd omgeven door een legertje beveiligers.

Wilders rekent in november op tien zetels. Zijn partij wil onder meer lagere
belastingen, betere scholen, minder criminaliteit, een kleinere overheid en een
immigratiestop van vijf jaar voor niet-westerse allochtonen.

Bij de komende verkiezingen moet de Groep Wilders het opnemen tegen een aantal
andere partijen op rechts, waaronder de LPF, Een NL van Marco Pastors en de
Partij voor Nederland van Hilbrand Nawijn.

LOAD-DATE: August 26, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               36 of 96 DOCUMENTS

                                  De Telegraaf

                                August 25, 2006

Schooluniform geen kinderspel

SECTION: Pg. 11

LENGTH: 278 words


Als in Groot-Brittannie de kleur zwart overheerst in de kinderkledingzaken en
stropdassen en blazers de schappen vullen, dan is de zomervakantie weer bijna
voorbij. Het is dan tijd voor het aanschaffen van het schooluniform.

Dat is noch een pretje noch kinderspel, maar vooral 'big business'. De markt
voor schoolkleding is 675 miljoen euro waard. Grote vraag dit jaar is of het wel
eerlijk toegaat. Scholen die hun pupillen verplichten het uniform bij
geselecteerde bedrijven aan te schaffen, zouden de ouders zo op kosten jagen dat
kinderen uit armere gezinnen genoodzaakt worden een andere school te kiezen.

Dat is dus dubbel pech voor Jan met de pet die zijn zoon of dochter niet naar de
dure privescholen kan sturen, en nu ook nog eens van de betere staatsschool
wordt uitgesloten omdat het uniform te duur is. Rond de helft van de 24.000
onderwijsinstellingen in Groot-Brittannie kent de verplichting om het
schoolkostuum bij een geselecteerde zaak uit te zoeken. Eigenbelang speelt
daarbij een grote rol. De scholen krijgen commissie van de fabrikanten als ze de
leerlingen tot een verplichte aankoop dwingen.

Dat is tegen het zere been van de machtige supermarktketens, die een blazer
aanbieden voor 15 euro en een wit shirt voor 4 euro. Een groot verschil met
kakkineuze instituten waar een blazer met het prestigieuze schoollogo voor 39
euro de deur uitgaat.

De gedachte achter het schooluniform dat iedereen gelijk is, gaat bij de moderne
jeugd overigens allang niet meer op. Feilloos signaleren ze of het om een
supermarktshirt gaat of om een designeroverhemd.

De regering gaat nu onderzoeken of er wel sprake is van eerlijke concurrentie

LOAD-DATE: August 25, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               37 of 96 DOCUMENTS

                                  De Telegraaf

                                August 18, 2006

'Gepensioneerden geen doelgroep politiek'

SECTION: Pg. 6

LENGTH: 942 words


Het door het kabinet keer op keer beloofde zoet na het zuur blijkt toch niet zo
zoet te zijn. Immers, minister Zalm liet na het kabinetsberaad weten dat van de
extra meevallers niets naar de belastingbetalers zal gaan. Men moet maar
tevreden zijn met de voor 2007 beloofde 1,2 miljard euro. Deze 1,2 miljard gaat
echter geheel naar de werkenden (o.a. verlaging van de ww-premie) en het
bedrijfsleven. Grote afwezigen zijn voor de zoveelste keer weer de
gepensioneerden. Zij behoren, zoals gebruikelijk, niet tot de doelgroep van de
politiek. Zij kunnen toch niet in opstand komen en vormen als zodanig geen
gevaar voor de komende verkiezingen. Laat iedereen die de belangen van de
gepensioneerden voor ogen heeft, nu reeds blijk geven van zijn misnoegen over
dit blijvende gebrek aan respect voor deze leeftijdsgroep, die steeds groter
wordt. Laat ook de 65-plussers zich bewust zijn van hun getalsterkte en dus
(politieke) macht.

Gronsveld, Toon Appel

Herdenking

15 augustus is weer voorbij. De herinneringen aan een verloren jeugd in de
jappenkampen blijken elk jaar rond deze datum weer sterker en schrijnender terug
te komen. De reportages van de plechtigheden in Den Haag werden goed verzorgd.
Herkenbare verhalen. Een sobere plechtigheid voor een groep tweederangs burgers.
Tenminste, zo voelde ik opnieuw de nonchalante afwezigheid van iemand van het
koningshuis. Tenslotte is de vriendschap tussen het Nederlandse en Japanse
vorstenhuis veel belangrijker. Daar mag geen smet op komen omdat het Nederlandse
vorstenhuis zich zou manifesteren bij een herdenking van een periode die door de
Japanners nog steeds ontkend wordt.

Oostvoorne, A.A.Massier

Dierenseks

De initiatiefnemers van Seks voor Dieren vinden het stuitend dat honderden
miljoenen dieren die in ons land gehouden worden als maagd sterven (Tel 17/08).
Ik vind het nog stuitender dat er talloze dieren in asielen tevergeefs op een
baasje wachten omdat er mensen zijn die bijvoorbeeld hun kat niet steriliseren.
Zij laten hun 'huis'dier bewust krols buiten rondlopen en hebben zo een ware
handel in kittens, 'omdat deze zo schattig zijn'. Seks voor Dieren moet het
seksleven van mensen niet vergelijken met dieren. Alleen mensen hebben seks voor
hun plezier, dieren gebruiken het enkel als voortplanting. Zitten de asielen nog
niet vol genoeg?

Hoofddorp, Yvonne van der Wal

Huntelaar

Ik kan me herinneren dat voorafgaand aan het laatste WK de 'reservebondscoaches'
het niet eens waren met het passeren van Huntelaar. Van Basten was echter
stellig, eerst bewijzen bij -21 en dan het echte Oranje. Huntelaar heeft zich
bewezen en Van Basten heeft woord gehouden. Absoluut niets ten nadele van Van
Nistelrooy en Van Bommel, maar ik heb woensdagavond een leuke partij voetbal
gezien met een hoofdrol voor Huntelaar en aan de rest mankeerde ook niet veel.
Laten alle 'deskundologen' eens stoppen met gillen voordat er geslagen wordt. We
hebben een bondscoach die we mogen afrekenen op de resultaten en daar zie ik nog
geen aanleiding toe. Maar ik ben dan ook geen kenner, alleen maar liefhebber.

Sneek, Cees J. Roos

Pretparken

91% vindt pretparken te duur (Tel. 17/08). Ik denk dat het wel meevalt, als er
op een regenachtige dag vier kilometer file voor de Efteling staat!

Sassenheim, R.T.L Koelewijn

ANWB

De ANWB moet terug naar de basis, want doet veel meer dan de automobilisten van
dienst zijn. Wandelaars, kampeerders, fietsers, ontdekkers, sporters... de lijst
is lang. Ouderen kennen de ANWB wel, maar kennen jongeren de ANWB? Daar ligt de
toekomst. Het comfort en de warmte van het clubgevoel moeten terug. Dat los je
niet op met een andere financiele man aan het roer of met een vijftig verlaging
van het lidmaatschap.

V.F.C. Kleyn, Amsterdam

Looneisen

Het gaat weer wat beter in Nederland en de vakbonden beginnen weer te eisen. De
lonen moeten omhoog is de leus. Waarom niet: de lasten moeten naar beneden? Als
de lonen omhooggaan, profiteren de lagelonenlanden er het meest van. De grote
jongens gaan dan nog sneller hun bedrijf in die landen onderbrengen. Ook de
verzekeraars en belastingdiensten profiteren ervan, want de premies zijn
gekoppeld aan het loon. Het wordt tijd dat de bonden eens luisteren naar wat er
op de werkvloer gebeurt. Gaan de lonen omhoog, dan wordt dit doorberekend en is
Jan met de pet weer de pineut.

A. Bijvoet

Graaien

De in het verleden gestelde en ook ingewilligde hoge looneisen hebben
bijgedragen aan het ontsporen van onze economie. Om nu direct bij het gloren van
het eerste herstel weer over looneisen te beginnen, lijkt me niet zo erg
verstandig. Maar kennelijk leren we slecht uit het verleden. Of het 'graaien'
van de top, zoals dit wordt genoemd, juist alleen door links kan worden
bestreden (WUZ, 15/08) betwijfel ik ten sterkste. Juist in die hoek moet men
deze categorie het meeste zoeken, zoals is gebleken uit diverse publicaties.

Drunen, C. van Dijk

Witte boekje

Pannekoek of pannenkoek? Misschien is het handig om de sms-taal maar te
gebruiken: 'Ben ff n pannekoek eten'. Dan zit er een n in en toch ook weer niet.
Nederland heeft nu, na Belgie, ook een taalstrijd. Het steeds maar verzinnen van
een nieuwe schrijfwijze van woorden zal best een reden hebben, maar ik vind het
niet pragmatisch. Velen van de jongere generaties, die toch al een bedenkelijke
taalbeheersing hebben vanwege het afbraakonderwijs, zullen er een nog grotere
puinhoop van maken. Nu worden ook de ouderen weer in opperste verwarring
gebracht. Als we zo doorgaan dan zal de gemiddelde Nederlander de Nederlandse
taal laten verworden tot een 'freestaal' (freestyle-taal) en is de chaos
compleet.

Leusden, Walter Witterland

LOAD-DATE: August 18, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               38 of 96 DOCUMENTS

                                  De Telegraaf

                                August 14, 2006

NIET PERFECT, DAN AFGEMAAKT

SECTION: Pg. 7

LENGTH: 550 words

HIGHLIGHT:
De meedogenloze Britse pers

LONDEN - "Ik ga door een hel om er nog zo goed uit te zien." Elizabeth Hurley
windt er geen doekjes om, het leven van een model en filmster gaat zeker na de
41e verjaardag niet over rozen. Miss Hurley, die als bewijs van al haar arbeid
prachtig is afgebeeld in bikini in de Britse glossy Grazia, beseft dat ze geen
keuze heeft. Nergens anders in de wereld rekent de (roddel)pers zo meedogenloos
af met sterren in lichamelijk verval als in Groot-Brittannie.

Zo beeldde de Daily Mail onlangs een onflatteuze foto af van de nu 54-jarige
Twiggy. Het even blonde als broodmagere model, dat furore maakte in de jaren
zestig, vierde een geslaagde comeback voor Marks and Spencers. In de tv-reclames
voor het warenhuis straalde Leslie Hornby, de echte naam van 'twijgje', alsof de
tijd geen vat op haar had gehad. De campagne was zo'n succes dat Twiggy bijna
hoogstpersoonlijk verantwoordelijk was voor de wederopstanding van M&S, dat na
jaren van treurige cijfers kon pronken met een winststijging van 35%.

Paparazzi

Maar zoals Twiggy kon weten heeft elk succes zijn keerzijde. De paparazzi lagen
weer op de loer en de rimpelige foto zorgde voor een artikel vol leedvermaak,
waarbij de lezers duidelijk werd gemaakt dat ook een model een
houdbaarheidsdatum heeft: 'Twiggy showing every one of her 56 years'.

Niemand ontkomt aan het spiedende oog voor mankementen. Van Madonna, een
fitnessmaniak met een bewonderenswaardige fysiek, werden in de pers de handen
getoond. Die tonen inderdaad wat ouder dan de rest van haar lichaam. "Handen
verraden altijd je leeftijd", mag een expert erbij uitleggen.

Ook Victoria Beckham, die toch zelden de deur uitgaat zonder wat voor een
normaal mens een 'extreme make-over' is, werd betrapt. Ze had een bult op haar
in prachtige stiletto's gehulde voet. Het resultaat van het altijd maar dragen
van hoge hakken, zo meldde de opgetrommelde expert.

De Britse glamourpers is ook gek op lijstjes en zelf verzonnen verkiezingen.
Zoals 'best yoga body', 'best curves', 'best mum's body' en ga zo maar door. De
minder goed geproportioneerde figuren worden soms als contrast bij de winnaars
afgedrukt. Geen wonder dat de Britse sterren onder enorme druk staan om er goed
uit te zien. Ook de gewone vrouw voelt de drang er perfect uit te zien en grijpt
vaker dan elders in Europa naar plastische chirurgie. "Ik herken mijn moeder
niet meer", klaagt een teenager in Grazia, wiens moeder voor ruim 22.000 euro is
'opgeknapt'.

Er is een schrale troost voor de dames. Ook het mannelijke geslacht wordt steeds
kritischer bekeken. De 64-jarige Paul McCartney heeft een nogal rimpelige nek.
Reden genoeg voor the Daily Mail om hem af te beelden naast een verfomfaaide
schilpad. En wie onder de kop 'Travolta, a bigger star than ever' een verhaal
verwacht over de acteerprestaties van de Amerikaan komt bedrogen uit. Het gaat
vooral over de foto in zwembroek, waarbij de vijftiger in al zijn huidige
zwaarlijvigheid wordt getoond. Om het nog erger te maken is er een afbeelding
van tientallen jaren geleden bij afgedrukt, waarbij John er in de film Saturday
Night Fever nog uiterst strak bijstond.

Travolta heeft duidelijk de tip van Liz Hurley voor een platte buik niet
gelezen: "Een kom bruine rijst, groenten, een groene salade, geen brood en
absoluut geen alcohol."

LOAD-DATE: August 14, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               39 of 96 DOCUMENTS

                                  De Telegraaf

                                August 14, 2006

Van kaviaar naar diarree

SECTION: Pg. 9

LENGTH: 702 words

HIGHLIGHT:
Art Rooijakkers neemt bn'ers mee op overlevingstocht in India...

Voor de derde keer presenteert Art Rooijakkers het programma Peking Express.
Voor het eerst gaan er geen 'gewone' mensen, maar bn'ers mee op 'survival'. Wie
als snelste van Noord- naar Zuid-India reist, wint. Hij vertelt: "Ze bleken echt
bloedfanatiek. Logisch ook. Als je als bekende Nederlander als eerste naar huis
moet, ga je af voor heel Nederland."

Art geeft eerlijk toe: "Bij het idee dat er een Peking Express met bekende
Nederlanders zou komen, hield ik mijn hart vast. Voor 'gewone' Nederlanders is
het al heftig, laat staan voor bn'ers. Die zijn meer luxe gewend. Maar we hebben
ze echt niet gespaard. Het was wel een kortere periode, maar dat lag aan hun
drukke agenda's. In drie weken reisden ze van Noord-India naar Zuid-India.
Zonder geld, vervoer of onderdak."

En smokkelen was er niet bij... "Ze moesten echt alles inleveren. Wat me heel
erg opviel", vervolgt de presentator, "is dat de groep snel in het avontuur zat.
Zij hebben natuurlijk ook ervaring met de camera. Voortdurend stond er eentje op
hen gericht. Bn'ers hebben toch een imago en status voor heel Nederland hoog te
houden."

Art merkte nog een opvallend verschil tussen 'gewone' deelnemers en bekendheden
op. "Hun emoties lagen veel dichter aan de oppervlakte. Neem nou deelnemer Bart
Veldkamp. De voormalig schaatser bleek explosief en superfanatiek. Tussen hem en
zijn reisgenote, presentatrice Chimene van Oosterhout, kon het echt knetteren.
Ze hebben zelfs een tijdje niet meer tegen elkaar gepraat. Dan baalden ze echt
van elkaar."

Ook vloeiden er aardig wat tranen tijdens de reis. "Sommige deelnemers die in
een dorpje kleine kinderen zagen, misten hun eigen kinderen zo dat ze enorm
moesten huilen. De omstandigheden waaronder we hebben gewerkt, waren naar mijn
mening de zwaarste die ik tot nu toe heb meegemaakt", vervolgt Art. "Met 45
graden reisden ze door het binnenland. Het regenseizoen begon veel later dan
verwacht. Ik vind het nogal wat als je dan op het heetst van de dag achter een
auto aan moet rennen."

Met grote ogen: "Mensen zijn ook erg ziek geworden. Maar je moet door, anders
verlies je... De dokter heeft haar hele medicijnkist moeten gebruiken. Het was
echt van de rode loper naar een stoffige Indiase weg. Van kaviaar naar diarree
zeg maar." Hij grijnst: "Regelmatig zag ik mensen met wc-papier de bosjes
induiken. Bob de Jong is bij terugkomst zelfs in het ziekenhuis terechtgekomen.
De schaatser was heel veel afgevallen en bleek oververmoeid te zijn. En hij is
nota bene een sportman! Het gaat nu gelukkig weer goed met hem."

Art presenteert voor de derde keer Peking Express. "Reizen voor je werk is toch
het mooiste dat er is? Tja, bij sommige belangrijke gebeurtenissen zoals een
geboorte of een huwelijk kun je niet altijd zijn. Je moet uitkijken dat je niet
onthecht, maar ik bel en sms zoveel mogelijk." Met glimmende ogen: "Als ik
thuiskom ben ik heel blij mijn vriendin weer te zien, maar ik moet wel een a
twee weken afkicken. Ik heb in een heel andere wereld gezeten. Mijn vriendin
werkt ook voor tv. Zij heeft een drukke baan achter de schermen. Een gezin? Dat
zit er voorlopig niet in. Ik heb het heel druk en ontzettend naar mijn zin met
wat ik doe."

Denk je dat de bn'ers wilden meedoen om weer 'in the picture' te komen?

"Misschien ben ik naief, maar ik denk dat ze 'ja' hebben gezegd omdat het een
unieke ervaring is. Ze kenden het programma en wisten welke ontberingen ze te
wachten stonden."

Hebben de bn'ers het nu echt allemaal zo goed gedaan?

Hij glimlacht geheimzinnig: "Oke, er zijn mensen die hebben moeten opgeven.
Omdat het zo zwaar was. Maar het was echt niet bij de eerste tegenslag. 'Ik heb
een gebroken nagel en wil nu naar huis' was er niet bij. Geloof me, het waren
stuk voor stuk doorzetters. Ik heb echt heel veel respect voor ze..."

Deze vips strijden om de winstDe twaalf bekende Nederlanders die meedoen aan
Peking Express Vip, werden nietsvermoedend aan elkaar gekoppeld. Dit zijn de
stellen die strijden om de winst:

1. Bart Veldkamp en Chimene van Oosterhout

2. Bob de Jong en Bas Westerweel

3. Hanna Verboom en Terence Schreurs

4. Pieter Storms en Regina Romeijn

5. Joep Sertons en Marianne Mudder

6. Maxim Hartman en Guido Wijers

LOAD-DATE: August 14, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               40 of 96 DOCUMENTS

                                  De Telegraaf

                                August 14, 2006

Grootse week in San Sebastian

SECTION: Pg. 63

LENGTH: 219 words

San Sebastian is al jaren een populaire vakantiebestemming. En niet alleen voor
'het gewone volk', ook de koninklijke familie komt er al sinds de 19e eeuw zijn
zomers doorbrengen. De Spaanse koninklijke familie laat je natuurlijk niet in je
stad logeren zonder een feestje te geven dus werd de 'Semana Grande' opgezet,
oftewel de grootse week.

Dit feest bestond onder andere uit stierengevechten en een hoop vuurwerk. Na
ongeveer honderd jaar waarin het feest elk jaar plaatsvond, werd het theater
waar de stierengevechten werden gehouden gesloten. Er was geen vervangend toneel
voor de feestelijkheden. De vakantiegangers bleven steeds vaker weg tijdens de
feestelijkheden en het evenement trok weinig bezoekers meer.

Gelukkig kwam er na een aantal jaar van afwezigheid een nieuwe stierenring, die
de toeristen wederom naar de stad trok. Met de jaren is het festival gestaag
gegroeid. Het feest duurt nu maar liefst een hele week waarin van alles en nog
wat te beleven is. Gisteren werd het feest geopend met de schoten van een kanon.
Vanaf vandaag tot en met de twintigste kan men genieten van theatershows,
meedoen aan sportevenementen, gruwelen of genieten van de stierengevechten en
natuurlijk heerlijk eten en drinken. De week wordt afgesloten met een gigantisch
vuurwerk, gehouden op het strand.

LOAD-DATE: August 14, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               41 of 96 DOCUMENTS

                                  De Telegraaf

                                 August 2, 2006

Haute couture wordt gewoner

SECTION: Pg. 3

LENGTH: 170 words


Van een onzer verslaggevers

AMSTERDAM, woensdag

Creaties van modeontwerpers zijn niet meer voorbehouden aan de bovenklasse.

Met allerlei acties komen de ontwerpen van couturiers steeds vaker binnen
handbereik van het gewone volk. Het septembernummer van het blad Glamour biedt
zijn lezeressen een 'design dress' van Percy Irausquin aan.

Eerder waren er al echte Karl Lagerfelds en Stella McCartney's te koop bij H&M.
De goedkope creaties van de topontwerpers vlogen de winkels uit. In november
ligt een collectie van het Nederlandse ontwerpersduo Victor & Rolf bij de
winkelketen in de schappen.

Dat couture het goed doet, realiseert ook Glamour zich. Overigens moeten
lezeressen nog enige moeite doen voor de designjurk. Ze krijgen weliswaar het
patroon, maar moeten zelf nog een stofje kopen om het jurkje in elkaar te
zetten. De ontwerper zelf is erg benieuwd naar het resultaat. "Ik vind het enorm
spannend hoe de lezeressen mijn ontwerp naar hun eigen identiteit gaan
vertalen", zegt Percy Irausquin.

LOAD-DATE: August 2, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               42 of 96 DOCUMENTS

                                  De Telegraaf

                                 July 30, 2006

Vergeten

SECTION: Pg. 17

LENGTH: 910 words


Chocoladefanaat en oprichter van de Chocoladefabriek Maurits Rubinstein ging op
zoek naar het antwoord. We schrijven het jaar 2000. Rubinstein dwaalt rond in
een paar verlaten fabriekshallen in Bussum. Hij is op zoek naar iets, een
aanwijzing dat hier decennia geleden het grootste chocolademerk van Nederland
zijn repen produceerde.

Via kronkelende gangen en stoffige kasten stuit hij op een kluis zo groot als
een huiskamer. Achter de deur bevindt zich 150 jaar Bensdorp-chocolade.
Handgeschilderde wikkels met gouden letters, schilderijen van de familie
Bensdorp, een uitgebreid archief en kisten vol aandelen.

Vrijwel iedereen is het vergeten, maar het Amsterdamse chocolademerk Bensdorp
was het grootste van Nederland. "Het verhaal gaat dat mijn over-overgrootvader
in Italie pepermunt leerde gieten", vertelt Louis Bensdorp, de laatste uit de
familie die nog directeur is geweest. "Hij kon dat met twee handen tegelijk,
waardoor zijn productie tweemaal zo hoog was."

Nadat over-overgrootvader Louis het vak in Frankrijk en Italie had geleerd,
opende hij een winkeltje in de buurt van de hoofdstedelijke Vijzelstraat. Daar
werden repen, bonbons en suikerwerk verkocht, allemaal naar eigen recept.

Voordat de Nederlander Casparus van Houten in 1828 een manier ontdekte om repen
te maken, werd chocola alleen gedronken. Wel werden harde 'koeken' van cacao
gemaakt, maar die waren zo vet dat ze veel te zwaar op de maag lagen. De firma
Van Houten groeide uit tot een van de bekendste Nederlandse chocolademerken en
tot een wereldwijd bedrijf.

Amsterdam profiteerde mee en ontwikkelde zich tot een echte chocoladestad. Er
zijn aanwijzingen dat de stad eind negentiende eeuw dertig tot veertig fabrieken
huisvestte. Bekende merken waren Bensdorp, Korff, Tjoklat en Blooker. In de
regio zaten Droste (Haarlem) en Van Houten (Weesp).

Voor de familie Bensdorp was het al snel tijd om uit te breiden. In 1849 werd de
eerste fabriek aan de Amstel gesticht. In 1905 was het bedrijf zo groot geworden
dat in Bussum, Oostenrijk, Duitsland en zelfs Afrika fabrieken werden geopend.
De Amsterdamse haven groeide uit tot de grootste doorvoerhaven van cacao, een
positie die zij tot de dag van vandaag heeft behouden. "Nog steeds heeft
Nederland 30 procent van de wereldproductie in cacaoboter en poeder in handen.
Maar een echte chocoladereep wordt hier niet meer gemaakt", vertelt Bensdorp.

Met de groei van de verschillende merken nam ook de concurrentie toe. Chocola is
volgens Rubinstein een van de eerste producten waarvoor uitgebreid reclame werd
gemaakt. De chocoladereep kende een eindeloos aantal varianten. Sportchocolade,
koningin Wilhelminachocolade, padvindersrepen en ga zo maar door. Iedere reep
had een eigen, kunstig ontworpen wikkel.

Bonbons werden in doosjes verkocht die bijna kostbaarder waren dan de snoepjes
zelf. "Dankzij de uitvinding van Van Houten werd chocola een product voor de
gewone man. Maar de luxe uitstraling ervan werd in stand gehouden", vertelt
Rubinstein.

Begin vorige eeuw dichtte men chocola allerlei gunstige effecten op de
gezondheid toe. Cacao kreeg een vaste plaats in de apotheek. De ene keer werkte
het tegen futloosheid, de andere keer was het goed bij brandwonden. Chocolade
zou bovendien lustopwekkend zijn. Beroemde courtisanes in de zeventiende eeuw
gaven hun klanten chocolade te drinken, wat voor de kerk weer een reden was het
drankje in de kloosters te verbieden.

Fabrikanten maakten grif gebruik van de vermeende effecten van chocola, zo
blijkt uit de wikkels die Rubinstein aantrof. Teksten als "Volgens verklaringen
der beroemdsten Doctoren en Chemisten heeft Bensdorps cacaopoeder vele
voordelen, zoals een groote hoeveelheid voedzame en lichtverteerbare
bestanddelen en algeheele zuiverheid" moesten moeders verleiden de lekkernij aan
hun gezin voor te schotelen.

Wat is er misgegaan? Na de Tweede Wereldoorlog ging het steeds slechter met de
Nederlandse chocolademakers. De concurrentie was moordend, buitenlandse
bedrijven kregen steeds meer voet aan de grond. De zorg en aandacht die aan de
producten werd besteed, gingen ten onder aan massaproductie en de noodzaak tot
groei.

In 1972 kon Bensdorp het financieel niet meer bijbenen en werd overgenomen door
Unilever. "Dat concern heeft niet zo goed op het imperium gepast", verzucht
Louis Bensdorp. "Niemand weet meer dat Bros van Bensdorp was. In Oostenrijk
worden onze repen nog steeds verkocht, maar daar denkt men dat het een
Oostenrijks merk is." Bensdorp is inmiddels in handen van het Zwitsers/Belgische
Callebaut.

Andere merken waren hetzelfde lot beschoren. Het publiek wilde Mars en Milka en
de Nederlandse repen raakten in de vergetelheid.

Maurits Rubinstein wil de chocolade zijn plek teruggeven in Amsterdam. De ruim
150 dozen archiefmateriaal over de Hollandse chocoladefabrieken die hij de
afgelopen jaren verzamelde, moeten worden uitgeplozen. De meest opzienbarende
ontdekkingen krijgen een plek in het museum van De Chocoladefabriek, die eind
2009 in Amsterdam zal worden geopend. Daar zullen voor het eerst in decennia ook
weer chocoladerepen worden gemaakt.

Daarmee is het mysterie nog niet opgelost. In de kluis van de Bensdorpfabriek is
een kleinere kluis aangetroffen. De sleutels zijn teruggevonden, maar de
cijfercombinatie is onbekend. "We hebben geen idee wat er zich in bevindt",
vertelt Rubinstein. "Ik roep elke ervaren kluiskraker op een poging te wagen. De
beloning wordt uitgekeerd in chocola."

LOAD-DATE: July 30, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               43 of 96 DOCUMENTS

                                  De Telegraaf

                                 July 27, 2006

Burgers als hulpagent effectief wapen

SECTION: Pg. 3

LENGTH: 339 words

HIGHLIGHT:
Test Nieuwegein krijgt vervolg in andere regio's

door Tjerk de Vries

AMSTERDAM, donderdag

Steeds meer Nederlandse politiekorpsen schakelen de gewone burgers in als
'hulpagenten'.

Het project Burgernet, waarvan de test in Nieuwegein plaatsvond, gaat in
verschillende regio's van start en de landelijke invoering is nabij.

Met Burgernet worden bewoners in bepaalde regio's door de politie benaderd of ze
aangesloten willen worden bij een telefonisch netwerk. Als er ergens een
incident plaatsvindt, worden alle aangesloten bewoners die binnen een straal van
twee kilometer van het delict wonen gewaarschuwd. Zij kunnen dan uitkijken naar
de dader(s) en de politie inseinen. Is de dader er met een snel voertuig
vandoor, dan kan door de politie een groter gebied worden geselecteerd waar de
bewoners worden ingeschakeld.

Oog en oor

Het project is een dermate groot succes dat de regio Utrecht behalve Nieuwegein
ook Maarssen, Breukelen en Leusden op het belsysteem aansluit. Daarnaast gaan
Hollands-Midden, Haaglanden en Gelderland-Midden ermee aan de slag. Amsterdam
heeft een burgerproject, Oog en Oor genoemd, al enige tijd geleden in het leven
geroepen.

Er komt wel een nieuw systeem waarmee veel sneller de telefoontjes kunnen worden
gepleegd.

De proef in Nieuwegein heeft uitgewezen dat binnen vijf minuten na het incident
de beste resultaten worden behaald. Na tien minuten neemt de kans op een
aanhouding op heterdaad al sterk af.

In Nieuwegein was tijdens de testperiode ruim zes procent van alle huizen
aangesloten op Burgernet. De proef vond plaats van februari tot november vorig
jaar en in die tijd werd Burgernet 65 keer ingeschakeld. Dat leverde concreet de
arrestatie van vijf verdachten en het terugvinden van drie vermiste personen op.
Daarnaast werden talloze arrestaties verricht die niet rechtstreeks aan
Burgernet kunnen worden toegeschreven, maar waarbij wel kostbare informatie via
het systeem werd verkregen. In Amsterdam, waar Oog en Oor al wat langer draait,
zijn tientallen inbrekers en autokrakers opgepakt met behulp van alerte burgers.

LOAD-DATE: July 27, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               44 of 96 DOCUMENTS

                                  De Telegraaf

                                 July 26, 2006

IJskoud het lekkerst

SECTION: Pg. 7

LENGTH: 208 words


Geduldig wachten wordt beloond met een verkoelend, zoet, heerlijk, handgeschept
ijsje. Aan de oever van het water in Giethoorn doet de ijscoman goede zaken.
Overal wordt veel ijs verkocht.

De verkoop van schepijs in de ijssalons is dit jaar met maar liefst dertig
procent gestegen ten opzichte van vorig jaar.

Dat blijkt uit cijfers van Koninklijk Horeca Nederland (KHN). Volgens de
brancheorganisatie komt de stijging niet alleen door het schitterende zomerweer,
maar ook omdat de ijsmarkt volop in beweging is.

Terwijl ambachtelijke bakkers, slagers en groenteboeren steeds meer verdwijnen,
is het aantal ambachtelijke ijsmakers de afgelopen vijf jaar met zo'n veertig
procent gestegen tot een totaal van 420. Zo zien niet alleen Italianen, maar ook
gewone Nederlanders inmiddels brood in een ijssalon.

Ook is de hoeveelheid smaken uitgebreid. De meeste ijsbereiders verkopen meer
dan 25 soorten ijs. De populairste smaak is aardbei, gevolgd door yoghurt en
straciatella.

"Maar de uitbreiding van het aantal smaken zet nog steeds door", zegt directeur
Jeu Claes van KHN. "Inmiddels is er bijvoorbeeld champagne-ijs en asperge-ijs en
wordt er ijs gemaakt van allerlei kruiden zoals rozemarijn en mint."

foto: jan stappenbeld

LOAD-DATE: July 26, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               45 of 96 DOCUMENTS

                                  De Telegraaf

                                 July 19, 2006

Miljarden in water?

SECTION: Pg. 5

LENGTH: 556 words

HIGHLIGHT:
Verbinding met Noordzee moet 'doodzieke' Grevelingen weer gezond maken

BROUWERSHAVEN, woensdag

Glashelder was de Grevelingen, jaren terug. Watersporters konden er letterlijk
tot op de bodem kijken. Maar na de afsluiting in 1970 is het veertienduizend
hectare grote meer troebel geworden. Vegetatie overwoekert de bodem. "Als je nu
het anker optrekt, komen er tien kroppen sla mee omhoog", aldus een zeiler. En
het meer is zo zout geworden - zouter dan de Noordzee - dat zeilmakers klagen
dat zeildoek begint te rotten. "Dat hebben we nog nooit gezien."

De Grevelingen stroomt amper door. Plannenmakers vrezen dat als niet wordt
ingegrepen het Zeeuwse water een doodziek meer wordt, overwoekerd door
bodemplanten en rottend wier, waar geen enkele Duitse toerist meer wil
recreeren.

De gevolgen zijn nu al zichtbaar: de meest karakteristieke broedvogels trekken
weg en grote delen van de drooggevallen platen groeien dicht met struikgewas en
bos. "Ook mengt het water niet meer. Zuurstof kan moeilijk van de bovenste
waterlaag doordringen naar de onderste laag, waardoor dieper in de Grevelingen
nauwelijks bodemdieren en vissen leven", aldus onderzoekers in een alarmerend
rapport over de toestand van het meer.

Daarom zijn er plannen om grote gaten te maken in de dam, zodat er per getij
maar liefst 120 miljoen kubieke meter fris zeewater naar binnen stroomt. "Dat is
nog altijd veel minder dan voor de afsluiting, want toen stroomde er per getij
400 miljoen kubieke meter water naar binnen. Maar het is genoeg om het water
schoon te houden", aldus Trudy Leerschoon van het Natuur en Recreatieschap de
Grevelingen.

De kosten zijn evenwel astronomisch. Voor circa 60 miljoen euro moet de
Brouwersluis worden vergroot. Ernaast moet voor 35 miljoen euro een nieuwe sluis
komen voor de pleziervaart in de Brouwersdam.

Maar de financiele dreun is de aanleg van een gigantisch gat in de dam, waardoor
een machtige stroom water moet gaan lopen. Die sterke waterstroom willen de
plannenmakers gebruiken om stroom mee op te wekken. De kosten voor de aanleg van
een zogeheten getijdencentrale in deze damopening worden geschat op zo'n 240
miljoen. De getijdencentrale moet een toeristische trekpleister worden, waar
jaarlijks honderdduizenden bezoekers komen. Er bestaan zelfs wilde plannen voor
een hotel, jachthaven, drijvende woningen, een drive-inbioscoop en een
kenniscentrum voor 'getijdenenergie' naast het nieuwe complex. De watersporters
vrezen voor de gevolgen. "We moeten alle steigers drijvend gaan maken. Ook moet
de dam rondom onze haven worden opgehoogd", zegt Peter van der Sluijs,
vice-voorzitter en penningmeester van Watersportvereniging Brouwershaven. Zijn
vereniging - met zo'n vierhonderd ligplaatsen in het dorpshart van Brouwershaven
- is beslist niet tegen het terugkerende getij, maar vreest dat de haven voor
vele honderdduizenden euro's moet worden aangepast. "Als we dat niet doen, loopt
het water over de kade en komt een kilometer steiger blank te staan."

De penningmeester zet ook grote vraagtekens bij de noodzaak voor de
giga-investering: "Ik vraag het me af of dit project geen uit de hand gelopen
hobbyisme is van instellingen, die hiermee hun eigen werkvoorziening veilig
stellen. Het plan druist in tegen de behoudende aard van de Zeeuwen. Het wordt
niet gedragen door de gewone man... Alleen een groepje hotemetoten speelt met
deze duizelingwekkende plannen."

LOAD-DATE: July 19, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               46 of 96 DOCUMENTS

                                  De Telegraaf

                                 July 15, 2006

Vier de verjaardag van REMBRANDT

SECTION: Pg. 64

LENGTH: 264 words

In Nederland vieren we vandaag de geboortedag van de wereldberoemde schilder
Rembrandt Harmenszoon van Rijn. Aangezien de lezers van de vakantiepagina
uiteraard op vakantie zijn kunnen ze de feestelijkheden in Nederland niet
meemaken. Dat betekent echter niet dat ze niet kunnen genieten van de werken van
Rembrandt. Ook in het Louvre Museum in Parijs zijn z'n meesterstukken te
bezichtigen.

Twee schilderijen van de kwast van Rembrandt hangen in het wereldberoemde Louvre
namelijk 'Bathsheba' uit 1654 en 'De pilgrims van Emmaus' (1648). Het museum met
de werken staat midden in het hart van Frankrijk, Parijs. Het opende zijn deuren
voor publiek voor het eerst op 10 augustus 1793. Hoewel, voor publiek... Het
Museum deed de eerste jaren meer dienst als bron van inspiratie voor
kunstenaars. Alle artiesten mochten zes dagen per week gebruikmaken van het
museum. Het 'gewone volk' moest genoegen nemen met de zondag. Pas sinds de tijd
van Napoleon begint het museum gestaag te groeien. Hij maakte het mogelijk dat
iedereen alle dagen van de week een bezoek kon brengen aan het bijzondere
bouwwerk.

Ook stelde Napoleon voor het eerst in de geschiedenis van het museum een
directeur aan. Met zijn tweeen zorgden ze ervoor dat de collectie bleef groeien
en groeien. De kunstwerken die ze buit maakten tijdens de veldslagen werden
zorgvuldig opgeslagen in het Louvre. Tegenwoordig bestaat het gebouw uit 60.000
m&sup2; tentoonstellingsruimte. Daarin worden ongeveer 30.000 kunstwerken
tentoongesteld. Dit is slechts 10% van de gehele collectie die het museum in
beheer heeft.

LOAD-DATE: July 15, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               47 of 96 DOCUMENTS

                                  De Telegraaf

                                 July 14, 2006

'Transavia noemt leugen 'een stunt'!'

SECTION: Pg. 6

LENGTH: 861 words


Dinsdagnacht kort na 00.00 uur heb ik op de website van Transavia voor twee
personen een retourtje naar Berlijn geboekt. De heenreis kost 45 euro per
persoon en de terugreis zelfs 86 euro per persoon. In plaats van de
voorgespiegelde 1 euro zijn we dus 131 euro per persoon kwijt! Bij navraag de
ochtend erna kreeg ik van een medewerker van het Transavia Call Center de
volgende 'uitleg' : "Het is vannacht erg druk geweest, zodat de terugreis van 1
euro al was uitverkocht." Nu blijkt dat dit een leugen was (Tel.12/07).
Transavia noemt een en ander: 'een stunt... ter wille van het imago'. Ik weet
niet wat ik erger vind, het bedrog van Transavia of (na een gerede klacht) door
deze luchtvaartmaatschappij voor dom te worden versleten.

Oegstgeest, W. van Willigen

Transavia

Transavia verkoopt tickets voor 1 euro en de Consumentenbond vindt dat vreemd
omdat 'er nog allerlei toeslagen bijkomen die niet zijn vermeld'. Als ik in de
Lotto 1 miljoen euro win dan gaat daar 25% belasting af en hou ik dus 750.000
euro over en toch heb ik daar 'de grootste kans om miljonair te worden'? Dat is
pas echt raar!

Sassenheim, R.J. Verhaar

Constructie

Moeten bewoners en winkeliers in de Amsterdamse Bos en Lommerbuurt drie weken
wachten tot ambtenaren hebben vastgesteld wat er mis is met de parkeergarage? Of
zijn vakbekwame bouwers in staat binnen enkele dagen 20 a 30 zeer stevige
kolommen te plaatsen, zodat er geen sprake meer is van een zwakke constructie en
de betrokkenen hun normale leven weer kunnen oppakken?

ljbeenker@prettel.nl

Fatsoen

Onlangs vergat ik bij het passeren van het controlepoortje op Schiphol mijn
horloge af te doen waardoor, uiteraard, het alarm afging. Alsof ze met de
grootste terrorist te maken had, verwees een vrouwelijke beambte van net twintig
jaar me naar de zijkant, waarbij ze mij (70 jaar oud) toesnauwde: "Handen uit je
zak." Aangezien ik het risico niet wilde nemen mijn vliegtuig te missen, hield
ik mijn mond. Maar het liefst had ik haar een beetje fatsoen willen bijbrengen;
haar ouders waren daar kennelijk niet in geslaagd. Gelukkig werd ik vervolgens
gefouilleerd door een beleefde mannelijke collega. Het zou niet verkeerd zijn
als Schiphol zijn security-personeel zou screenen op goede manieren.

Almere, W. Veenstra

Airco

Machinist zweet de trein uit (Tel. 13/07). De capaciteit van de airco kan de
hitte niet aan. Ik dacht dat die dingen daar juist voor gemaakt waren? Het maakt
niet uit of het zomer is, herfst of winter... elk jaargetijde zorgt bij de
spoorwegen voor problemen. De rails zet uit, of hij krimpt weer. Ik heb een tijd
in Thailand vertoefd en daar kent men deze moeilijkheden niet. De bussen en
treinen rijden er gewoon met goed werkende airco's ondanks het feit dat de
temperaturen soms boven de 40 graden stijgen. Je ziet in dat land trouwens ook
zelden een auto met kokende motor aan de kant van de weg staan bij files, zoals
hier vaak gebeurt. Een ding is zeker, of het nu 40 graden onder nul of boven nul
is in Nederland, de flitspalen werken altijd.

fj.tempelaars@wanadoo.nl

Student

Wat heeft de studentenvakbond in vredesnaam met de politiek van Wit-Rusland te
maken (Tel.12/07)? Het zou wenselijk zijn om de boekhouding eens te controleren
om te kijken welke verre reizen er nog meer worden gemaakt van kasgelden. Het
heeft me sowieso altijd verbaasd waarom studenten een vakbond hebben. Een echte
vakbond staat voor werkenden (een vak = het soort werk dat je doet) en niet voor
studerenden (een vak = de studierichting die je gekozen hebt). Of brengt de
vakbond de studenten bij hoe ze later als werkenden het werk lam kunnen leggen?

Den Helder, J.G.Vos

Premie

De heer Bos is op verkiezingstournee en vertelt dat hij een aantal maatregelen
van het kabinet Balkenende wil terugdraaien. Zo wil hij onder meer de
basispremie van EUR 1100 voor de zorgverzekering verlagen. Dat klinkt
sympathiek, maar dat kan natuurlijk niet zomaar als de kosten van die zorg niet
evenveel omlaag gaan. Dan moet dus de inkomensafhankelijke premie omhoog. Dat
betekent een (verdere) fiscalisering van de zorgpremie, waarbij de zogenaamde
rijken weer het gelag moeten betalen. Maar dat vertelt de heer Bos er natuurlijk
niet bij, wijs geworden door het rumoer over zijn plannetje tot fiscalisering
van de aow-premie. Mensen, laat je niet ringeloren door de mooie praatjes van de
heer Bos!

Rijswijk, F.H. Meppelder

Bevolkingsgroei

De stelling van de dag over ons energieverbruik was gericht op de individuele
invloed van lezers op hun verbruik en op de aantasting van het milieu. Er werd
voorbijgegaan aan de belangrijkste oorzaak van nadelige effecten, namelijk de
bevolkingsgroei. Wereldwijd heerst het leugenachtige dogma dat bevolkingsgroei
een goede zaak is. Dit dogma wordt verbreid door religieuze, economische en
staatkundige organisaties. Het is niet fair om de gewone man individueel
verantwoordelijk te stellen voor de enorme invloed van deze machtige
organisaties. Zij hebben, met hun propaganda voor bevolkingsgroei, de grootste
schuld aan het feit dat onze aarde wordt leeggeroofd en vervuild en dat de
toekomst van de mensheid op het spel staat.

Den Haag, M.L. Wijvekate

LOAD-DATE: July 14, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               48 of 96 DOCUMENTS

                                  De Telegraaf

                                  July 5, 2006

Spektakel van de eeuw

SECTION: Pg. 17

LENGTH: 689 words

HIGHLIGHT:
Wachten, smeren, zweten en netwerken in Limburgse bakoven

VALKENBURG, woensdag

Zijn rollende R klinkt ook deze dag als een grasmaaier op een slecht onderhouden
gazon. Een ouwehoer-aan-een-snoer is hij, dankzij de voortschrijdende
technologie, allang niet meer. Maar ook draadloos praat spreekstalmeester Cees
Maas de tienduizenden wielerfans in de straten van Valkenburg moeiteloos via de
krakkemikkige luidsprekers bij. Met hem krijgt de Tour in Valkenburg als Tourrr
in Valkenburrrg een extra dimensie. "Het frrraaiste spektakel van de eeuw."

Onderhoudend zijn z'n praatjes zeker. "In 1903 won Maurice Gaurin de eerste
Tour, maar hij werd gediskwalificeerd omdat hij een deel van het parkoers per
trein had afgelegd. Ja ja mensen, ook toen lette de jury op dat soort zaken."
Nog zo'n wielerweetje, stammend uit 1928 maar voorwaar niet minder aardig: De
Luxemburger Nicholas Frantz won de Ronde van Frankrijk omdat hij de laatste
honderd kilometer aflegde op een geleende damesfiets. U hoort het goed: een
damesfiets!" En of die enthousiaste wielertoerist die daar voor zijn neus in een
gele trui de finishlijn passeert, zo vriendelijk wil zijn dat shirt
on-mid-del-lijk uit te trekken. De renners laten nog uren op zich wachten, maar
ere wie ere toekomt, klinkt het met stemverheffing. "Die kleurrr behoorrrt
maarrr aan een man toe: de Noorrr Thorrr Huushoovd, daaames en heeerrren!"

De Tour in Valkenburg, da's afzien. Onder aan de Cauberg zij aan zij overleven
in de Limburgse stoof. Eindeloos zonnebrand smeren, een moment van verkoeling
zoeken in de schaduw en wachten. Wachten op de renners.

De Tour in Valkenburg, da's naarmate de klim vordert een steeds heftiger
wordende strijd om de best voorziene vip-ruimte. Van de Jan Janssen Village
("Nooit geweten dat die man twee achternamen heeft") is het een kleine wandeling
naar de Joop Zoetemelk Business Club ("Een goede tweede"). In die eerste ruimte
ontvangt de Tourwinnaar van 1968 hoogstpersoonlijk zijn gasten. Natuurlijk
vervult het hem met trots dat een prominent deel van de ontvangstruimte naar hem
vernoemd is. En uiteraard weet Janssen als zakenman ook wel dat de 'hospitality'
noodzakelijk is om een deel van EUR 700.000 die het kost om de Tour naar Limburg
te halen terug te verdienen. "Maar als je zo om je heen kijkt, lijkt het er op
dat het wielrennen als sport van het gewone volk zijn langste tijd gehad heeft."

De Tour in Valkenburg, da's enkele honderden meters verderop, even voorbij de
top van de Cauberg, netwerken in de verzengende hitte onder een tentzeil.
Rabobank rijdt een 'thuisetappe' en heeft om die reden niet minder dan 3250
zakenrelaties uitgenodigd. Op het podium speelt de band Braziliaanse muziek,
klanken die weinig associaties oproepen met wielrennen, maar door de tropische
omstandigheden gerechtvaardigd zijn. Op grote schermen rijgen Rabo-renners, uit
min of meer vervlogen tijden, van Vlaanderen tot Baskenland de zeges aaneen. Hoe
anders zal het later deze dag in Limburg vergaan.

De Tour in Valkenburg, dat zijn Nederlandse (oud-)renners die in het zicht van
de eindstreep in de Groene Trui te bewonderen zijn. Servais Knaven, de
wegkapitein van QuickStep die zich zeer tot zijn ongenoegen aan de verkeerde
kant van het dranghek moet ophouden. Peter Winnen, zoon van het Limburgse
heuvelland en dichter bij de koers dan de laatste jaren het geval was. En Steven
Rooks, bijna net zo afgetraind als veertien jaar geleden, toen hij tegen de
Cauberg opvloog.

De Tour in Valkenburg, da's strikt genomen de finish in Vilt. Waar T-Mobile en
CSC (toeval bestaat niet) even voorbij de rode driehoek als een soortement van
broederschap hun tenten naast elkaar opslaan. En waar de dag eindigt met een
woord van dank. Matthias Kessler, winnaar van de dag, opent zijn betoog met het
understatement van de dag. "Ik weet dat onze ploeg de laatste tijd een beetje
kritiek gekregen heeft." Maar ja, Nederland is Nederland, een wielergekke natie.
Hij had zich tijdens de Amstel Gold Race al verbaasd over de hoeveelheid mensen
langs het parkoers. Maar dit, zo klonk het, sloeg alles. "Ik ben blij dat de
mensen zich niets hebben aangetrokken van wat de laatste tijd in het peloton is
gebeurd."

LOAD-DATE: July 5, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               49 of 96 DOCUMENTS

                                  De Telegraaf

                                  July 3, 2006

Oplossingsgericht denken

SECTION: Pg. 11

LENGTH: 532 words

HIGHLIGHT:
Column

Belasting heffen is lastig. Jan met de pet vindt dat de overheid niet bij hem
moet zijn. Laat de regering haar geld ophalen, waar het ruim voorhanden is. In
de villawijk bijvoorbeeld. Gemakkelijk gezegd, moeilijk gedaan. Hoe meer iemand
heeft, hoe beter hij zich wapent tegen aanslagen op zijn bezit. Daarenboven, er
zijn daarbuiten zoveel meer "contribuanten". De regeringen van deze aarde hebben
leren vissen waar de vijver vol is.

De schatkist wordt gevuld door loonheffingen en BTW. Anders gezegd: door de
kleine man, die geen kant opkan.

Krek hetzelfde speelt in het bedrijfsleven. Het zijn de grote bedrijven die hun
aanslagen vennootschapsbelasting goed in de grip hebben. Dat gaat niet vanzelf.
Men moet er de hort voor op. Het oude, politieke adagium is dat onze
multinationals -vanwege een kleine thuismarkt- buitenslands moeten concurreren.
De idee is dat zij op die markten belasting betalen. Dus niet ook in Nederland
bij winstrepatriatie. Buitenlandse winst is in principe vrijgesteld.

Dit idee heeft twee gevolgen. Allereerst worden de productiefactoren arbeid en
kapitaal gesitueerd in "goedkope" landen, met lage lonen en/of lage
belastingpercentages. Voorts rekenen de bedrijven juist aan die factoren veel
winst toe. Het kunstje is de toegevoegde waarde in landen, waar de productie
wordt verkocht, tot een minimum te beperken. De fiscus is het daar niet erg mee
eens. Hij vermoedt dat er kunstmatige prijzen worden gehanteerd
("transfer-price"-manipulatie).

Bezien we de vennootschapsbelasting (zonder aardgasbaten, dat is een verhaal
apart) dan zijn er slechts een paar bedrijfscategorieen die werkelijk bijdragen.
Dat is de financiele sector; banken en verzekeraars moeten wel een flink deel
van hun winst alhier aangeven. En dan is er het MKB. Zie de analogie met de
kleine man in de loon- en inkomstenbelasting. Voor de BV-en in dit segment is
het buitenland doorgaans een brug te ver.

Het plan is de winstbelasting significant te verlagen. Dit komt goed beschouwd
een belangrijk deel van ons bedrijfsleven ten goede. Het kabinet is ter ziele.
Het zou jammer zijn als dit voornemen in de kast belandt.

Het is zo dat de fiscus zijn controle-inspanning nogal richt op grote bedrijven.
Begrijpelijk, want het basismateriaal is goed. Ten behoeve van de aandeelhouders
is een veelheid aan driedubbelgecontroleerde cijfers voorhanden. Thans zijn de
zogenaamde "handhavingsconvenanten" actueel. Het idee is dat bedrijven, vooraf,
fiscale "risicopunten" afstemmen. De controle achteraf kan dan minder zijn.
Staatsecretaris Wijn zond een geanonimiseerde versie van zo'n convenant aan de
Eerste Kamer. Er is een proef gaande met 20 bedrijven en zij hebben interesse in
zo'n convenant. De wereld is behept met tien keer meer deskundigen die problemen
oproepen, dan die knopen weten door te hakken. De fiscus heeft belooft
ambtenaren met een "oplossingsgerichte attitude" het voorafgesprek in te sturen.
U mag aannemen dat transfer-price-overleg het belangrijkste onderwerp is.

Als bijgevolg zou er controlecapaciteit voor het MKB vrijkomen. Dat is geen
slechte zaak, al mogen we hopen dat er in dit segment nog wat oplossingsgericht
ambtelijk denken overblijft.

LOAD-DATE: July 3, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               50 of 96 DOCUMENTS

                                  De Telegraaf

                                 June 30, 2006

Volksvermaak en boereneer in Arena

SECTION: Pg. 15

LENGTH: 593 words

HIGHLIGHT:
Verona grijpt terug naar 'real-life' operadubbel

VERONA, vrijdag

Keert Verona zich af van Verdi? Je zou het haast denken nu de programmering van
de Arena dit seizoen slechts voorziet in de 'Aida', terwijl 't ooit alles Verdi
was wat de klok sloeg. De seizoensopening van het beroemde Italiaanse
openluchttheater kwam nu op naam van het dubbele volksdrama 'Cavalleria
rusticana'/'Pagliacci' en daarmee keerden de 'veristische' componisten Mascagni
en Leoncavallo na elf jaar terug in de Arena. Tot ieders tevredenheid, want
bijna 14.000 premierekaartjes (van EUR 12 tot EUR 157 per stuk) is tegenwoordig
alleen nog maar weggelegd voor een 'Aida' of 'Carmen'.

Na de programmeerfout van vorig jaar - de saaie 'La Gioconda' moest het publiek
op een nieuw spoor zetten en dat lukte niet - heeft de Arena goed gegokt. Voor
het 85e seizoen evenwel, volgend jaar, wordt Franco Zeffirelli's
'Carmen'-enscenering ingeruild voor een nieuwe 'Nabucco'. Samen met de voor
eeuwig geprogrammeerde 'Aida' dus toch weer twee Verdi's dat jaar: je moet aan
de inkomsten denken, nietwaar.

Al lang worden 'Cavalleria' en 'Pagliacci' samen uitgevoerd, en niet alleen
vanwege hun handzame lengte (per stuk vijf kwartier, dus samen avondvullend).
Beide opera's horen ook bij elkaar omdat zij het 19e-eeuwse theaterpubliek
confronteerden met iets volstrekt onbekends: het gewone volk. In het bijzonder
het Zuid-Italiaanse (Sicilie respectievelijk Calabrie), met zijn erecodes,
religieuze dwang en passionele relaties. Nog steeds zijn de 'real-life'
tragedies die in beide stukken vorm krijgen invoelbaar.

Jaloezie

Tweemaal is de Argentijnse tenor Jose Cura de ster. Met het grootste gemak
kruipt hij in de huid van cafehouderszoon Turiddu die, verteerd door jaloezie,
zijn dood tegemoet gaat, en even later is hij de paljas van een reizend circus
dat een boerendorp confronteert met een dubbele moord. De Arena aanschouwde zo'n
dubbele krachttoer slechts in 1977 met Placido Domingo en in '93 met Lando
Bartolini. Cura doet het geweldig, in beide voorstellingen draagt hij de
handeling, hij vult het podium met een enorme beweeglijkheid en hij ziet kans
zijn prachtige stem daar niet onder te laten lijden.

Het toneelbeeld daarbij is leeg: brokstukken van Romeinse zuilen geven het kader
aan, met in de linkerhoek een olijfboom als ultiem mediterraan symbool van leven
en dood. Voor de rest een enorm crucifix in 'Cavalleria' en twee circuskarretjes
in 'Pagliacci'. De minimale middelen van een Griekse tragedie, zou je zo zeggen.
Het theatrale komt uit de zaal: een processie over het hoofdpad ('Cavalleria')
en een tuimelend circusgezelschap ('Pagliacci') tussen de rijen door, verwelkomd
door een schare uitbundige kinderen op het toneel.

Accuraat

Bij dat alles het multi-inzetbare koor en het ballet van de Arena, en in de bak
het huisorkest, gedisciplineerd, accuraat en, op de premiereavond, langzaam
meegroeiend met de begeestering van de dirigent Lue Jia. Die in 'Cavalleria'
enkele gaten in de regie van Gilbert Deflo niet kon dichten, maar in 'Pagliacci'
languit in de aanval ging. En won.

Met overtuigende (bij)rollen van Giovanna Casolla (Santuzza), Rossana Rinaldi
(Lola), Svetla Vassileva (een jonge een beweeglijke Nedda) en Alberto
Mastromarino als circusman Tonio.

Nog te zien op 1, 8, 14, 19 en 27 juli, 8 en 17 aug. Verder: 'Aida' (2, 9, 16,
20, 23, 26 en 30 juli, 6, 9, 13, 15, 20, 24 en 27 aug.); 'Carmen' (7, 18, 21, 25
en 28 juli, 4, 10, 16 en 22 aug.), 'Tosca' (15, 22, 29 juli, 12, 18 en 25 aug.);
'Madama Butterfly' (5, 11, 19, 23 en 26 aug.).

Info kaartverkoop/hotels:

030-231 8408.

LOAD-DATE: June 30, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               51 of 96 DOCUMENTS

                                  De Telegraaf

                                 June 27, 2006

'IK GA NOOIT MET PENSIOEN'

SECTION: Pg. 5

LENGTH: 494 words

HIGHLIGHT:
Oudste kapper (84) van ons land weet niet van ophouden

OTTERLO, dinsdag

In een tijd, waarin langer werken een heet hangijzer is, weet de oudste kapper
van ons land van geen ophouden. Gerrit Prophitius (84) die al zeventig jaar
fulltime het kappersvak uitoefent en die vakantie nemen als een straf ziet, past
maar een omschrijving: hij is geknipt voor z'n vak. In de zaak in Otterlo knipt
de schaar onophoudelijk. Maar de levende kapperslegende gaat met zijn tijd mee:
"Donner moet stekeltjeshaar."

Zijn vader wilde liever dat hij boer werd, maar al op jonge leeftijd was het
voor Gerrit zo klaar als een klontje, hij wilde kapper worden. "Mijn moeder
knipte me altijd met een handtondeuse en dat deed zo'n pijn, dat zouden de
mensen niet door hoeven maken. Dus besloot ik kapper te worden", schertst hij.
"Humor, ook erg belangrijk. Dat heb ik in Amsterdam wel geleerd."

Op 14-jarige leeftijd begon de jongeman in een chique Harderwijkse zaak waar hij
de kneepjes van het vak leerde. Na de oorlog stoomde hij op naar Amsterdam. Al
gauw kreeg hij tal van notabelen in de stoel en was hij een veelgevraagd kapper
in Amsterdam onder ambassadeurs, burgemeesters, ministers maar ook de gewone
man.

Ook leerde hij een belangrijke wijsheid over zijn beroep. "Een kapper moet niet
klakkeloos knippen waar de klant om vraagt, maar hem of haar van goed advies
dienen. Toen de toenmalige minister-president Marijnen langskwam, moest het echt
anders. Hij had een scheiding en die wilde ik eruit krijgen", grijnst de oude
kapper. "Nou, dat gaf een heisa. Iedereen zag het meteen. Marijnen is daarna
altijd klant gebleven. Een van de kranten schreef: 'Kapper uit Otterlo zorgt
voor metamorfose bij minister'."

Een van de meest besproken kapsels van ons land, dat van premier Balkenende,
kampt tegenwoordig met hetzelfde euvel, zo vindt de kapper. "De scheiding moet
eruit, dat is wel duidelijk", zegt Prophitius. "En minister Donner staat
stekeltjeshaar wel", voegt de nestor toe. "Een blockhead kan hij wel hebben."

Directeur Rob Vos van de Algemene Nederlandse Kappers Organisatie vindt de
unieke Otterlose kapper geweldig. "Deze kapper is zo kenmerkend voor het vak,
het is nou eenmaal een sociaal gebeuren, logisch dat hij het wil voortzetten."

De toekomst van de Otterlose kapperszaak, gevestigd aan het voorportaal van
Nationaal Park Hoge Veluwe, ziet er dan ook nog steeds rooskleurig uit. "De
toeristen laten voor de vakantie expres het haar groeien om bij ons geknipt te
kunnen worden." Kleinzoon Laurens: "We hebben een vaste klantenkring van
ongeveer duizend mensen. We kennen ze praktisch allemaal bij naam. Ze komen van
heinde en ver en we zijn zeker niet duur hoor. Een knipbeurt kost 13,50 euro."

Gerrit Prophitius, die zelfs wel eens een klant met zijn hoed nog op wist te
knippen, is duidelijk over zijn toekomst. "Ik ga nooit met pensioen." Een
slijtageslag hoeft het niet te worden. "Je moet gewoon kwaad met liefde
vergelden en je vooral niet opwinden in je zaak. Mond houden, maar wel praten."

LOAD-DATE: June 27, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               52 of 96 DOCUMENTS

                                  De Telegraaf

                                 June 22, 2006

Watervrees in Brussel

SECTION: Pg. 13

LENGTH: 643 words

Te midden van de kakofonie aan crisisgeluiden zou je bijna vergeten dat er in
Brussel en Straatsburg ook nog gewoon hard wordt gewerkt aan concrete plannen.
Sommige zijn er om het leven van de gewone burger te veraangenamen, sommige om
rampspoed te voorkomen. Een voorbeeld van het laatste is een heuse
'hoogwaterrichtlijn', totstandgekomen op initiatief van Nederland. Maandag
buigen de lidstaten zich erover.

Het aantal huizen in de uiterwaarden van de Europese rivieren is de afgelopen
veertig jaar verdubbeld. Grote bevolkingsgroepen krijgen letterlijk natte voeten
als rivieren buiten hun oevers treden. Om drama's zoals in 1995 - toen ook in
Nederland veel mensen huis en haard moesten verlaten - te voorkomen, zijn de
zomerdijken langs veel rivieren opgehoogd. Dat betekent echter dat de risico's
op de minder beschermde plekken verder toenemen. 'Natuurrampen' zijn dus
grotendeels aan menselijk ingrijpen te danken.

Het spreekt voor zich dat Nederland als laagst gelegen land aan de monding van
enkele grote rivieren zeer kwetsbaar is. Hoe meer Frankrijk en Duitsland hun
rivieren inkapselen, hoe groter de kans op overstromingen in ons land. Ook
elders binnen de EU zijn rampscenario's allesbehalve vergezocht. Afgelopen
voorjaar nog verdreef het wassende water van de Donau in Oost-Europa duizenden
mensen uit hun huizen.

Binnen de EU zijn er wel afspraken over de kwaliteit van het water (lidstaten
mogen niet ongestraft rivieren vervuilen), maar de hoeveelheid bleef tot dusver
buiten schot. Een vreemde zaak, gezien het grensoverschrijdende karakter van
wateroverlast. Nederland heeft de handschoen opgepakt, en samen met
eurocommissaris Dimas (Milieu) gewerkt aan een voorstel.

Samenwerking

De kern daarvan is dat iedere lidstaat in zijn eigen stroomgebied de gevaren in
kaart moet brengen. Voor zover die er zijn, moeten er extra gedetailleerde
overstromingskaarten worden gemaakt en beheersplannen worden opgesteld.
Grensoverschrijdende samenwerking is hierbij verplicht. Landen die nu geen
gehoor vinden bij hun buren krijgen daarmee een stok achter de deur om problemen
serieus te bestrijden.

Het Europees Parlement, dat over dit onderwerp meebeslist, wil nog verder gaan.
Als het aan de volksvertegenwoordigers ligt, moet het land dat z'n rivieren
inkort of afsnijdt de effecten daarvan op eigen grondgebied compenseren. Op die
manier wordt voorkomen dat lidstaten hun waterproblemen afwentelen op andere
EU-landen, stelt Dorette Corbey (PvdA), die spreekt van "goed nabuurschap".

Die visie kan echter niet op onvoorwaardelijke steun van de lidstaten rekenen.
Vooral landen die nog beschikken over deels 'natuurlijke' rivieren vinden het
onrechtvaardig dat zij ineens aan zware eisen moeten gaan voldoen, terwijl bij
de buurlanden het kwaad al was geschied voordat de richtlijn tot stand kwam.

Tegenpool

De Zweden en Britten hameren op het subsidiariteitsbeginsel: moet Brussel zich
hier ueberhaupt wel mee bemoeien? Beide landen hebben geen grote internationale
rivieren op hun grondgebied en vormen in natuurlijk opzicht de tegenpool van
Nederland.

Waarom al die heisa voor hun interne wateren? Zeker voor de eurokritische
Britten gaat het echt om een principieel punt, want in kringen rond de Commissie
wordt gesteld dat ze de beste rivierkaarten van Europa hebben en bij invoering
van een richtlijn dus als eerste klaar zouden zijn.

Corbey stelt daarom voor om de rapportageverplichtingen voor
niet-grensoverschrijdende rivieren beperkt te houden, zodat onnodige
bureaucratie wordt voorkomen. Ook initiatiefnemer Nederland is bereid tot een
compromis. De Commissie blijft echter vasthouden aan dezelfde eisen voor alle
stroomgebieden, om te voorkomen dat sommige lidstaten er 'gemakkelijk' vanaf
komen. Merkwaardig, want een Europa van twee snelheden is in dit dossier juist
heel goed verdedigbaar.

Marijn Jongsma

LOAD-DATE: June 22, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               53 of 96 DOCUMENTS

                                  De Telegraaf

                                 June 22, 2006

Handen af van het spaarloon

SECTION: Pg. 6

LENGTH: 622 words

HIGHLIGHT:
Weinig vertrouwen in levensloopregeling

CDA en PvdA lijken al weer wat terug te komen op hun voornemen de
spaarloonregeling te laten opgaan in de levensloopregeling. Dat is ze geraden
ook, want de meeste mensen hebben er geen goed woord voor over. "Politieke
partijen hebben maling aan hun achterban"; "Vertrouwen in de overheid is weer
verder afgenomen en tot het nulpunt gedaald";"Hou eens op met het uitmelken van
de gewone man!" en: "Laten ze nou eens ophouden met die betuttelende
bemoeialspelletjes", zijn enkele van de vele reacties die binnenkwamen op onze
Stelling van de Dag.

De overgrote meerderheid, ruim 90 procent, vindt het typisch Den Haag om een
populaire regeling af te schaffen om de burger een onvoordelige andere regeling
door de strot te duwen. "Een leuk, maar duur tijdverdrijf voor ambtenaren in Den
Haag", merkt deze lezer wat zuur op. "Eerst een regeling bedenken, dan weer
afschaffen en dan weer een nieuwe bedenken. Stop deze onzinnige
werkverschaffing."

De overgrote meerderheid, 90 procent, is tegen de afschaffing van het spaarloon.
Tweederde van de 2881 deelnemers aan ons lezersonderzoek doet mee aan die
spaarloonregeling en wil dat ook blijven doen. Een vijfde wil aan geen van beide
regelingen deelnemen. Net iets meer dan de helft vindt de levensloopregeling
ingewikkeld.

Slechts 5% van onze deelnemers, een percentage dat overeenkomt met het
landelijke, is in de levensloopregeling ingestapt of gaat dat doen. Net iets
meer dan de helft van hen doet dat via een spaarrekening, 12 procent via
beleggingen en 8 procent via een verzekering. Bijna de helft van deze
levensloopdeelnemers doet mee om eerder te kunnen stoppen met werken. Ruim
eenvijfde ziet het als een aanvulling op aow en pensioen. Slechts 6 procent
denkt aan ouderschapsverlof, 5 procent aan een sabbatical en nog niet eens een
procent noemt mantelzorg.

Van de 87 procent die niet deelneemt aan de levensloopregeling heeft ruim een
kwart er geen vertrouwen in dat deze regeling blijft bestaan. "Als je er zelf
aan toe bent, is er weer wat anders."

Nutteloos

Van de meeste deelnemers (80 procent) moet de keuze tussen levensloopregeling en
spaarloon gewoon blijven bestaan. Maar deze deelnemer heeft een ander idee: "Het
zijn twee nutteloze regelingen. Het zou veel beter zijn gewoon de belasting te
verlagen." Ook deze lezer wil beide regelingen opheffen: "Ik weiger via de
belastingen voor het verlof van anderen te betalen." Weer een ander meent: "Laat
men het spaarloon gewoon intact, dan zul je zien dat niemand de
levensloopregeling wil."

"De levensloopregeling lijkt terecht een levenloos kind te worden van dit
onzalige kabinet. De spaarloonregeling is eenvoudig en overzichtelijk. Handen af
dus", verklaart een respondent.

Kritisch

Een andere lezer noteert kritisch: "De spaarloonregeling is redelijk gunstig en
daarmee blijf je de controle over je geld houden. Echter de overheid en de
banken hebben hier amper baat bij dan wel kost het hun geld. Bij de
levensloopregeling is de regie geheel in handen van anderen en weet je vrijwel
zeker dat je er niets aan overhoudt. De levensloopregeling is zeer profijtelijk
voor de banken."

Nog een reactie: "De levensloopregeling is alleen interessant voor mensen die
geld over hebben, de spaarloonregeling is voor iedereen interessant, ook voor
mensen met een klein inkomen. Wie is er dus weer de dupe?" Deze reactie sluit
daarop aan: "Hoe kan iemand met een modaal inkomen nou 12 procent van zijn
salaris sparen?" Maar deze lezer vindt dat we niet zo moeten klagen: "Werknemers
hebben al zo veel. Vergelijk eens met landen buiten de EU. Het is hier al een
paradijs!"

Vandaag is er weer een

Stelling van de Dag.

U kunt eraan meedoen

tussen 11.30 en 15.30 uur

via www.telegraaf.nl en www.wuz.nl.

LOAD-DATE: June 22, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               54 of 96 DOCUMENTS

                                  De Telegraaf

                                 June 20, 2006

Kamer wil burgers in de rechtbank

SECTION: Pg. 8

LENGTH: 159 words

Van onze parlementaire redactie

DEN HAAG, dinsdag

Een meerderheid van de Tweede Kamer ziet wel wat in het idee om gewone mensen
een plaats te geven in rechtbanken. Zij zouden met een ander, minder juridisch
oog naar zaken kijken en bovendien de vonnissen begrijpelijker maken.


Nederland is een van de laatste "beschaafde" landen in de wereld waar
niet-juristen geen zitting kunnen nemen in rechtbanken, zo bleek gisteren
tijdens een gesprek van de Kamer met deskundigen op dit gebied.

Met name LPF'er Joost Eerdmans vindt dat dit radicaal moet veranderen. Hij wil
verder gaan dan PvdA en VVD, die leken alleen willen laten meedoen als
rechter-plaatsvervanger. D66 staat ook niet afwijzend tegenover dit idee.
Eerdmans wil dat ze volwaardig meedraaien in de rechtbanken.

De VVD zal deze week het idee opperen om bij bepaalde tbs-zaken een rechtbank te
laten oordelen die bestaat uit een rechter, een gedragsdeskundige en een gewone
burger.

LOAD-DATE: June 20, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               55 of 96 DOCUMENTS

                                  De Telegraaf

                                 June 20, 2006

Water Droge clowns en zijden bloemen

SECTION: Pg. 11

LENGTH: 345 words


Het watertekort blijft het nieuws in Groot-Brittannie beheersen, zeker na de
recente hete dagen. Zo werden clowns in een circus berispt en werd hun act
verboden omdat ze met emmers water naar elkaar gooiden. Dergelijke verspilling
gaf het slechte voorbeeld, zo vonden de autoriteiten.

De clowns vonden de boete belachelijk en een beperking van de artistieke
vrijheid, maar haalden bakzeil. Dat hoeft niemand te verbazen in dit land dat zo
gek op regeltjes is dat een school in Tunbridge Wells tot een verbod op het
gooien van papierenvliegtuigjes besloot. Er zou eens iemand gewond bij kunnen
raken.

Maar goed, we hadden het over water en het goede voorbeeld. Dat werd duidelijk
niet gegeven door miljonair en Labour parlementslid Geoffrey Robinson. The Mail
on Sunday publiceerde foto's van zijn tuin die zo rijkelijk werd besproeid door
sprinklers dat er een klein beekje naar de openbare weg stroomde. Boze buren die
hun gras zien verpieteren hadden de krant gebeld.

Overigens zal MP Robinson niet worden vervolgd want hij glipt door de mazen van
het net, die toestaan de tuin te sproeien als men een eigen bron heeft. Robinson
heeft gewoon net zo diep laten graven tot hij op grondwater stuitte onder zijn
omvangrijke 'estate'.

Ook een andere niet onbelangrijke Labour-figuur ontbreekt het niet aan groen
gras. Bij premier Tony Blair mag het gazon gewoon worden gesproeid. Zijn tuin
valt onder de koninklijke parken en die zijn van het sproeiverbod uitgesloten.

Daarmee begint de indruk te ontstaan dat de elite het watertekort kan negeren,
terwijl Jan met de Pet zijn duurverdiende auto niet mag wassen. In het chique
district Cotswolds, het voorbeeld van de rijke Britse landadel, wordt dat beeld
bestreden. Ook hier zijn offers gemaakt. Zo heeft de charmante plaats
Bourton-on-the-Water, (what's in a name?) dit jaar de bloemen in de hangers aan
de lantaarnpalen vervangen door zijden imitaties. Plastic was uiteraard wat
ordinair. Daarbij kijkt men niet op een cent meer of minder: een zijden
hangplant is ruim twee keer zo duur als een echte plant.

LOAD-DATE: June 20, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               56 of 96 DOCUMENTS

                                  De Telegraaf

                                 June 18, 2006

VOL IN BEELD?

SECTION: Pg. 29

LENGTH: 694 words

HIGHLIGHT:
Zomaar worden gefilmd of gefotografeerd hoef je niet altijd te pikken

Debbie Harksma* liep op een mooie dag in maart door een drukke winkelstraat in
Nijmegen. Op dat moment maakte een cameraploeg daar wat opnamen van het
winkelend publiek. "Ik heb echter geen enkele behoefte om in een tv-programma in
beeld te komen", schrijft Debbie. "Kan ik de opnamen laten vernietigen?"

Kort en goed is het antwoord hierop nee. Till Kolle en Selale Dogan, advocaten
bij Heitman von Meding in Amsterdam, leggen uit: "Mensen hebben niet het recht
om niet in beeld te komen, het maken van straatbeelden zou anders onmogelijk
zijn. Alleen als je een goede reden hebt, in juridische termen een 'redelijk
belang', kun je voorkomen dat je in beeld komt door je te beroepen op het
portretrecht."

Zo'n goede reden kan bestaan uit zwaarwegende privacybelangen en/of uit een
commercieel belang. Dat commerciele belang geldt vooral voor (min of meer)
bekende Nederlanders: zij kunnen hun bekendheid te gelde maken en kunnen daarom
schade lijden als ze in beeld komen.

Voor 'gewone' burgers geldt dat niet, zij zouden alleen kunnen stellen dat er
sprake is van privacyschending. "Een meisje dat ooit innig verstrengeld met haar
toenmalige vriendje door het Vondelpark liep, vond zichzelf prominent terug bij
een artikel in een opinieblad over lenteliefdes. De relatie was toen allang
uit", vertelt Dogan.

Veroordeeld

"De rechter veroordeelde het blad: ze hadden dat meisje niet zomaar mogen
afbeelden. Was ze onherkenbaar in beeld geweest, bijvoorbeeld vaag op de
achtergrond van een foto, dan had de rechter er waarschijnlijk geen problemen
mee gehad."

Een leraar uit het oosten des lands die tijdens de jaarlijkse Amsterdamse
homograchtenparade in leren kleding op een boot danste, vond zichzelf in een
weinig verhullende pose terug in een krant. Pijnlijk, want zijn leerlingen noch
zijn vrouw wisten van zijn dubbelleven.

"De leraar eiste een schadevergoeding. Die heeft hij niet gekregen, maar de foto
mag niet meer worden gepubliceerd: het is een aantasting van zijn privacy",
stelt mr. Kolle, die naast advocaat ook docent auteursrecht aan de
hoofdstedelijke Vrije Universiteit is. "Dat hij op een boot bijzondere poses
aanneemt, wil nog niet zeggen dat hij akkoord gaat met het vastleggen van zijn
portret, laat staan met het publiceren daarvan."

Het nemen van een foto en het openbaar maken, het publiceren ervan, zijn
namelijk twee verschillende dingen. "Als een fotograaf vraagt of hij een foto
van je mag nemen en je stemt daarin toe, betekent dat nog niet dat je akkoord
gaat met publicatie in een krant of tijdschrift."

Dat neemt niet weg dat gewone straatbeelden wel mogen worden gemaakt: het gaat
dan om de straat, niet om de mensen op de foto. Waar je eventueel nog wel
problemen mee kunt hebben, is beeldmateriaal dat dient ter illustratie bij
misdaadprogramma's.

Onherkenbaar

"Over het algemeen gebruiken deze specifieke programma's onherkenbare beelden",
zegt Kolle. "Maar je kunt bezwaar maken als je jezelf als passant herkenbaar
voorbij ziet komen bij een uitzending over bijvoorbeeld kinderprostitutie. Daar
wil je niet mee worden geassocieerd."

* = uit privacyoverwegingen is de naam gefingeerd.

RECLAME

Zie je je beeltenis onverwachts terug in een reclamespot? Dan kun je actie
ondernemen. "Je mag je altijd verzetten tegen het gebruik van jouw portret in
een commercial", zegt docent en advocaat Till Kolle. "Zonder je toestemming mag
je niet met een product worden geassocieerd. Het kan namelijk zijn dat je je
daar helemaal niet mee verwant voelt. Bovendien behaalt een fabrikant hogere
omzetten door reclame, dus daar moet hij voor betalen."

Ook bekende figuren kunnen het gebruik van hun portret in een commercial
aanvechten. Een recent voorbeeld is de reclamespot van Centraal Beheer waarin
minister Verdonk en voetballer Salomon Kalou figureerden. Kalou maakte bezwaar,
het spotje mag niet meer worden vertoond.

"De reclamemakers maakten gebruik van een dubbelganger, maar noemden daarbij de
naam van Kalou", aldus Kolle. "Dat hadden ze wat slimmer moeten aanpakken: als
ze zijn naam niet hadden genoemd en dus slechts hadden gesuggereerd dat hij
meespeelde, was de zaak wellicht heel anders verlopen."

LOAD-DATE: June 18, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               57 of 96 DOCUMENTS

                                  De Telegraaf

                                  June 8, 2006

'We zijn ook GEWONE mensen'

SECTION: Pg. 2

LENGTH: 457 words

HIGHLIGHT:
Beroemde ouders vrijuit over opvoeden

Het kan verkeren. Zo schreeuwt de ene Bekende Nederlander moord en brand wanneer
de grootste kleinigheid uit het prive-leven in de media wordt geetaleerd,
anderen staan hijgerig vooraan om ons, het gewone volk, hun hele hebben en
houden te tonen. Vaak om vooral duidelijk te maken dat ze weliswaar Bekende
Nederlander zijn, maar uiteindelijk toch echt een gewoon mens. Zeker als het om
het kroost gaat. Met dat uitgangspunt is voor Talpa een zesdelige
televisieserie, Beroemde Ouders, in elkaar gedraaid.

Uit een bombardement van korte flitsen, vol oneliners en gelardeerd met film- en
televisieseriefragmenten ('De kleine blonde dood', 'The Cosby Show' en
'Parenthood'), blijkt dat Joris Lutz, Angela Groothuizen, Monique van de Ven,
Victor Reinier, Robert ten Brink, Patty Brard, Fajah Lourens en John de Wolf en
nog een aantal Beroemde Ouders het ook niet altijd even makkelijk hebben. Zij
kampen namelijk, zo kan de kijker zien in Beroemde Ouders, met precies dezelfde
problemen als elke andere gewone opvoeder.

Acteur Antonie Kamerling vertelt in korte flitsen in een zonovergoten tuin en
aan de witte wijn dat hij "het liefst kattenkwaad uithaalt" met zijn zoontje "en
toch een fantastische vader probeert te zijn". Daarnaast is in huize Kamerling
"ruimte voor een au pair voor 30 uur per week en is er een vaste oppasser".

Ook presentatrices Caroline Tensen en Irene van de Laar vertellen in prachtig
uitgelichte 'kijk 's hoe mooi ik woon'-huizen dat ze "toch hun uiterste best
doen om de kids netjes op te voeden, iets mee te geven, genoeg aandacht te geven
en respect voor anderen te hebben". Waar Xandra Brood, de weduwe van Herman, aan
toevoegt "dat kinderen elkaar niet mogen pesten en lief moeten zijn voor
beesten".

Emile Ratelband vertelt te midden van pluche beesten met wellende tranen in de
ogen "een idiote vader te zijn, want zijn kinderen mogen alles. Dan krijg je
draken van kinderen", weet Emile uit ervaring. Dan zit je met een zoon als Rolls
die voor de leut paginagroot in de krant uitschreeuwt dat hij zo homo is als
Albert Mol, enkel en alleen om zijn homofobe pappie te pesten.

Karretje

De ene Beroemde Ouder is heel erg van 'doe maar normaal, ik ben ook maar een
mens' en de andere Beroemde Ouder is nog meer gegeneerd dan een 'gewone ouder'
als zijn kind in de supermarkt krijsend door de gangen rent. Zij hebben toch al
het gevoel dat alle ogen op hen zijn gericht - "tja, ik doe ook wc-papier in
mijn karretje" - en voelen zich extra opgelaten als het dan ook nog eens 'fout'
gaat.

Kortom, hoe beroemd Antonie, Robert, Irene, Emile en Caroline ook zijn, stuk
voor stuk zeggen ze: "Zodra je kinderen hebt, ben je niet meer of minder dan een
moeder of een vader." Een geruststellende gedachte.

LOAD-DATE: June 8, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               58 of 96 DOCUMENTS

                                  De Telegraaf

                                  June 5, 2006

Blunder

SECTION: Pg. 3

LENGTH: 218 words

HIGHLIGHT:
Commentaar


Het feit dat er opnieuw vertrouwelijke justitie-informatie op straat is beland
door knullig handelen bij politie en justitie is ernstig te noemen. Via een
verkeerd verstuurde e-mail is cruciale informatie met betrekking tot een
afpersingsonderzoek terechtgekomen bij derden.

Het is niet de eerste keer dat door onhandigheid Justitie te kijk is komen te
staan. Een naieve officier van Justitie zette twee jaar geleden zijn computer,
die vol stond met gevoelige informatie, bij het grof vuil en ook in een aantal
andere zaken kwam door slordigheden justitie-informatie bij anderen terecht.

Juist van Justitie- en politiepersoneel moet grote zorgvuldigheid worden geeist
bij het behandelen van de verschillende dossiers. Alles moet er aan worden
gedaan om te voorkomen dat er fatale fouten worden begaan.

Dit soort stommiteiten zorgt er ook niet voor dat het vertrouwen van de gewone
burger in het justitieapparaat wordt vergroot. Bovendien zijn er - in sommige
althans - mensenlevens in het geding, waardoor elke blunder fatale gevolgen kan
hebben.

Daarom zou een onderzoek naar de standaardprocedures en protocollen hoe Justitie
dient om te gaan met dit soort informatie niet misstaan. Deze pijnlijke affaire
maakt nog eens duidelijk hoe kwetsbaar de procedures zijn, met alle gevolgen van
dien.

LOAD-DATE: June 15, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               59 of 96 DOCUMENTS

                                  De Telegraaf

                                  May 31, 2006

Familie op de bres voor Rita

SECTION: Pg. 3

LENGTH: 282 words

door Roy Klopper

DE MEERN, woensdag

Familieleden van Rita Verdonk zijn een stickeractie begonnen om de bewindsvrouw
en kandidaat-lijsttrekker van de VVD een hart onder de riem te steken.

Broer Ad Verdonk heeft de buik vol van de 'vuilspuiterij' over zijn oudste zus.
"Rita wordt door sommigen afgeschilderd als een kille vrouw en zelfs als
moordenaar. Wij kennen haar heel anders.

Ze is een warme persoonlijkheid, met het hart op de juiste plek."

'Het broertje van', voormalig commercieel directeur van FC Utrecht en
tegenwoordig evenementenorganisator, heeft samen met zijn echtgenote een stapel
stickers van veertien bij veertien centimeter laten drukken met het opschrift
'Ik sta vierkant achter Rita'. Alle fans van de minister kunnen deze per e-mail
(alicejoos@wanadoo.nl) bestellen tegen betaling van verzendkosten.

De inwoner van De Meern denkt dat veel Nederlanders behoefte hebben om hun steun
aan zijn zus uit te dragen. "Waar ik ook kom, vragen mensen me aan Rita door te
geven dat ze vooral moet doorgaan met haar beleid.

Politici, zelfs uit haar eigen partij, en andere tegenstanders mogen dan wel
kritiek op haar hebben, maar de 'gewone man' heeft haar in zijn hart gesloten."

Uitslag

De familie wachtte bewust tot na de interne partijverkiezing van de
VVD-lijsttrekker, waarvan de uitslag vandaag bekend wordt. "De actie gaat ook
door als ze niet wint. Je mag het met haar oneens zijn, maar wat er is gezegd na
de brand in het uitzetcentrum op Schiphol en de affaire Hirsi Ali, doet geen
recht aan haar persoonlijkheid."

Rita Verdonk, die gisteren voor het eerst in maanden een dagje thuis was, laat
weten de actie van haar broer "hartverwarmend" te vinden.

LOAD-DATE: May 31, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               60 of 96 DOCUMENTS

                                  De Telegraaf

                                  May 26, 2006

'Dan ook Gordon, of Youp van 't Hek'

SECTION: Pg. 6

LENGTH: 883 words


Leden van de koninklijke familie zijn rijk en qua gezicht overbekend en dus
extra kwetsbaar voor ontvoering en paparazzi. Maar dat is ook Gordon, of Youp
van 't Hek. En nog zo'n 1000 Amsterdammers. Kunnen die nu ook zo'n speciale
parkeerregeling krijgen? Laat Gordon en Youp die aanvragen. Dan moet Cohen kleur
bekennen en toegeven dat hier gewoon prinsen werden voorgetrokken. Hier was
gewoon sprake van parkeermoeheid bij onze prinsen, en toen is er aan wat
touwtjes getrokken!

Amsterdam, Y. Belterman

Astronomisch

Acht leden van de koninklijke familie krijgen een zgn. 'hulpverlenersvergunning'
waarmee ze overal in Amsterdam vrij kunnen parkeren, voorwaarde is wel dat ze
zelf het astronomische bedrag van 40 euro per maand uit eigen zak moeten
opbrengen, hetgeen neerkomt op plm. 1,30 euro per dag. Jan met de Pet zou zijn
handen dicht knijpen indien hij voor dat bedrag een kwartiertje zou mogen
parkeren in Amsterdam.

Hoofddorp, Jaap Elfring

Ridicuul

Het is ridicuul dat de zonen van prinses Margriet en mr. Pieter van Vollenhoven,
die geen enkele belangrijke functie bekleden, een aparte behandeling krijgen.
Als zij zich in het openbaar tussen het publiek begeven, zullen ze evenveel
'gevaar' lopen. De prinsen hebben hierdoor faciliteiten verkregen die absoluut
onaanvaardbaar zijn. Deze onbezonnen daad noemt men: meten met twee maten. Men
overtreedt hiermee de wet Gelijke Behandeling.

Hilversum, Joop Kuijer

Gelijk

'Gelijke monniken gelijke kappen' betoogden alle partijen toch in de Kamer??
Maar vrij naar Orwell zijn sommige monniken nog steeds gelijker dan andere...

Charlie Hilm

Hulpverlener

Prinsen en prinsessen die vrij parkeren als hulpverlener dienen te allen tijde
en gekwalificeerd hulp te verlenen!

Oegstgeest, Margriet Duyster

Huwelijk

Het is schaamteloos van de gevangenisdirecteur in Sittard, om de viervoudige
moordenaar Paul S. van W. de gelegenheid te geven in het huwelijk te treden. Dat
de nabestaanden daarbij worden gekwetst interesseert hem niet. Ik twijfel
ernstig aan de verstandelijke vermogens van bruid Petra. De waanzin van de wet
Wapens en Munitie biedt nog steeds aan leden van een schietvereniging de
mogelijkheid zware vuistvuurwapens te bezitten. Heeft het ministerie van
Justitie dan na dat grote drama nog niets geleerd?

Den Helder, Peter Helmus

Internet

Zodra ik het stuk 'Mensen zonder internet tellen niet mee' (Tel. 24-05) onder
ogen kreeg in de leessalon van de plaatselijke bibliotheek ging ik naar de
balie, liet het artikel zien en opperde het idee mezelf beschikbaar te stellen
voor Vrijwillig Coachen van dergelijke mensen, die wel eens iets op het internet
zouden willen 'uitsurfen'. Ik vraag me echter af of dit probleem het niet waard
is een landelijk vrijwilligers project op te zetten?

Baarn, Wolter Neutel

Gladde vloer

Er moet inderdaad meer controle komen op de veiligheid van zwembaden (Tel.
24-05).

Maar het zijn niet alleen jonge mensen die ongelukken krijgen door de gladde
zwembadvloer. Mijn broer was 72 toen hij uitgleed in een zwembad en zo
ongelukkig terechtkwam dat hij overleed. Er is wel een onderzoek geweest maar de
gemeente is niet aansprakelijk gesteld. Na dit vreselijke ongeluk is het
gevaarlijke gedeelte wel afgeschermd met een hek. Waarom moet er altijd eerst
iets gebeuren voor er iets wordt gedaan?

Utrecht, Fam. Ekelschot

Werkloos

In een rapportage van het MKB werd deze week aangegeven dat er op dit moment
werkgevers zijn die niet of onvoldoende personeel kunnen vinden. Ik zou willen
vragen: Kom maar op met de adressen van die werkgevers! Ik ben als 53-jarige al
ruim een half jaar bezig met solliciteren op alles wat ik tegenkom, zonder
resultaat. Ik heb dus sterk de indruk dat het in het nieuws genoemde niet waar
is, of dat dit alleen maar een kreet is om ervoor te zorgen dat de Europese
grenzen open worden gesteld voor goedkopere arbeidskrachten.

Kampen, H. Ph. Reedijk

Jong

Tijdens de wedstrijd Portugal-Frankrijk werd regelmatig op het tv-scherm de naam
van een speler vermeld, met daarachter zijn leeftijd (19 jaar, maar ook 22 en
zelfs 23 jaar). Wat betekent nu eigenlijk 'Toernooi onder 21', als er ook oudere
spelers meedoen?

S. Duursma

Vrachtwagens

Waarom wordt er toch niets gedaan tegen die kantelende vrachtwagens die iedere
dag weer files veroorzaken. Heeft iemand er al eens over nagedacht wat dit
dagelijks allemaal kost? Ze moeten die chauffeurs en hun bedrijven eens hoge
boetes opleggen. Het is vaak een kwestie van ondeskundig en te hard rijden. Met
een strenger beleid kan dit probleem heus aangepakt worden.

M. Hofstede

Ivoren toren

Steeds weer blijkt dat onze beleidsmakers in Den Haag regeren vanuit een ivoren
toren. Zo ook de minister van Volksgezondheid, die nederwiet afdoet als een
'gewone' softdrug. Neem eens een kijkje op de eerste de beste middelbare school,
praat eens met het onderwijzend personeel en, niet in de laatste plaats, praat
eens met de ouders/verzorgers van verslaafde kinderen. Dan pas zie je welk leed
de zo onschuldige jointjes veroorzaken! En heeft de minister er enig besef van
wat er aan chemicalien gebruikt wordt om de plantjes nog sneller uit de grond te
stampen? En als het dan al zo onschuldig zou zijn, waarom wordt de teelt van
nederwiet dan niet gelegaliseerd?

Amstelveen, Niels J. Kooijman

LOAD-DATE: May 26, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               61 of 96 DOCUMENTS

                                  De Telegraaf

                                  May 22, 2006

Duindigt viert feest

SECTION: Pg. 16

LENGTH: 747 words

HIGHLIGHT:
Eeuweling is geen Ascot, maar leuk is het wel

WASSENAAR, maandag

Op Duindigt is het een kwestie van op het juiste paard wedden. Kies je voor de
aardbeien met slagroom of geef je de voorkeur aan een vette patat met. De
verschillen aan de Waalsdorperlaan zijn levensgroot op het paardenfeest ter ere
van honderd jaar Duindigt. Hier staat Jan met de pet een haring uit het vuistje
te eten, terwijl een paar meter verderop een van de vele vip-genodigden zijn
bolknak in de brand steekt en slordig champagne morst.

Duindigt is veranderd, maar het is er zeker niet minder gezellig geworden. Rond
het lommerrijke landgoed tussen 's-Gravenhage en Wassenaar waren de files
gisteren aanzienlijk op weg naar het eeuwfeest, waar de adel in de loop der
jaren verdrongen is door 'gewone' mensen met poen. Ooit bepaalden in de jaren
vijftig het blauwe bloed, de upper ten het gezicht van de renbaan. Maar de
baronnen en jonkheren maakten plaats voor de boeren en buitenlui, voor de
gokkers, de fokkers en de bookmakers. Duindigt, waar de namen van mannen als
Willem Geersen, Jan Wagenaar en Jan van Dooijeweerd nog met groot respect worden
uitgesproken, is nog altijd het domein van dravers en volbloeds. En dat moet zo
blijven.

In de Clingendaelzaal, waar normaal bitterballen en huisgemaakte gehaktballen
worden verkocht, doen de genodigden zich dit keer te goed aan gravad lachs en
gekookte gamba's. Ook staat er foie gras op de menukaart, die bekeken wordt door
mensen die volgens het bordje bij de entree 'gepaste kleding' dienen te dragen.
Een jazzachtig muzikaal trio vermaakt de gasten en het verzoeknummer 'Er staat
een paard in de gang' wordt hier absoluut niet op prijs gesteld. Een man met
massieve schouders zegt: "Een medewerkster van de NDR zei tegen mij dat spelen
voor de muzikanten is. Dat zeg je toch niet! Ze leven hier verdomme van de
wedkantoren." Hij is een beetje boos en kijkt verongelijkt.

Buiten vormen zich lange rijen voor de totalisator. Hans Eysvogel draagt een
grijs pak en op zijn linkerrever prijkt een koninklijk lintje. Zegt: "Ik gok
zelf ook en probeer wat te winnen. Dat lukt niet altijd, maar het is leuk om mee
te doen. Het verhoogt de spanning."

Hij is 78 en komt al 67 jaar op Duindigt. Zijn enthousiasme voor radio en
televisie als commentator werkte in vroeger jaren aanstekelijk op menigeen.
Eysvogel, getooid met zijn onafscheidelijke verrekijker: "De mensen met zakken
vol geld hebben de adel hier verdrongen. Vroeger werd er veel meer gewed dan nu.
Dat komt omdat de mensen niet meer tevreden zijn als ze met minder dan 500 euro
naar huis gaan. Nu doet de totalisatoromzet zo'n 150.000 euro. Vroeger ging die
ver over de miljoen gulden heen."

Als de eerste koers van start gaat, kan een van de genodigden zich in de
Clingendaelzaal nauwelijks meer bedwingen. "Kom op Jeroen, kom op nou!"
schreeuwt hij plotseling, staande voor het raam, dat uitzicht biedt op de
renbaan. Een dame in de vip-lounge, waar middenstanders, eigenaren en de rijken
uit de paardenwereld voor 500 euro een stoeltje hebben gekocht, schept nog een
keer op. Ze verwart het voorgerecht met het hoofdgerecht, want tussen de
gerookte zalm hangen te veel asperges over de rand van haar bord. Vader Hugo
Langeweg ziet intussen bij de stallen tevreden toe hoe zoon Hugo jr. zijn
talentvolle Virgill Boko gemakkelijk naar de overwinning stuurt. De 22-jarige
junior rijdt pas vier jaar als pikeur, maar boekte al 500 overwinningen. De
driejarige Virgill brengt volgens kenners wel 400.000 euro op. "Maar hij is niet
te koop", zegt Langeweg sr., die het paard nu als een van de grote favorieten
voor De Derby ziet.

Op Duindigt gaat het om halslengtes en neuslengtes, om de hoefslag,
paardengehinnik en wedbriefjes, ook wel spelformulieren genoemd. "Ach", zegt
Duindigt-directeur Robert Milders, "de sport, daar gaat het gelukkig nog altijd
om. De huidige cracks leveren bij winst bij de totalisator meestal niet meer op
dan 1.40 voor ingezette euro."

In het promodorpje zijn lederen zwepen te koop en hebben de barkrukken de vorm
van zadels. Hier praat men over winnend, plaats, koppel en trio en komt de
nostalgie om de hoek kijken als de 23-jarige Action Skoatter, 'Paard van de
Eeuw' zijn opwachting maakt en een tikkeltje onstuimig langs het publiek wordt
geleid.

Over de toekomst van Duindigt wordt veel gespeculeerd. Projectontwikkelaars
melden zich, maar de rijken in de paardenwereld geven vooralsnog geen krimp.
Duindigt bestaat honderd jaar en het hoefgetrappel zal hier nog lang te horen
zijn. Wedden??

LOAD-DATE: May 22, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               62 of 96 DOCUMENTS

                                  De Telegraaf

                                  May 20, 2006

Het Songfestival is PASSE

SECTION: Pg. 2

LENGTH: 658 words

HIGHLIGHT:
'Laat het Metropole Orkest weer spelen!'

Klaar, over, uit! De mening van onze lezers over het Eurovisie Songfestival is
glashelder: "Stoppen met die ongein. Laat het voormalig Oostblok maar lekker van
infantiele discodreunen en pornoshows genieten", stelt iemand, "dan zetten wij
een mooi liedjesfestival op. Want met muziek heeft het huidige deuntjesspektakel
niets te maken."

79% stelt dat het Songfestival helemaal geen toekomst meer heeft. 90% vindt dat
Nederland niet meer mee moet doen als de opzet van het festival niet verandert.
Vooral het gebruik van orkestbanden is menigeen een doorn in het oog. Tweederde
pleit voor de terugkeer van het orkest dat artiesten live begeleidt: "We hebben
een fantastisch Metropole Orkest, laat die de nummers spelen en je hebt weer
muziek!"

Dat alle Europese kijkers kunnen stemmen, daar is het festival niet veel beter
van geworden. "Televoters vallen voor de benen, billen en borsten van - bij
voorkeur geblondeerde - stoeipoezen", zegt een van de 3929 deelnemers aan onze
lezersenquete. Vakjury's, zo meent 50%, moeten voortaan de punten verdelen. 38%
vindt echter dat de mening van de gewone man niet helemaal mag worden
uitgevlakt. Zij willen dat vakjury's en kijkers ieder de helft van de punten
bepalen.

Alle dansers en nepmuzikanten op het podium moeten volgens 45% verboden worden.
"Dat is enkel overbodige ballast, opsmuk om een slecht liedje te verbloemen."

Een even groot percentage wil dat er alleen in de eigen taal gezongen wordt:
"Het festival is een te grote eenheidsworst. Het uitdragen van de eigen cultuur
moet vooropstaan."

Menigeen pleit voor een stripverbod: "De meeste artiesten zien er uit als halve
hoeren, ze staan allemaal in hun blote reet." Toch is een enkeling daar juist
blij mee: "Ik vind die sexy meisjes een genot om naar te kijken."

"Sinds wanneer hoort Armenie bij Europa?" vraagt een lezer. Hij is lang niet de
enige die klaagt over een 'Oostblokfeestje'. 34% pleit voor de invoering van
twee halve finales: een voor Oost-Europa, een voor het Westen.

Bovenden stippen velen aan dat het belachelijk is dat de vier grootste betalers
aan de EBU, de samenwerkingsorganisatie van publieke omroepen, gegarandeerd zijn
van een plek in de finale. "Daarmee is de wedstrijd per definitie oneerlijk."
Nederland is overigens de vijfde betaler, 47% vindt dat wij daarom ook een vaste
deelnemer moeten zijn.

Bijna 40% van de respondenten heeft eergisteren de halve finale gezien. Hoewel
velen het festival oubollig noemen, blijkt dat jongeren meer kijken dan ouderen.
16% vindt de Belgische inzending het best, gevolgd door de Zweedse (13%).
Echter, 21% kan zich geen enkel nummer herinneren.

Een op de vijf kijkers vond het optreden van Treble goed, eenzelfde aandeel vond
de Nederlandse inzending slecht: "Van het brabbeltaaltje van de trommelende
trollen van Treble wordt geen Europeaan warm. Dat stuur je toch niet naar een
festival?"

"Ach", verzucht een ander, "die meiden moeten blij zijn dat ze niet naar de
finale gaan. Wat een wanvertoning. Van die competitie wil je niet eens winnen."

Slechts 12% zegt vanavond te kijken naar de finale, waar zowel Belgie als
Nederland niet aan deelneemt.

Eenderde zegt dat Nederland in de toekomst alleen bewezen artiesten moet sturen.
Marco Borsato, Trijntje Oosterhuis en Hind zijn favoriet. "Al zal geen
topartiest hier zijn vingers aan willen branden", zo verwacht een respondent.
"Waarom sturen we niet de Zangeres zonder Stem? Dat doen al die andere landen
ook", schertst een ander. Ook Kim Holland wordt aangedragen: "Ze kan niet
zingen, maar heeft wel grote borsten en is bereid die te laten zien. Alleen dat
levert nog stemmen op!"

Arnoud Breitbarth

Maandag kunt u tussen 11.30 en 15.30 uur weer meedoen aan de Stelling van de Dag
op www.wuz.nl en www.telegraaf.nl.

Welke steekwoorden horen bij het Songfestival?

Vriendjespolitiek (83%)

Nietszeggende deuntjes (47%)

Slechte smaak (41%)

Artiesten van C-garnituur (38%)

Debiele dansjes (32%)

LOAD-DATE: May 22, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               63 of 96 DOCUMENTS

                                  De Telegraaf

                                  May 18, 2006

Vlaams Belang zowel dader als slachtoffer

SECTION: Pg. 13

LENGTH: 467 words

"Een tweejarig eeuwig slaapstertje met haar teddybeer", zo omschreef acteur Jan
Decleir de tweejarige Luna, die gisteren in Antwerpen werd begraven. Belgie is
in shock nadat de peuter samen met haar Malinese oppas vorige week werd
vermoord. Dader Hans van Themsche verwondde op dezelfde dag een Turkse vrouw,
die rustig op een bankje een boek zat te lezen.

Hoe groter het drama, hoe meer de mensen snakken naar een verklaring. In de
politiek werd al snel met de beschuldigende vinger gewezen naar het
extreem-rechtse Vlaams Belang (VB), de grootste partij in Antwerpen. Door
decennia haatkwekerij zou er een klimaat zijn gecreeerd waarin dit soort
excessen uiteindelijk onvermijdelijk zijn. Is dat verwijt terecht?

Leider Filip Dewinter is moeilijk te betrappen op expliciet racistische
uitspraken. Hij is de welbespraakte ideale schoonzoon die de partij groot heeft
gemaakt, en niet alleen door - en dat is op zich legitiem - het
immigrantenprobleem aan de orde te stellen. De populariteit van het VB is ook
een stem voor het Vlaamse onafhankelijkheidsstreven, en misschien nog wel
belangrijker: een stem voor de 'antipolitiek'. Heel begrijpelijk in een slecht
bestuurd land waar de mening van de gewone man lang niet serieus genomen is. De
voedingsbodem voor extreemrechts in Vlaanderen is net zo ingewikkeld als Belgie
zelf.

Magneet

Dat laat onverlet dat het VB nog steeds als een magneet werkt op allerlei
dubieuze figuren uit de wereld van hooligans en skinheads, al dan niet getooid
met nazi-symbolen, die geweld niet schuwen. En dat Dewinter consequent aan een
vijandbeeld werkt, waarbij angst wordt aangewakkerd voor de 'islamitische
roofdieren'. Hierdoor kan het VB als de verkeerde inspiratiebron dienen voor
labiele personen als Hans van Themsche - ook al heeft de partij zelf zich in
alle toonaarden gedistantieerd van het 'zinloze geweld'.

Opvallend is de mening van Johan Vande Lanotte, voorzitter van de sp.a, zeg maar
de Belgische PvdA. Hij sloot zich niet aan bij het koor van collega-politici en
waarschuwde voor overdrijving: "Het blijft een individueel geval van extreem
geweld." Vande Lanotte kreeg ook binnen zijn eigen partij de wind van voren,
omdat hij meer als een professor dan als politicus zou reageren.

Toch heeft de jurist een punt. Het Vlaams Belang direct verantwoordelijk stellen
voor een dubbele moord is een onbegaanbare weg. De partij zou zich al snel weer
wentelen in de slachtofferrol - vooral ontstaan door de politieke boycot - die
de afgelopen jaren alleen maar stemmen heeft opgeleverd. Beter is het om het
miljoen (!) Vlamingen dat VB stemt een goed alternatief te bieden op een moment
dat velen van hen zullen inzien dat het 'wij/zij-denken' geen einde maakt aan de
multiculturele samenleving, maar deze juist onleefbaar maakt.

Marijn Jongsma

LOAD-DATE: May 18, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               64 of 96 DOCUMENTS

                                  De Telegraaf

                                  May 11, 2006

Raar

SECTION: Pg. 39

LENGTH: 523 words

HIGHLIGHT:
Column


We vieren in onze regio nogal wat bijzondere weken!

Zo hebben we natuurlijk de Boekenweek, de Week van de Poezie, de Week van de
Architectuur, de Week van het Water, de Week van de Jazzmuziek. Je zou haast
gaan denken dat we weekdieren zijn!

Nou, ik heb hoogstpersoonlijk een naam gevonden voor deze week: de Week van de
Rare Ongelukjes!

Maandag. De medewerker van een tankstation in Alblasserdam krabbelde zich flink
op z'n kruin, toen een aan alle kanten rammelende roestbak het terrein op kwam
stuiteren. Zijn wenkbrauwen schoten helemaal in de frons, toen de automobilist
vervolgens uitstapte en op z'n gemakje een stofzuigerslang in zijn tank ging
staan proppen.

Wat bleek het geval? De automobilist had zojuist te horen gekregen dat zijn
hoestbui-op-wielen niet meer door de APK-keuring zou komen, en hij dacht slim te
zijn door onderweg naar de sloop nog even het laatste restje benzine met een
stofzuiger uit z'n wrak te zuigen - hupsakee, zo een jerrycan in.

Zijn pientere plannetje pakte echter ietsjes anders uit dan-ie had verwacht: de
'brandstof-zuiger' vloog direct in de hens, en uiteindelijk moesten er twee
brandweerwagens aan te pas komen om de boel te sussen en die oelewapper een
welverdiende brandtrap onder z'n kont te geven. Nog dezelfde dag heeft de
'geniale gek' een bijnaam gekregen: het hele dorp noemt hem nu de
'stofzuiger-zak van Alblusserdam'!

Dinsdag. Een 22-jarige automobiliste uit Bleiswijk reed op haar akkertje door
het durrup, toen er opeens een kudde eenden vrolijk de weg op waggelde. Maar in
plaats van op haar rem te trappen, prakte de vrouw haar gymp uit paniek op het
verkeerde pedaal en jakkerde ze plankgas langs de familie Duck, maar dwars door
acht tuinen, zes garageboxen en twaalf serres, om uiteindelijk in een huiskamer
tot stilstand te komen.

Nadat ze eerst met haar ruitenwissers de spaghettislierten, vlaflips en
komkommersalade uit de hele buurt van haar voorruit had geveegd, sprak de
'kamikazecoureur' ad rem, dat die overstekende eenden vast geen geluksvogels
waren.

Waarop de politieagent al even getapt terugzei, dat ze vanwege de ravage die ze
had aangericht, een schadeclaim tegemoet kan zien 'van hier tot Woerden'...

Woensdag. Een 84-jarige Papendrechtse in een rolstoel werd door haar man door
het park geduwd, toen plots diens pet van z'n kuif waaide. De krasse knar zette
direct de achtervolging in, maar zag over het hoofd dat hij zijn vrouw
achterliet op een helling, die eindigde bij de dorpsvijver. Terwijl de gezwinde
grijsaard druk bezig was zijn petje te vangen, lazerde zijn lieve vrouw met een
legendarische plons de sloot in.

Met 't kroos op 'r kruin kon de bejaarde badgaste gelukkig door een groepje
wandelaars uit het water worden getakeld. Wel was de rolstoel stuk, maar naar
verluidt moest haar man daarom voor straf met de pet rond...

Nou beste mensen, ik maak mij ernstig zorgen. Deze Jan met de Pet heeft namelijk
beloofd om vandaag, samen met John de Wolf, van de Euromast te gaan abseilen. Ik
ga dus 100 meter naar beneden roetsjen... aan een enkel touwtje. Uitgerekend in
de Week van de Rare Ongelukjes. Wens me geluk....!

LOAD-DATE: May 11, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               65 of 96 DOCUMENTS

                                  De Telegraaf

                                  May 6, 2006

'Weinig vlaggen halfstok bij dodenherdenking!'

SECTION: Pg. 2

LENGTH: 766 words


Het valt mij elk jaar weer op dat veel mensen kosten noch moeite sparen om hun
tuin uitbundig te versieren met kerst, het EK en WK en Koninginnedag, de vlag
vrolijk laten wapperen op feestdagen van het Koninklijk Huis, zelfs als hun
kinderen geslaagd zijn, maar het blijkbaar te veel moeite vinden om op 4 mei,
tijdens de dodenherdenking, die vlag halfstok te hangen. En dat vind ik heel
erg.

Ermelo, W. Boon

Toilet

Iedereen in dit land moet aan het chemische toilet (bouwvakkers, caravans en
campers) of de vuilwatertank (boten) om het milieu te sparen. Niets mis mee. De
NS echter laat al rijdend door het land een spoor van uitwerpselen achter.
Waarom wordt de NS niet verplicht vuilwatertanks/chemisch toilet in hun
treinstellen in te bouwen? Dan kunnen de treinen voortaan beter remmen en is het
weer iets prettiger wonen in de buurt van het spoor.

StevenWPBos@cs.com

Cijfers

Meneer Ferd Crone van de PvdA zegt dat Marcel van Dam met cijfers knoeit.
Misschien kan Crone op een A4'tje aangeven hoe de financiele situatie van
ouderen een jaar geleden was, hoe het dit jaar is en hoe het gaat worden met de
PvdA-plannen. Lijkt me niet zo ingewikkeld en mocht het achteraf niet kloppen,
dan weten we in ieder geval tot wie we ons kunnen wenden.

Emmeloord, E. van Vliet

Graaien

Wouter Bos wil zich profileren als de Robin Hood van deze tijd; graaien bij de
rijken en de armen tot zijn discipelen maken. Zelfs binnen zijn eigen partij
wordt dat niet langer gepikt. Laat Bos eens aangeven wat hij onder rijke ouderen
verstaat, zodat we onze zuurverdiende centjes kunnen beschermen door op een
andere partij te stemmen.

ooievaar@zonnet.nl

Ambtenaren

De ambtenarij gaat steeds meer op dat 'geweldige' bedrijfsleven lijken, afgezien
van de voordelen dan. Ambtenaren hebben geen 13e maand, krijgen geen
winstuitkering (ja, lach maar), geen lease-auto, het kerstpakket stelt niet veel
voor en de zekerheid van een vaste baan bestaat allang niet meer. Ambtenaren
zijn echter nog steeds niet bevrijd van de vooroordelen. Nieuws voor allen die
zeuren over het feit dat ambtenaren op 5 mei vrij zijn: we hebben er Goede
Vrijdag voor ingeleverd.

flepp@wanadoo.nl

Benzineprijs

Zojuist heb ik voor 80,77 euro 53,35 liter benzine getankt, dat is 1,51 euro per
liter. De raffinaderijprijs, inclusief marge voor de oliemaatschappij, is 0,48
euro. Dit betekent dat op een liter ruim 1 euro belasting zit. Hoelang kunnen ze
de Nederlandse bevolking nog blijven uitpersen?

Rijswijk, D. Brouwers

Benzineprijs (2)

Het is belachelijk dat een bedrijf als Shell miljarden euro's winst maakt en ons
desondanks steeds meer laat betalen voor de brandstof. Elke verandering grijpen
ze aan om de benzineprijs te verhogen. Als Amerika met vakantie gaat of door
storm de oliewinning een paar dagen stil ligt, stijgen bij ons de
brandstofprijzen.

Als we de producten van Shell eens een tijdje boycotten... misschien helpt dat!

Amsterdam , F. Noot

Scootmobiel

Mensen die zich in een scootmobiel door een winkelcentrum begeven, zouden
gevaarlijk zijn (Wuz.04/05). Dat gaat wel erg ver! Ik denk dat de fietsers, die
daar niet mogen fietsen en brommers en scooters veel gevaarlijker zijn dan wij.
Ze geven ons geen enkele ruimte en gooien hun fiets overal neer. Eigenaren van
een scootmobiel moeten soms rare capriolen uithalen om erlangs te kunnen. Want
een gehandicapte helpen, dat is er tegenwoordig niet meer bij!

Regenboog1@planet.nl

Advocaten

Ik ben altijd verbaasd over het feit dat zware criminelen, zoals Willem H.,
altijd kunnen beschikken over de duurste advocaten. Als gewone burger moet je je
altijd zien te redden met de allergoedkoopste, bij voorkeur een stagiaire.
Worden die dure advocaten soms betaald door de gemeenschap? Of betalen die
criminelen hun raadsheren met eigen geld, geld dus waar een luchtje aan zit?
Maakt het zo'n advocaat dan helemaal niet uit waar het geld dat hij verdient
vandaan komt?

Lelystad, J. Kanis

Medicijnen

Uit dat bericht over de verspilling van medicijnen (Tel.03/05) blijkt wel dat
verzekeringsmaatschappijen te gemakkelijk met andermans geld strooien en alles
vervolgens doorberekenen in de premie. Het kan en moet beter, logischer en
goedkoper. Verzekeringen en ziekenhuizen moeten bij een onafhankelijke commissie
aangeven wat de beste doseringen/aantallen zijn en vervolgens van de
farmaceutische industrie eisen dat ze zich daaraan houdt.

Venlo, W. de Brouwer

Onderdak

Wij beschikken over een vrije etage, inclusief badkamer. Bij deze bied ik deze
verdieping gratis aan als onderdak voor Hirsi Ali.

's-Gravenhage, W.P. van Ofwegen

LOAD-DATE: May 6, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               66 of 96 DOCUMENTS

                                  De Telegraaf

                                  May 4, 2006

Uniform thuis taboe voor politieleerling

SECTION: Pg. 9

LENGTH: 330 words

HIGHLIGHT:
Aspiranten behoeden voor gevaar

door Gijsbert Termaat en Tjerk de Vries

AMSTERDAM, donderdag

Studenten aan de politieopleidingen wordt aangeraden na schooltijd niet meer in
uniform de straat op te gaan, zodat ze niet verstrikt kunnen raken in
gevaarlijke situaties. Inmiddels hebben enkele korpsen in ons land
leerling-dienders zelfs verboden hun kostuum aan te houden.

Grote problemen kunnen ontstaan als ze buiten werktijd bij bijvoorbeeld geweld
op straat door omstanders te hulp worden geroepen. De aspirant kan dan alleen
proberen de boel te sussen, omdat hij geen wapen of portofoon bij zich heeft.

Gewone man

"De gewone man op straat ziet niet of hij met een ervaren agent te maken heeft
of met een leerling", zegt de Amsterdamse politiewoordvoerder Rob van der Veen.

Politiestudenten in onder meer Drenthe en Groningen mogen nog wel in hun blauwe
uniform de auto, bus of trein instappen. In Friesland is het inmiddels verboden.
Het korps heeft acties gehouden waarbij dat ook werd gecontroleerd. Amsterdam
heeft het nog niet verboden, maar raadt het de leerlingen, net als veel andere
korpsen, wel ten zeerste af.

Studenten zelf zijn verdeeld over het dragen van een uniform in vrije tijd.
Sommigen vinden het risicovol, anderen vinden dat het gewoon moet kunnen: "Ook
zonder uniform schiet ik mensen te hulp. Daarvoor ben ik bij de politie gegaan."

Gewone agenten mogen dan weliswaar wel in uniform naar huis, ook zij zijn lang
niet altijd bewapend. In de meeste gevallen wordt het dienstpistool op het
bureau achtergelaten.

Overigens wordt van agenten van veel korpsen verwacht dat ze in het verkeer
altijd hun politiepet dragen. Korpschefs van meerdere steden verlangen namelijk
dat hun agenten ook in hun vrije tijd asociale weggebruikers aanpakken. Bij
ongeoorloofd verkeersgedrag kunnen ze buiten werktijd de speciale horkenlijn
bellen en het kenteken van de automobilist doorgeven. Het wangedrag wordt dan
alsnog bekeurd. Inmiddels zijn al vele duizenden automobilisten aangepakt.

LOAD-DATE: May 4, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               67 of 96 DOCUMENTS

                                  De Telegraaf

                                  May 4, 2006

Uniform in vrije tijd taboe voor politieleerling

SECTION: Pg. 37

LENGTH: 240 words

door Gijsbert Termaat en Tjerk de Vries

AMSTERDAM, donderdag

Studenten aan de politieopleidingen wordt aangeraden na schooltijd niet meer in
uniform de straat op te gaan, zodat ze niet verstrikt kunnen raken in
gevaarlijke situaties. Inmiddels hebben enkele korpsen in ons land
leerling-dienders zelfs verboden hun kostuum aan te houden.

Grote problemen kunnen ontstaan als ze buiten werktijd bij bijvoorbeeld geweld
op straat door omstanders te hulp worden geroepen. De aspirant kan dan alleen
proberen de boel te sussen, omdat hij geen wapen of portofoon bij zich heeft.

"De gewone man op straat ziet niet of hij met een ervaren agent te maken heeft
of met een leerling", zegt de Amsterdamse politiewoordvoerder Rob van der Veen.

Politiestudenten in onder meer Drenthe en Groningen mogen nog wel in hun blauwe
uniform de auto, bus of trein instappen. In Friesland is het inmiddels verboden.
Amsterdam heeft het nog niet verboden, maar raadt het de leerlingen, net als
veel andere korpsen, wel ten zeerste af.

Studenten zelf zijn verdeeld over het dragen van een uniform in vrije tijd.
Sommigen vinden het risicovol, anderen vinden dat het gewoon moet kunnen: "Ook
zonder uniform schiet ik mensen te hulp. Daarvoor ben ik bij de politie gegaan."

Gewone agenten mogen dan weliswaar wel in uniform naar huis, ook zij zijn lang
niet altijd bewapend. In de meeste gevallen wordt het dienstpistool op het
bureau achtergelaten.

LOAD-DATE: May 4, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               68 of 96 DOCUMENTS

                                  De Telegraaf

                                  May 3, 2006

BRIEVEN

SECTION: Pg. 3

LENGTH: 439 words

HIGHLIGHT:
Kringen


Verbazingwekkend eigenlijk, dat TPG Post brieven die Nederlanders aan God
schrijven tot nu toe altijd doorstuurde naar de Evangelische Omroep.

Wie heeft dat ooit bepaald? God zelf? Een gereformeerde baliemedewerker van de
TPG Post? Of EO'ers die denken dat zij God zijn, zoals Andries Knevel? De
Vrijzinnig Protestantse Radio Omroep zal het een rotzorg zijn geweest. Die is al
jaren van God los. Maar ik begrijp niet dat de KRO en de NCRV dit al die tijd
hebben gepikt, om nog maar te zwijgen over de Ikon en de RKK. En wat te denken
van de Nederlandse Moslim Omroep? Tot christenen bekeerde moslims krijgen in
sommige landen zelfs de doodstraf!

En waarom een omroep? Een krant had ook gekund. Kijk, ik kan mij voorstellen dat
ze de Volkskrant, ooit een uiterst religieus dagblad, oversloegen. De God van
die krant heet nu Wouter Bos, die maandag nog werd gefotografeerd terwijl hij de
Internationale stond te zingen, een beeld dat mij bij deze voormalige
Shell-medewerker altijd met achterdocht zal blijven vervullen. In gedachten had
Woutertje intussen ongetwijfeld zijn ideale Nederland, toen hij de verworpenen
der aarde stond toe te zingen: iedere hardwerkende burger aan de bedelstaf, elke
profiteur maandelijks een grote zak geld. En zo'n huichelaar durft dan de term
'perverse solidariteit' te bedenken.

Maar goed.

Het dagblad Trouw zou ik evenmin hebben aangedurfd. Daar geloven ze nog wel in
God, maar helemaal serieus nemen ze Hem ook niet meer. Het Nederlands Dagblad of
het Reformatorisch Dagblad waren echter wel een optie geweest. Keurige,
godvrezende kranten, immers. Maar ja, ook antirooms, reden waarom ik zelf van
dergelijke brieven waarschijnlijk toch maar een stapeltje kopietjes zou hebben
gemaakt, die ik vervolgens en naar het Vaticaan en naar Mekka en naar de
Protestantse Kerk Nederland en naar de Christelijke Gereformeerde Kerken en naar
de Vrijgemaakte Gereformeerde Kerken en voor alle zekerheid ook naar de Raad van
Kerken zou hebben gestuurd.

Met strafport, uiteraard.

Prima, in elk geval, dat de brieven aan God voortaan naar het adres Postbus 10,
9843 ZG Grijpskerk moeten worden verstuurd. Kunstenaar Johan van der Dong heeft
dat postadres geopend omdat het hem ook een doorn in het oog was dat zij bij de
EO in de bus werden gegooid.

Het heeft wel iets, Grijpskerk.

Het heeft zelfs meer dan Vaticaanstad of Mekka, om maar eens een paar
dwarsstraten te noemen.

"Dag, ik zoek God."

"Geen probleem, meneer. Afslag Grijpskerk-Noord, tweede straat links, eerste
rechts. Op dat woonerf huurt Hij een kamertje bij de weduwe De Rooij."

Volgens mij zou God daar zelf wel vrede mee hebben.

LOAD-DATE: May 3, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               69 of 96 DOCUMENTS

                                  De Telegraaf

                                 April 27, 2006

'Kabinet pleegde kaalslag met nieuwe zorgwet'

SECTION: Pg. 6

LENGTH: 870 words


Dit kabinet begrijpt nog steeds niet welk een gigantische kaalslag het heeft
gepleegd met de nieuwe zorgwet. Twee miljoen 65-plussers leveren maandelijks EUR
100 tot EUR 300 in. Dit betekent dat er EUR 2,5 tot EUR 7,2 miljard per jaar
minder besteed zal worden als gevolg van deze miskleun. Daarbovenop komt nog
eens de stijging van energieprijzen. Als compensatie komt er een schamele EUR
4,33 per maand. Het is schrijnend dat het kabinet wel denkt aan z'n eigen
gepensioneerde ambtenaren, maar de werkgevers geen verplichtingen oplegt. Het is
wel duidelijk dat diverse uitgaven zoals abonnementen en giften aan goede doelen
zullen teruglopen. De overheid zal dan zeggen dat 'de bestedingen zijn
achtergebleven'. Als klapstuk zullen de parlementsleden eisen dat ook zij
gecompenseerd worden. Dit is de wereld op zijn kop. De definitieve afrekening
komt in mei 2007.

Heiloo, H.G.F. Steenhuisen

Oplichting

Enkele dagen geleden heeft mijn zoon via internet (Marktplaats) zijn mobiele
telefoon te koop aangeboden. Een Engelssprekende dame uit Londen reageerde via
e-mail.

De telefoon werd verkocht en per post verstuurd naar een adres in Nigeria, nadat
van een bank in Londen een bevestiging was ontvangen dat het overeengekomen
bedrag in depot stond. Als het verzendbewijs getoond kon worden, zou het geld
worden overgemaakt naar zijn rekening. Helaas, het prachtige 'officiele' stuk
van de Londense bank bleek vals en daarom niets waard. Ons werd verteld dat wij
niet de eerste waren die er intuinden. Een domme actie dus. Hiermee willen we
iedereen waarschuwen voor dit soort praktijken. Denk aan het aloude spreekwoord
'boter bij de vis'.

Amstelveen, N.J. Kooijman

Toezicht

Probeert u als trouwe maandelijkse deelnemer aan de Postcode Loterij voor de
aardigheid zelf eens om de BMW-wincode die u is toegekend, per telefoon te
activeren. Na het intoetsen van uw code hoort u: 'druk 1, om aan te geven
hoeveel loten u wilt voor uw jackpot-verdubbelaar. Druk 2 om te laten weten
hoeveel extra loten u wilt kopen om in aanmerking te komen voor uw BMW'. Wij
drukten niets in, want wij hebben al een auto. Bovendien waren we in de
veronderstelling dat we al meededen. Maar prompt kregen we een computerantwoord:
'U heeft niets ingedrukt en u bent dus niet geactiveerd, uw bericht is niet
ontvangen'. Onder wiens toezicht staat de Postcode Loterij eigenlijk?

Kamperland, E.P.A.Bruin

Toilet

Onlangs zijn mijn vrouw en ik met vrienden naar De Keukenhof geweest. Op een
gegeven moment moesten onze vrouwen naar een toilet. Toen ze die eindelijk
hadden gevonden, bleek er een rij te staan van 60 tot 80 dames. Bij een ander
toilet was de situatie hetzelfde. Dit is toch schandalig?! Ze moesten minstens
een uur wachten voor ze aan de beurt waren. Er bestaan toch verplaatsbare
toiletunits? De organisatie van De Keukenhof zou die moeten neerzetten.

Papendrecht, J. in 't Veld

Syntus

Mijn vrouw en dochter gingen winkelen in Arnhem en namen voor een keer de trein
(Syntus). Tot hun verbazing kost een retourtje Tiel-Arnhem liefst 24,40 euro per
persoon, dus EUR 48,80 voor twee personen. Voor dit bedrag koop je twee volle
tanks voor een Renault Twingo, waarmee ik zeker twaalf keer op en neer zou
kunnen rijden van Tiel naar Arnhem.

jromijn@yahoo.com

Soestdijk

De verdwazing neemt almaar toe in Nederland! Er is maar liefst 4,8 miljoen euro
nodig om paleis Soestdijk open te stellen voor het publiek. Stop dat geld liever
in de gezondheidszorg of in de ontwikkelingshulp. Nieuwsgierige Nederlanders
kunnen Soestdijk wellicht op een website bekijken zoals bijvoorbeeld Het Louvre
in Parijs. De ultieme 'kick' zou ik zeggen.

Everberg Belgie, D.W.Jenner

Staan

Schandalig idee om passagiers in een vliegtuig te laten staan. De huidige
situatie in de economy class waar men als sardientjes op elkaar gepakt zit, is
al erg genoeg.

Niet iedereen kan een vlucht in de business class declareren als onkosten.

Dus zou het 'gewone' volk nog meer comfort moeten inleveren? Hier zijn geen
woorden voor! Hebben de bedenkers hiervan zelf wel eens enkele langere vluchten
in de e-class gemaakt?

Zeist, J. de Swart

Werkweigering

De geschiedenis herhaalt zich. Onze jeugd haalt de neus op voor een baan en om
die reden laten we Polen naar ons land komen. Jaren geleden zaten we in
eenzelfde situatie: de Nederlanders wilden bepaalde werkzaamheden niet doen, dus
haalden we Spanjaarden, Italianen, Turken en Marokkanen hierheen. Met de
gevolgen daarvan worden we nog dagelijks geconfronteerd. Wordt het daarom geen
tijd om de zaak om te keren en werkweigering te bestraffen in plaats van te
belonen in de vorm van een uitkering?

Den Haag, C. van der Meijden

Winst

Het is toch onvoorstelbaar dat Essent een winst maakt van 526 miljoen euro
(Tel.25/04) en dat desondanks de tarieven drastisch worden verhoogd in plaats
van dat deze verhoging wordt afgedekt uit de hoge winst? Het zal er wel weer op
uitdraaien dat het salaris van de heer Boersma moet worden opgekrikt richting
een miljoen euro.

Eindhoven, C. Brekoo

Schandalig

Ronduit schandalig wat Ebru Umar is overkomen. Aan burgemeester Cohen zal ze
niet veel hebben. Die is te druk bezig met de boel bij elkaar te houden.

Dordrecht, B.A.W. Ten Holter

LOAD-DATE: April 27, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               70 of 96 DOCUMENTS

                                  De Telegraaf

                                 April 25, 2006

DIT MAG DUS NIET!

SECTION: Pg. 5

LENGTH: 587 words

HIGHLIGHT:
Ondernemers hard aangepakt na kopieren KNVB-leeuw

ZEIST/LEIDEN, dinsdag

Over ruim een maand ontbrandt in Duitsland de strijd om het wereldkampioenschap
voetbal. In eigen land begint al veel eerder de strijd om de consument. Want het
WK is 'big business', waarvan ondernemend Nederland een graantje poogt mee te
pikken. En waar straks op het veld een doodschop gepermitteerd is om in de
finale een tegendoelpunt te voorkomen, schendt ook de commercie veelvuldig de
spelregels.

De KNVB ziet met lede ogen aan hoe handige handelaren zijn beeldmerk misbruiken.
De nationale voetbalbond heeft het exclusieve recht op de leeuw en de shirts
waarin de leden van het keurkorps van bondscoach Marco van Basten straks gaan
spelen. Natuurlijk is de kleur oranje van elke Nederlander, maar het kopieren
van de officiele interlandshirts of het logo is wel strafbaar. En dat gebeurt
maar al te vaak. "Uit de vreemdste landen zien we ze binnenkomen. De douane let
in het kader van het merkenrecht extra op de import van nepshirts. Voor onze
kledinglijn gelden dezelfde regels als voor gekopieerde merkkleding van Lacoste
of Versace, die ook niet mag worden geimporteerd", aldus zegsman Frank Huizinga
van de Zeister voetbalbond.

De KNVB ziet dit jaar extreem streng toe op misbruik van het logo. "Het recht op
het gebruik van onze leeuw is voorbehouden aan onze hoofdsponsors, die daar veel
geld voor betalen." Omdat de bond niet overal tegelijk kan zijn, heeft ze
studentenhuizen van Groningen tot Maastricht ingeschakeld om winkeliers in
verschillende binnensteden en op internet te controleren op misbruik. "Een
kwestie van etalages bekijken, rekken met kleding doornemen en advertenties op
internet napluizen", zo meldt Alwin, een 21-jarige rechtenstudent uit Utrecht,
die als 'KNVB-spion' aan de slag is.

Sommeren

Inmiddels heeft Zeist vijfhonderd meldingen van misbruik. "Varierend van kleding
tot complete parasols met ons logo erop", zo meldt Huizinga. Alle 'ontdekkingen'
worden bestudeerd door juristen van de bond. "Meestal sommeren we de ondernemer
zijn activiteiten te staken. Dat blijkt meestal afdoende. Zo niet, dan stappen
we naar de rechter."

Een van de overtreders van het verbod is mede-eigenaar Joris de Bruin van
reclame- en textieldrukkerij Joor.it in de Leidse Vrouwensteeg. Hij ontwierp een
strijdbare variant van de strak gestileerde KNVB-leeuw, en drukte die op een
grote poster in zijn etalage en op de nodige oranje shirts. Een paar flinke
slagtanden en ietwat wildere manen dan de officiele KNVB-leeuw geven het
nationale voetbalsymbool volgens hem een "ietwat ambitieuzer karakter, dat beter
past bij de gewenste uitstraling van onze ploeg".

Nazi-helm

Voor de liefhebbers heeft hij zelfs een leeuw met een Duitse nazi-helm op zijn
kop in de aanbieding. Hij vreest geen harde maatregelen van de KNVB. "Het is
allemaal met een knipoog bedoeld. Ik loop echt niet binnen op die paar shirts
die ik in de zaak heb liggen. Als de bond me dwingt te stoppen, dan doe ik dat.
Maar ik vraag me wel af van wie dat Oranje-gevoel nou eigenlijk is: de gewone
man of een paar bobo's die miljoenen neertellen om het logo te mogen gebruiken."

De strijdbare Leidse leeuw zal inderdaad ten prooi vallen aan de strenge
KNVB-regels, zo voorspelt zegsman Huizinga, die het exemplaar overigens nog niet
had ontdekt via een klikkende student. "Hoewel aangepast, is dit duidelijk een
voorbeeld van misbruik van ons logo. Bovendien hebben we grote problemen met de
agressieve uitstraling ervan. We zullen de makers dan ook zeker sommeren het
gebruik ervan te staken."

LOAD-DATE: April 25, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               71 of 96 DOCUMENTS

                                  De Telegraaf

                                 April 19, 2006

'Zo'n crimineel zou levenslang moeten krijgen!'

SECTION: Pg. 6

LENGTH: 863 words


Hij zuipt, hij blowt, hij heeft losse handjes, is asociaal en slaat iemand dood.

Eis, slechts twee jaar (Tel.13/04). Dat is toch schandalig ten opzichte van het
slachtoffer en zijn nabestaanden?! Dat zo'n mafkees niet gewoon voor altijd
wordt vastgezet, is voor de gewone burger onbegrijpelijk en onverteerbaar. Zo'n
crimineel zou mijns inziens levenslang moeten krijgen of in een gekkenhuis
moeten worden opgesloten.

Best, P. Wouters

Fooien

Nederlanders op cruises zouden gierig zijn omdat ze geen fooien geven
(Tel.16/04). Ook in deze tak van de horeca vergeet men dat een fooi een
vrijwillige beloning is voor extra service en niet is bedoeld om een
salaristekort aan te vullen. Lang geleden al werd de verplichte fooi in de
salarissen verwerkt, maar nog steeds word je als klant boos aangekeken als je
niet minimaal 25 cent extra geeft op een bedrag van 2,50 euro voor een
onvriendelijk geserveerd, slap kopje koffie. Ook voor de horeca geldt: een
salaris is geen aanwezigheidspremie en een fooi krijg je alleen als de klant dat
zo voelt.

Spijkenisse, F. Voort

APK

Zolang onze voertuigen nog niet allemaal zijn voorzien van roestvrijstalen of
aluminium dragende delen, lijkt het mij verstandiger het keuringsregime als
volgt op te bouwen: om de twee jaar als een auto vier jaar oud is en elk jaar
als hij tien jaar oud is. Zo stel je niet alleen meer partijen tevreden, maar
houd je ook het autoverkeer veiliger.

Oosterwolde (Fr.)

K. van den Burg

Beloning

Na alle ophef over de beloning van EUR 175.000 die de directeur van de
Hartstichting ontving, deed het me goed te lezen dat de nieuwe directeur
genoegen neemt met 'slechts' EUR 124.000. Hier komen dan nog wel een
onkostenvergoeding van EUR 2000 per maand en een lease-auto bij. Een staaltje
van ware opoffering. Ik besloot meteen mijn bijdrage van EUR 0,00 aan deze
stichting te verdubbelen.

jonghofman@quicknet.nl

NedCar

Onze minister-president en de staatssecretaris van Economische Zaken hebben hun
tweede paasdag gebruikt om NedCar in Born te behoeden voor 1000 ontslagen. Ze
realiseren zich waarschijnlijk niet dat door hun idee om de APK tweejaarlijks te
maken er medio 2007 duizenden ontslagen APK- en RDW-keurmeesters bij zullen
komen. En dan gaat het niet alleen om banen in de provincie Limburg, maar om
banen verspreid over het hele land.

Venhuizen, L. Besseling

Ophokken

De verplichting van minister Veerman om kippen, ganzen en eenden op te hokken,
loopt nu wel een beetje uit de hand. De maatregel brengt waarschijnlijk meer
ziektes met zich mee dan worden tegengehouden. De dieren zitten nu, midden in de
paartijd, opgesloten op een kleine ruimte, waardoor ze hun natuurlijke gedrag
niet kunnen uiten.

Reeds vanaf 16 maart mogen de hobbyboeren hun dieren laten inenten, maar er is
nog steeds niets geregeld. Frankrijk is allang klaar met de entingen. Maar het
meest vreemde is dat op 1 mei (dus over veertien dagen) de dieren weer naar
buiten mogen.

Uitgeest, K. Verduin

Kans

Ik wil mijn ongenoegen uiten over het feit dat ik, om kans te kunnen maken een
BMW te winnen in de Postcodeloterij, nieuwe loten moet bestellen. Ik speel al
jaren met twee loten in deze loterij mee en die tellen nu kennelijk niet. Ik
neem toch aan dat dit soort acties wordt gefinancierd uit de opbrengst van de
lotenverkoop. Ik vind deze actie van de Postcodeloterij dan ook ronduit
immoreel.

willem.eijben@wolmail.nl

Controle

De rekeningen van de garage, loodgieter of timmerman kunnen door de klant
gecontroleerd worden alvorens ze worden betaald. De nota's van artsen en
specialisten kunnen en mogen zelfs niet worden nagezien door de patient. De
verzekeringsorganisaties ontvangen en betalen die rekeningen rechtstreeks,
zonder te controleren op vergissingen van de toeleverancier, ze betalen
ongezien.

De enige vraag die de verzekeraar zichzelf stelt, is: heeft deze patient recht
op vergoeding. Is dat een goede gang van zaken?

Heemstede, Lanzing-Visser

Dancing

Het programma Dancing With The Stars heeft een hoge amusementswaarde. Dat is
terecht. De deelnemers werken hard voor een goed resultaat. Daarom is het zo
jammer dat de programmaleiding van RTL, wat de sportieve waardering betreft, een
groot hiaat in de formule heeft laten ontstaan. Men laat leken (publiek)
meebeslissen over de danskwaliteiten van de deelnemers. Het afgelopen weekeinde
heeft men kunnen zien tot welk een onrechtvaardige uitslag dit kan leiden. Dat
is frustrerend voor die deelnemers, die ten onrechte uit de wedstrijd worden
gestemd. Voor de kijkers is het een anticlimax. Hierdoor devalueert het
programma en sterft het een zacht dood!

bijl.ger@hotmail.com

Pesten

Programmamaker en Talpa-eigenaar John de Mol is een uitstekend verkoper. Hij kan
wel stellen dat pesten taboe is in het nu al omstreden tv-programma 'De Gouden
Kooi' (Tel. 15/04), maar als het erom gaat om miljonair te worden... reken maar
dat alle deelnemers zullen proberen te winnen ten koste van alles. Dit soort
programma's en prijzen haalt het slechtste in de mens naar boven. En reken maar
dat het grote publiek zal kijken en zal smullen. Of zetten we dan allemaal
resoluut de tv op een andere zender?

Utrecht, A. Kuipers

LOAD-DATE: April 19, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               72 of 96 DOCUMENTS

                                  De Telegraaf

                                 April 1, 2006

HOMOHUWELIJK JARIG

SECTION: Pg. 21

LENGTH: 673 words

AMSTERDAM, zaterdag

Het begon allemaal op een zonnige zondagmiddag in Best. Jurist Jan Wolter Wabeke
belde zijn plaatsgenoot Henk Krol, hoofdredacteur van de Gaykrant, met de vraag
of hij wel eens naar de huwelijkswetgeving had gekeken. "Nee, waarom zou ik?"
was het antwoord. Maar na een korte uitleg over de juridische voordelen en het
merkwaardige feit dat er helemaal niets stond vermeld over de geaardheid van
gehuwden, sprong Krol op de fiets. Daar op de deel achter de boerderij werd de
hele middag gefilosofeerd over wat een huwelijk eigenlijk is. Het was het begin
van een lange juridische strijd over de gelijkheid van rechten.

Natuurlijk denk je bij trouwen aan romantiek, jurken, taart, ringen en een groot
feest. Maar waar het eigenlijk om gaat is dat het een contract is tussen twee
personen waar de rest van de samenleving rekening mee moet houden. Ofwel, een
contract met derdewerking zoals dat heet. Het sluiten van een huwelijk heeft
bijvoorbeeld invloed op iemands pensioenfonds, belastingaangifte,
hypotheekverstrekking, maar ook op aardigheden als speciale familietarieven van
vliegmaatschappijen. Zekerheden die twee geliefden elkaar gunnen en met elkaar
willen delen.

Instituut

"De term homohuwelijk is dan ook niet terecht", antwoordt Henk Krol stellig. "Je
praat toch ook niet van een turkenhuwelijk of jodenhuwelijk? Het is geen apart
instituut naast de bestaande wetgeving. Wat in 2001 is gebeurd, is dat het
huwelijk zoals dat al bestond, is opengesteld voor mensen van dezelfde
geaardheid. Immers, nergens stond vermeld dat alleen een man en vrouw in de echt
verbonden konden worden. Vanwaar dan die discriminatie?"

Een ander misverstand is dat het trouwen van homo's een principekwestie is. "Het
is absoluut niet de bedoeling geweest om op de barricaden te gaan voor
homorechten. De wetgeving was simpelweg niet toereikend voor de samenstelling
van onze maatschappij."

Maar vond de rest van Nederland dat ook? Krol: "In het begin was de maatschappij
er inderdaad nog niet aan toe. Ik praat dan over eind jaren tachtig. Gek genoeg
gingen de gewone burgers er al makkelijker mee om dan de homogemeente zelf. Het
COC (de belangenvereniging in Amsterdam voor homo's, lesbo's, biseksuelen en
transgenders, red.) was eerst faliekant tegen. Zij hadden het idee dat ze met de
strijd voor het huwelijk juist toegaven aan de gevestigde orde. Maar mijns
inziens moet je eerst gelijke rechten hebben voordat je iets afkeurt. Alleen dan
heb je zelf de keus natuurlijk. Maar goed, vele lezingen en voorlichting later,
daalde het aantal tegenstemmers rap. Toen was het enkel nog een politiek spel.
En ja, de ambtelijke molens malen nu eenmaal traag en er stonden belangrijkere
zaken op de begrotingsagenda."

Na het instellen van trouwregisters naast de oude huwelijksregisters bij
verschillende gemeenten, kregen Krol en Wabeke als zoethoudertje het
geregistreerd partnerschap. Een samenlevingsvorm die nu vooral door hetero's
wordt gebruikt. Maar de strijd om het echte boterbriefje ging gewoon door en met
de komst van het tweede paarse kabinet, werd het voorstel voor openstelling van
het burgerlijk huwelijk door de Tweede en Eerste Kamer geloodst. "Nederland
heeft sindsdien het leukste exportproduct ter wereld. We zijn een voorbeeld voor
andere landen en laten zien dat het trouwen van mannen met mannen en vrouwen met
vrouwen een juridische zaak is en niets te maken heeft met een stel relnichten
die in trouwjurk iets geks willen doen."

Toch moet Krol nog een ding van het hart: "De huwelijksceremonie van 1 april is
over de hele wereld uitgezonden. Politiek Den Haag loopt met de borst vooruit en
plukt de vruchten van deze wereldwijde aandacht. Maar ondertussen heeft de
jarenlange strijd en het vele lobbywerk de stichting vrienden van de Gaykrant
ruim 4 ton gekost. Het is echter een ontwikkeling van cultureel en
maatschappelijk belang. Misschien wordt het dan ook tijd dat de Gaykrant iets
van subsidie gaat krijgen."

Bekijk ook het video-interview met Jan

Wolter Wabeke op www.telegraaf.nl

LOAD-DATE: April 2, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               73 of 96 DOCUMENTS

                                  De Telegraaf

                                 March 31, 2006

DE LAATSTE EETGERINK

SECTION: Pg. 5

LENGTH: 262 words

AMSTERDAM, vrijdag

Vandaag vindt u op deze pagina de laatste bijdrage van onze columnist Herman
Eetgerink. Hij gaat met pensioen. Jarenlang vulde Herman zijn vaste plek op
pagina 5 met zijn geheel eigen kijk op de wereld. Dat resulteerde soms in
vlijmscherpe kritiek op overheden, maar leverde tevens vrolijke en uitbundige
columns op. Het opgeheven vingertje kreeg er bij tijd en wijle ongenadig van
langs, terwijl Herman 'de gewone man in de straat' juist weer een hart onder de
riem stak.

Eetgerink trad op 1 december 1969 in dienst van deze krant. Jarenlang vervulde
hij de functie van redacteur Geestelijk Leven. Berucht was in die tijd zijn
column Kerk Informeel, waarin hij met regelmaat in niet mis te verstane
bewoordingen de vloer aanveegde met godsdienstige leiders die in Hermans ogen
het volk een rad voor ogen probeerden te draaien.

Ook was hij jarenlang 'het geweten' van De Telegraaf: Hij schreef het
hoofdredactioneel commentaar, waarin de visie van de krant op (maatschappelijke)
vraagstukken aan de orde dient te komen.

De laatste decennia vulde Eetgerink zijn column op deze pagina 5. Dat deed hij
met verve en met stijl. Of het nu een boos, lief, verdrietig of provocerend
stukje was, de woordenkeus was altijd kosjer, correct en bloemrijk. Achter de
hooguit twintig compacte en to-the-point opgeschreven regels ging een hele dag
denken, afwegen en relativeren schuil.

U als lezer en wij als collega's nemen vandaag afscheid van een zeer kleurrijke,
intelligente en buitengewoon begaafde columnist. Herman, het ga je goed!

Erik Morsink

LOAD-DATE: March 30, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               74 of 96 DOCUMENTS

                                  De Telegraaf

                                 March 31, 2006

'Moe van gezeur over Poolse arbeiders!'

SECTION: Pg. 6

LENGTH: 886 words


Wat word ik toch moe van dat gezeur of de Polen nu wel of niet moeten komen. Ja
dus! Jarenlang voelden wij ons te goed voor laaggeschoold werk en mochten Poolse
arbeiders onze vuile klusjes opknappen. Maar nu blijkt dat deze mensen harder,
netter en goedkoper werken en ook nog eens klantvriendelijk zijn, worden
bedrijven opeens bang. Een beetje concurrentie is uitstekend. Dat houdt
Nederland scherp.

Vaassen, M. Struik

Voorrang

Ik ben 76 jaar en heb ongeveer een jaar geleden een hartinfarct gehad. Door snel
en deskundig ingrijpen van het ambulancepersoneel en adequaat handelen was ik na
vierenhalf uur al gedotterd in het Anthonius-ziekenhuis. Aan de andere kant van
het hart ben ik, zoals afgesproken, exact zes weken later gedotterd. De
suggestie dat alleen bekende Nederlanders een voorrangsbehandeling krijgen, wil
ik hiermee duidelijk tegenspreken.

Bennekom, D.A.Lieftink

Kandidaat

Minister Rita Verdonk overweegt zich kandidaat te stellen als lijsttrekker voor
de VVD bij de eerstkomende Tweede Kamerverkiezingen. Belangrijk nieuws zou ik
zeggen. Maar niet voor de NOS! Na twee uur gistermiddag werd aan dit onderwerp
in hun nieuwsuitzendingen op de radio geen enkele aandacht meer besteed. Wel
werden andere, onbelangrijke, feiten tot in den treure elk uur herhaald.
Neutrale (onpartijdige) omroepstichting? Laat me niet lachen.

Eemnes, C.H.van Alphen

Aanslag

Wij behoren tot de gelukkigen van wie de Belastingdienst de aangiftes heeft
gewist. Dientengevolge krijgen wij nu een naheffingsaanslag van EUR 4000 plus 1%
boete wegens niet betalen, te voldoen voor 11 april 2006. Wat een fantastisch
bedrijf, die Belastingdienst. Je laat een medewerker wat bestanden wissen en
vervolgens kun je het in Nederland naheffingen laten regenen. Bij niet tijdige
betaling weten ze je overigens wel te vinden. Lucratiever moeten ze het niet
maken.

arthur@plasschaert.com

Uwv

Staatssecretaris Van Hoof wil ervoor zorgen dat de tijd tussen het aanvragen van
een eerste uitkering geen acht weken meer duurt (Tel.30/03). Als je reeds een
ww-uitkering hebt en je wordt ziek, duurt het standaard zes a acht weken voor je
geld krijgt. En wanneer je dan naar het 0900-nummer van het uwv belt, krijg je
te horen dat dit de termijn is die daarvoor staat. Zelfs als je na een paar
weken teruggaat naar je 'normale' vroegere uitkering is dit het geval. Er wordt
dus niet even snel gecheckt wat de oude uitkering was, zodat die weer kan worden
uitbetaald. Nee, de hele procedure begint gewoon opnieuw. Het probleem is dat
instellingen als het uwv geen rekening houden met de mensen! Zij krijgen hun
salaris toch wel.

Hoofddorp, T. Bakker

Paradijs

Een lezer is van mening dat wij in een justitieel paradijs leven vergeleken met
Thailand (Wuz.29/03). Voor criminelen wel ja. Voor slachtoffers, de gewone
burgers dus, niet. Dat mag ook wel eens worden gezegd.

Almere, H. Schouwenaar

Beginners

Jonge automobilisten veroorzaken de meeste ongelukken in het verkeer, dat is
bekend. In Engeland bestaat al tientallen jaren een simpel systeem waarbij
jongeren en degenen die net hun rijbewijs hebben gehaald, een blauw bord met een
witte 'L' aan hun motor of auto moeten voeren zodat andere weggebruikers weten
dat het om een beginneling gaat. Deze 'L'-rijders mogen een jaar lang niet
sneller rijden dan 90 kilometer per uur en bij verwijtbaar gedrag moet het
rijbewijs worden ingeleverd. Onze regeringsleiders hebben kennelijk nooit van
dit systeem gehoord.

Alphen a/d Rijn, F. de Vries

Optie

Het wordt een klucht in de Tweede Kamer. Onze volksvertegenwoordigers houden
zich uitsluitend nog bezig met het afbreken van de beste minister (Verdonk) van
dit struikelkabinet. De verbitterde Klaas de Vries en de aanstaande burgemeester
van Amsterdam, Marijke Vos, wringen zich in bochten om te laten zien hoezeer zij
zijn begaan met het lot van afgewezen buitenlanders. Waarom gaan deze mensen
niet bij Vluchtelingenwerk aan de slag? Het betaalt weliswaar minder, maar met
zo'n instelling moet je niet op een paar honderd euro kijken.

frits.prass@wanadoo.nl

Hypotheek

Als wij toch de discussie moeten voeren over de hypotheekrenteaftrek, omdat dit
in Europees verband niet te handhaven zou zijn (Tel.30/03), laten wij dan in een
moeite onderwerpen als: bpm op motorvoertuigen, het kwartje van Kok, de hoge
belastingtarieven en de belachelijke regelbrij van de overheid meenemen. Of
lopen wij met dit soort zaken wel in de pas met Europa? Tot mijn verbazing hoor
ik hier nooit iemand over. Een tip: voer de discussie over de
hypotheekrenteaftrek nu, neem een besluit en houd erover op. Als de huidige
onzekerheid blijft voortbestaan, leidt dit ongetwijfeld tot grote economische
schade.

info@coenjanssen.nl

Spiritueel

Hoe is het mogelijk dat anno 2006, in een tijd met welhaast onbeperkte
mogelijkheden, er geen enkel spiritueel leider durft op te staan die luid
verkondigt dat de God van de soennieten en van de sjiieten precies dezelfde is.
Net zoals de God van de moslims precies dezelfde is als de God van de joden,
christenen of hindoes. Dat het dus niet uitmaakt of een moslim naar een moskee,
synagoge of kerk gaat. Tenslotte zijn alle godsdiensten rivieren die in dezelfde
oceaan uitmonden. Of is alle spiritueel besef soms verloren gegaan in
kleingeestig menselijk gekrakeel?

Boskoop, H. Smit

LOAD-DATE: March 30, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               75 of 96 DOCUMENTS

                                  De Telegraaf

                                 March 28, 2006

BEETJE ZON

SECTION: Pg. 5

LENGTH: 152 words


HEEL druilerig: de zielenpieten van de gereformeerde Kampense middelbare school
die van hun ouders geen bezoekje mogen brengen aan een moskee, om daar te zien
hoe andersdenkenden proberen in de hemel te komen.

Zwartgalligheid, aangejaagd door een preektijger, wint het van redelijkheid.

De redelijkheid is eveneens zoek als je kijkt naar de strapatsen van de
Commissie Gelijke Behandeling, die een school voor beroepsonderwijs beveelt een
islamitische leerlinge toe te laten ondanks het feit dat het meisje weigert
mannen een hand te geven... Oei, wat is die hazenhartencommissie bang om vast te
houden aan normale Nederlandse omgangsvormen!

Toch nog wat zon, gisteren: de nummerplaten van een Kamerlid worden gejat. De
man wordt heel boos over de vervelende nasleep daarvan. De gewone man mag best
even lachen, want Kamerleden behoren toch te weten wat er in de maatschappij
omgaat?

HERMAN EETGERINK

LOAD-DATE: March 27, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               76 of 96 DOCUMENTS

                                  De Telegraaf

                                 March 21, 2006

'Jaloers op actiebereidheid van Fransen!'

SECTION: Pg. 6

LENGTH: 881 words


Iedereen in Nederland moppert over het nieuwe zorgstelsel, de veiligheid, het
geweld, de regelgeving, de energieprijzen, de hoge bonussen en de belachelijke
boetes van de politie, maar niemand doet er iets aan. Ik ben jaloers op de
actiebereidheid van de Fransen. Het wordt toch langzamerhand tijd dat ook in ons
land de zwijgende meerderheid zich gaat roeren. De regering zorgt goed voor
zichzelf, maar vergeet waar het geld vandaan komt: bij de hardwerkende burgers.
Het water staat de gewone man tot aan de lippen maar ondertussen gaan de hoge
heren gewoon door met hun idiote plannen. De burgers zijn het goed zat, dat
bewijzen de acties in Frankrijk.

Volendam, A. Bijvoet

Neppistool

De politie in Nijkerkerveen heeft een man doodgeschoten die een agent bedreigd
zou hebben met een neppistool. Wat is dat toch tegenwoordig? Hoe komt het dat
bij bedreiging meteen maar raak wordt geschoten? Kijkt men te veel naar
Amerikaanse politieseries of worden er te weinig schietlessen gevolgd? Of staat
de politie tegenwoordig soms zelf boven de wet? Ik vraag me af of de politie het
woord dienstbaarheid nog wel kent.

Emmeloord, D.J. Offringa

Rugnummers

Prima idee van onze Nationale ombudsman die achter zijn veilige bureau heeft
bedacht dat ME'ers voorzien moeten worden van rugnummers. Op een voorwaarde: dat
hij deze voorafgaand aan de ongeregeldheden ook even uitreikt.

Amsterdam, L.J. Schaap

Bureaucratie

Premier Balkenende wil de bureaucratie terugdringen. Een prima idee. Laat hem
beginnen in zijn eigen kabinet met staatssecretaris Van Geel. Na een heksenjacht
op fijn stof en roetdeeltjes heeft Van Geel een peperdure oplossing bedacht voor
de milieuvervuiling in de vorm van roetfilters, biobrandstof een aardgaspompen.
En dat terwijl lpg superschoon, milieuvriendelijk, goedkoop en overal
verkrijgbaar is. Maar het levert de schatkist minder accijns op en daar zal 'm
de schoen wel wringen. Nu wil deze staatssecretaris ondernemers die verpakte
producten op de markt brengen, aanpakken en opzadelen met een gigantische
papieren rompslomp. Zou het niet eenvoudiger zijn de fabrikanten en importeurs
van die verpakkingen te bestraffen? Mijnheer Balkenende, verlos ons van dit
soort domme bureaucraten.

Tilburg, H. von der Fuhr

Ergernis

Met ergernis las ik het artikel over de Puttenaar van 74 jaar die een boete
ontving van 75 euro omdat de man keurig een leeg boterkuipje van straat raapte
en in een prullenbak gooide. Hoe kom je als ambtenaar op het idee. Het is al
voor de tweede keer dat een ouder iemand op de korrel wordt genomen voor zo'n
'vergrijp'. Ik vraag me af of deze 'regels-zijn-regels-simplist' ook zo flink
was geweest een bekeuring uit te schrijven als er een sportschoolfiguur van twee
meter tegenover hem had gestaan. Dat moet hij de volgende keer toch eens
proberen. Wellicht kan hij dan de prullenbak zelf eens van de binnenkant
bekijken!

Hoorn, G. Beerdsen

Halvering

In Duitsland wordt gepleit voor halvering van het pensioen van mensen zonder
kinderen (Tel.18/03), 'want een moeder die een kind heeft opgevoed, draagt iets
bij aan de toekomst en iemand die alleen maar heeft gewerkt, strijkt slechts de
voordelen op'. Waanzin ten top! Die moeder kan alleen maar 'bijdragen aan die
toekomst' omdat de werkenden nu voor haar betalen. En dat is prima. Maar het is
schandalig om die werkenden vervolgens te pakken op hun pensioen. Zij hebben er
toch tenslotte gewoon voor betaald, heel hun werkzame leven lang.

Eindhoven, A. van der Giessen

Staatsloterij

Nu begint de Staatsloterij ook al hun abonnees te manipuleren. Zonder dat ik
toestemming heb gegeven, doe ik mee aan de Koninginnedagloterij. Voor de
trekking van de reguliere loterij, waarop ik geabonneerd ben, moet ik me
telefonisch aanmelden. Wat een goedkope truc om abonnees dubbele deelname aan te
smeren. De Staatsloterij volgt de dubieuze voetsporen van de Postcodeloterij,
die in het verleden zonder mijn toestemming, nota bene met goedkeuring van
minister Donner, geld van mijn bankrekening wilde halen. Wie roept die
geldfabrieken eens tot de orde?

Mill, H. van Heesch

Barbaars

De regering van de Surinaamse president Venetiaan vindt het barbaars,
onmenselijk en primitief dat de Nederlandse justitie Surinaamse passagiers op
drugs controleert. Een nogal sukkelige kwalificatie. De oneindige stroom van
cocaine en aanverwante artikelen die via het Caribisch gebied ons land
binnenkomt, moet worden gestopt. Als ze aan de andere kant van de oceaan beter
zouden meewerken, waren die strenge controles niet nodig. De grimmige reacties
doen vermoeden dat de begroting van Suriname niet meer klopt als de
drugstransporten worden onderschept.

belfi@wanadoo.nl

Schadeclaim

Een groep van 21 mensen die de brand in het cellencomplex op Schiphol-Oost vorig
jaar oktober hebben overleefd, heeft een rechtszaak aangespannen omdat ze
onderhevig zouden zijn aan een posttraumatische stresstoornis. Ik meen mij te
herinneren dat de groep bestond uit illegale vreemdelingen. Het moge duidelijk
zijn dat deze mensen met vlag en wimpel geslaagd zouden zijn voor de
inburgeringcursus Nederlandse taal, want ik denk dat een gemiddeld Nederlander
deze kwaal niet zonder haperen had kunnen verzinnen om in aanmerking te kunnen
komen voor een schadeclaim.

jj.elfring@quicknet.nl

LOAD-DATE: March 21, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               77 of 96 DOCUMENTS

                                  De Telegraaf

                                 March 21, 2006

'Privilege wethouder biedt werknemer recht op aftrek'

SECTION: Pg. 25

LENGTH: 537 words

AMSTERDAM - De fiscale vrijbrief waarmee Nederlandse wethouders en leden van
Gedeputeerde Staten de afgelopen jaren beroepskosten mochten aftrekken, heeft
ook gevolgen voor andere werknemers met onkosten. "Op basis van het
gelijkheidsbeginsel kunnen ook zij bij de aangifte 2005 een beroep op deze
aftrek doen", tipt Cor Overduin, directeur bij belastingadvieskantoor Arenthals
Grant Thornton.

Met de belastingherziening 2001 verdween het arbeidskostenforfait, voor veel
werknemers een leuke aftrekpost van beroepskosten. In plaats daarvan kwam de
arbeidskorting. Deze is onafhankelijk van de werkelijke kosten, de
standaardaftrek bedraagt in 2005 EUR 1357. Alleen zelfstandigen als freelancers
mogen, los hiervan, nog werkelijke beroepskosten aftrekken. En, zoals nu blijkt,
stond die weg tot 1 januari 2006 ook open voor wethouders en hun provinciale
collega's. Dit terwijl ze per 7 maart 2002 de status van werknemers kregen. Een
vreemde en onrechtvaardige gang van zaken, oordeelt Overduin. Maar ook een met
mogelijkheden voor anderen. Ook andere werknemers kunnen zich hierop beroepen en
aftrek eisen, stelt Overduin, al gaat die vlieger voor velen alleen nog op voor
de aangifte 2005.

Aftrek kan een fiscaal voordeel opleveren van honderden, soms duizenden euro's.
Onder beroepskosten verstaat de fiscus onder andere: reiskosten (woon-werk en
zakenreizen), werkkleding, vakliteratuur, tekstverwerkers, studiekosten en
cursussen. Wel kunnen alleen die kosten worden afgetrokken waarvoor geen
werkgeversvergoeding is ontvangen.

"Als wethouders - in beginsel werknemers zoals iedereen - het mogen, is er geen
reden om de aftrek aan anderen te weigeren", stelt Overduin. "De fiscus zal dat
echter niet zomaar toestaan. De rechter zal eraan te pas moeten komen." Een
woordvoerster van Financien ontkende gisteren dat er sprake is van een
begunstigend effect. Volgens haar hebben wethouders die de aftrek hebben
genoten, ook van bepaalde voordelen afgezien door niet te kiezen voor de status
als werknemer, maar voor die van zelfstandige/freelancer. Daarmee is onduidelijk
of zij ook echt hebben geprofiteerd van de vrijheid om zich als werknemer of
freelancer richting fiscus te presenteren.

"Die wethouders zijn gewoon werknemer geweest, klip en klaar. En bij hen is de
aftrek goedgekeurd", reageert Overduin. Dat bij een beroep op dezelfde aftrek de
werknemer mogelijk een lange rechtsgang wacht, beseft hij. Om de zaak te
vergemakkelijken stelt Arenthals Grant Thornton een voorbeeldbrief beschikbaar
(op www.aftrekberoepskosten.nl). Belastingbetalers kunnen die - voor de
definitieve aanslag - opsturen naar de Belastingdienst om hun rechten veilig te
stellen. Het is mogelijk dat de fiscus na de eerste rechterlijke uitspraak
alsnog overstag gaat.

Overduin ziet het zonniger in dan de zaak begin jaren negentig, toen uitlekte
dat ministers over hun dienstauto geen belasting (de fiscale bijtelling) hoefden
te betalen. Deze zaak is tot aan de Hoge Raad uitgevochten, die het ministeriele
belastingvoordeel terugdraaide, maar niet met terugwerkende kracht. Ook kregen
gewone burgers niet dezelfde fiscale coulance. "Dit keer zal een rechter die
conclusie veel lastiger kunnen trekken", verwacht Overduin.

LOAD-DATE: March 21, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               78 of 96 DOCUMENTS

                                  De Telegraaf

                                 March 20, 2006

Zakkenvullers

SECTION: Pg. 3

LENGTH: 443 words

HIGHLIGHT:
Kringen


"Politici? Allemaal zakkenvullers."

Dat hoor je overal, sinds jaar en dag, vooral uit de monden van mensen die nog
geen korrel kaas van het Haagse politieke leven gegeten hebben, maar dat voor de
buitenwereld trachten te verhullen middels het met grote stelligheid uitspreken
van dergelijke oneliners. Het waarheidsgehalte van de bewering komt wat
Nederland betreft dan ook dicht in de buurt van nul.

Je kunt polderlandse politici van veel betichten. Dat zij niet genoeg in de
smiezen hebben wat er in de maatschappij speelt, bijvoorbeeld. Sterker nog: dat
zij een elite vormen die zich daarvan afsluit. Dat zij te vaak uit de werelden
van de ambtenarij en het onderwijs afkomstig zijn en te zelden uit die van de
middenstand en het zakenleven. Dat de theoretici in hun kringen zijn
oververtegenwoordigd en de doeners ondervertegenwoordigd. Dat zij te weinig oog
hebben voor de belangen van de hardwerkende burgers die de centen moeten
ophoesten waarmee de BV Nederland draaiende wordt gehouden, en te veel oog voor
de burgers die daarvan profiteren. Dat zij er een ergerniswekkende
vergadercultuur op na houden. Dat zij veelal te omzichtig, te correct opereren.
't Is allemaal waar, behalve dat zij uit pure zelfverrijking voor het vak van
volksvertegenwoordiger hebben gekozen. De Nederlander die in de eerste plaats
zijn zakken wil vullen gaat niet in de politiek.

Er zijn uitzonderingen, maar de gemiddelde Hollandse politicus werkt hard.
Werkweken van zestig, zeventig uur komen vaak voor, waarbij de extra uren niet
worden uitbetaald. Het is ook belangrijk werk, met veel verantwoordelijkheid. En
daar staat dan een beloning tegenover waarvoor iemand met een vergelijkbare
positie in het bedrijfsleven zijn neus ophaalt. Dat geldt in versterkte mate
voor de salarissen der ministers en staatssecretarissen. Zij vangen soms zelfs
minder dan hun topambtenaren. Als hoge bomen vangen zij vooral veel wind.

"Politici? Allemaal zakkenvullers."

Het is een uitspraak van de straat, die gemakkelijk kan worden weerlegd. Maar
toch deinst Den Haag terug voor de alleszins gerechtvaardigde dertig procent
verhoging die de commissie-Dijkstal heeft aanbevolen. Die goed uit te leggen
inhaalslag moet hoognodig worden gemaakt, maar nu Wouter Bos weer eens heel
goedkoop heeft trachten te scoren door te zeggen dat tien procent wat hem
betreft meer dan voldoende is, durft Jan Peter Balkenende de voorzet van
Dijkstal c.s. uit angst voor nog meer stemmenverlies niet meer in te koppen. Hij
speelde de bal door naar de Tweede Kamer.

Ik zei het al: je kunt politici van veel betichten.

Ik vergat daarbij een ander voorbeeld.

Het zijn vaak angsthazen.

LOAD-DATE: March 20, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               79 of 96 DOCUMENTS

                                  De Telegraaf

                                 March 6, 2006

Bodyguards in opleiding

SECTION: Pg. 2

LENGTH: 248 words

Het aantal bedreigingen van politici is aanzienlijk toegenomen sinds de moorden
op Pim Fortuyn en Theo van Gogh. Ministers, Kamerleden en lokale bestuurders
worden vaak op de voet gevolgd door mannen met oortjes, voortdurend alert op
mogelijke gevaren. Maar ook de gewone man in de straat moet door de toegenomen
terroristische dreiging waakzaam zijn voor verdachte pakjes op stations en
personen die zich opvallend gedragen.

Het zal dan ook niemand verbazen dat de beveiligingsbranche de laatste jaren
flink is gegroeid. In het begin van de jaren tachtig telde ons land 4500
beveiligingsmedewerkers, tegenwoordig zijn dat er 25.000 en de verwachting is
dat dit aantal verder stijgt tot 40.000.

'NCRV Dokument' volgt in Bodyguards i.o. Rinke, Riznate en Arjan. Van beroep
zijn ze eigenlijk huisschilder, schoonmaker en heftruckchauffeur, maar
aangetrokken door de glamour van vips en de spanning van het beroep van
bodyguard, schrijven zij zich in het voorjaar van 2004 in voor de
beveiligingsopleiding Best Alert.

Al snel komen ze tot het besef dat Nederland anders is dan ze altijd hadden
gedacht. Want overal loeren potentiele gevaren voor vips en moeten bodyguards
ook nog eens de strijd aan gaan met wegwerkzaamheden, files, stoplichten en
andere onvoorziene 'obstakels'. In theorielessen en praktijkoefeningen leren
Rinke, Riznate en Arjan hoe ze daarmee om moeten gaan en op welke wijze je
bekende Nederlanders, politici en captains of industry optimaal kunt beveiligen.

LOAD-DATE: March 6, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               80 of 96 DOCUMENTS

                                  De Telegraaf

                                 March 4, 2006

Geen kunst

SECTION: Pg. 7

LENGTH: 81 words


Meestervervalser Geert Jan Jansen toont twee van zijn gekopieerde kunstwerken.

Elf jaar geleden belandde Jansen in een Franse cel nadat een politiemacht
honderden vervalste kunstwerken in zijn kasteeltje in Frankrijk ontdekte.

Nu organiseert hij van 9 tot 16 maart een beurs van zijn nagemaakte kunst in
kasteel De Hoogen Weerth bij Maastricht.

Jansen: "Dit had ik nooit durven hopen. Nu kan Jan met de pet zijn eigen
meesterwerken kopen."

foto: frits widdershoven

LOAD-DATE: March 4, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               81 of 96 DOCUMENTS

                                  De Telegraaf

                                 March 3, 2006

PIMP & DUMP

SECTION: Pg. 5

LENGTH: 145 words


NOG effe zo doorgaan, belangrijke dames en heren van de landelijke politiek, en
de gewone man stijgt het zuur naar de keel als het hete water in een IJslandse
geiser!

Denk eens na over wat u aan het doen bent...

Het kan toch niet uw bedoeling zijn de mensen aan het kotsen te brengen met uw
opgepimpte smoelwerken en uw dito praatjes?

Belazer ze niet, zeg, met uw zogenaamde lijstduwers!

Doe niet net alsof u praat tot een bevolking van randdebielen, die in de waan
gebracht moeten worden dat ze echt het fossiel Bolkestein (om een voorbeeld te
noemen) in de Amsterdamse gemeenteraad kunnen brengen door op hem te stemmen...

Waarom houdt u voor deze ene keer niet eens een paar dagen uw kletskop?

Geef ons de kans, verdorie, te kijken wat we lokaal voor vlees in de kuip hebben
en kwek daar niet doorheen! Anders dumpen we u voorgoed!

HERMAN EETGERINK

LOAD-DATE: March 3, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               82 of 96 DOCUMENTS

                                  De Telegraaf

                               February 28, 2006

'PvdA kan binnenkort weer potverteren!'

SECTION: Pg. 6

LENGTH: 881 words


Door de maatregelen van Zalm en doordat deze minister de schatkist goed bewaakt,
zijn er steeds meer financiele meevallers en is de staatskas steeds beter
gevuld. Met de verkiezingen van 2007 in het vooruitzicht wordt het gespreide
bedje voor kandidaat regeringspartij PvdA steeds rianter. De oude hobby van de
PvdA kan dan weer worden opgepakt: potverteren. Mooier kan Zalm het bijna niet
maken!

Heerhugowaard, T.C.A. Hoogland

Vrachttram

Distributie van vracht in Amsterdam zou in de toekomst met vrachttrams en via
elektrische wagens moeten gebeuren (Tel.25/2). Dit betekent dubbele overslag
tegen een geplande investering van 150 miljoen euro. Waarom niet gekozen voor
een distributiecentrum aan de rand van de stad en verspreiding naar de stad met
elektrische wagens? Dat scheelt een maal laden en lossen minder. Bovendien zal
de investering aanzienlijk minder groot hoeven te zijn.

Breukelen, H.C. van Houweninge

Kinderopvang

Vrouw zorgt liever zelf voor de kinderen, zo blijkt uit onderzoek (Tel.25/02).

Heel goed! Onmiddellijk uitwerken, met financiele steun uit Den Haag. Geef
moeder/vader maandelijks een belastingvrij inkomen als zij/hij thuis blijft om
de kinderen op te voeden. Nu werken vrouwen hoofdzakelijk om de kinderopvang, de
tweede auto, studiekosten en heel veel belasting te betalen. Wat er uiteindelijk
netto overblijft, stelt niet veel voor. Daar mogen onze kinderen niet langer het
slachtoffer van zijn. Opvoeden kost tijd, energie, inzicht en geld en daarom
moet de regering de moeders die thuis blijven, gaan betalen zodat onze jeugd
meer kwalitatieve aandacht krijgt. Dit kost nu meer geld maar wordt straks
terugverdiend. We zullen hierdoor in de toekomst minder probleemjeugd hebben en
daardoor geen opvoedingskampen en jeugdgevangenissen meer nodig hebben.

Venlo, W. de Brouwer

Creditkaart

Gerrit Zalm stelt dat 'de Nederlander niet met geld kan omgaan' (Tel.25/02).
Zalm vergeet dat hij als minister nooit een piek heeft uitgegeven, omdat hij
alles met een creditkaart van het ministerie betaalt. Daardoor is het
europakketje dat ook hij enkele jaren geleden kreeg, wellicht nog steeds in
plastic verpakt.

Pijnacker, P.Oliehoek

Schilderij

Het is te gek voor woorden dat werk van een kunstenaar in beslag wordt genomen
door de politie. Wij hebben het recht van vrije meningsuiting! De politieke
cartoons uit Kopenhagen worden wereldwijd afgebeeld en een kunstenaar die in ons
land de draak met iemand steekt, wordt opgepakt. Zijn werk wordt in beslag
genomen en hij wordt veroordeeld. Nederland op zijn smalst! Justitie moet de
echte zaken aanpakken en zich niet hiervoor lenen.

Purmerend, P. van de Nes

Kleurtje

Eerst wil Minister de Geus dat we voor een vrouw kiezen bij de komende
gemeenteraadsverkiezingen. Nu vindt Wouter Bos weer dat er een zwarte of
gekleurde minister in het volgende kabinet moet komen om op die manier een
afspiegeling van de samenleving te bereiken. Allemaal leuk en aardig, maar het
is verstandiger dat Den Haag zoekt naar kandidaten met visie, inhoud, kennis van
zaken en ervaring op het gebied waar ze voor worden gevraagd. Op dezelfde manier
dus waarop dat gaat met de invulling van banen in het bedrijfsleven. De huidige
Tweede Kamer is een afspiegeling van de samenleving: een beperkt aantal mensen
met tomeloze (helaas soms vruchteloze) inzet en een grote groep die onzichtbaar,
zonder te presteren, op kosten van de samenleving de dagen aaneen rijgt.

Doorn, G. Kramer

Hypotheekrente

Volgens Wouter Bos subsidieert Jan Modaal de miljonairs met de
hypotheekrenteaftrek (Tel.22/02). Ik wil de heer Bos eraan herinneren dat het de
PvdA was die - samen met de toenmalige KVP - de middengroepen als de miljonairs
zag. Decennia lang werden ze uitzogen, terwijl deze groepen op geen enkele
voorziening aanspraak konden maken! Ik ben bang dat het met de
hypotheekrenteaftrek dezelfde kant opgaat als de socialisten gaan meeregeren met
het hypocriete CDA. De echte miljonairs blijven buiten schot. Zij weten hun
belastingvoordelen toch wel binnen te krijgen, is het niet linksom dan rechtsom.
Straks wordt alles weer afgewenteld op Jan Modaal, de huidige middengroepen. Je
houdt je hart vast als er gemorreld gaat worden aan de hypotheekrenteaftrek en
dat in een land dat nog half knock-out geslagen door de euro, in de hoek ligt.

Ravenstein, J.H.M. de Rooij

Grondprijs

Als de grondprijs voor woningen explodeert, worden niet alleen de koopwoningen
duurder, maar ook alle daaraan gekoppelde belastingen en zelfs de huurprijzen
zullen daardoor stijgen. En daarmee gaat of de huurtoeslag weer omhoog of er
komen meer mensen in de problemen. Laat de regering hier haar
verantwoordelijkheid nemen in plaats van eenvoudigweg te zeggen dat de mensen
niet met geld kunnen omgaan!

Almere, R.M. Duijne

Kernenergie

Wat een verademing die publicatie over kernenergie (Tel.25/02)! Eindelijk een
eerlijk verhaal over de kern van de zaak. We willen niet terug naar het
elektriciteitsloze tijdperk en moeten eindelijk eens durven kiezen voor de beste
oplossing: kernenergie! We kunnen niet het hele land volzetten met
tuinderkassen, volleggen met zonnecellen en volplanten met windmolens! Ons
aardgas moeten we niet verkwisten in centrales en ook olie- en kolenstoken is
niet aantrekkelijk.

Arnhem, M.J. Voeten

LOAD-DATE: February 28, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               83 of 96 DOCUMENTS

                                  De Telegraaf

                               February 26, 2006

Opdracht: toon warmte

SECTION: Pg. 4

LENGTH: 162 words

De Japanse keizer Hirohito (1901-1989) mocht na de Tweede Wereldoorlog van de
geallieerden op de troon blijven, ondanks zijn medeverantwoordelijkheid voor de
Japanse oorlogsagressie.


Voorwaarde was wel dat Hirohito, de vader van de huidige keizer Akihito, zijn
status van 'levende god' zou verwerpen. Dat deed de keizer tijdens zijn
nieuwjaarstoespraak in 1946.

Uit documenten die onlangs boven water zijn gekomen, blijkt dat de geallieerden
ook acht gedragsregels aan de keizer hebben opgelegd. Zo moest hij contact
zoeken met zijn onderdanen en daarbij publiekelijk 'warmte' tonen. Hirohito
moest ook aan het volk overbrengen dat er sprake was van 'warme gevoelens'
tussen de leden van het keizerlijk huis. De keizer werd verder geacht om Engels
te leren en zich regelmatig te vertonen bij muziekconcerten. In het voorjaar van
1946 begon de keizer inderdaad met een serie bezoeken in het land, waarbij hij
voor het eerst contact zocht met gewone burgers.

LOAD-DATE: February 27, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               84 of 96 DOCUMENTS

                                  De Telegraaf

                               February 24, 2006

'PvdA creeert luilekkerland voor niet-werkenden!'

SECTION: Pg. 6

LENGTH: 845 words


Toeslag kinderopvang voor niet-werkenden? Wat is dit voor waanzin? Als je werkt,
kun je je eigen kinderopvang betalen en als je niet werkt, kun je voor je
kinderen zorgen! De PvdA moet eens stoppen met sinterklaas spelen van andermans
geld! De partij creeert hiermee een luilekkerland voor niet-werkenden. Gaan wij
straks soms ook zwangerschapsverlof geven aan niet-zwangeren of aan de vaders?
Hoezo, partij van de 'arbeid'?

Utrecht, M. Uppelschoten

Bajeshotel

Veelplegers beschouwen hun detentie als een welkome vakantie in een luxehotel
(Tel. 23/02). Dit bewijst wel hoe al die geitenwollensokken psychologen uit de
70-er jaren ernaast zaten. Zij wilden die 'arme zieltjes, die zo'n slechte jeugd
hadden gehad' een nieuwe start geven en vergaten daarbij gemakshalve dat een
gevangenisstraf ook werkelijk een straf hoort te zijn, afschrikwekkend genoeg om
criminelen ervan af te houden na hun vrijlating opnieuw de fout in te gaan. Wat
dat betreft hebben ze het in Aziatische, Afrikaanse en Zuid-Amerikaanse landen
beter begrepen.

Tilburg, H. von der Fuhr

Elleboog

Eindelijk aandacht voor de elleboog (Tel.22/02)! Ik werk al meer dan 30 jaar in
de kinderopvang en probeer collega's en ouders zo ver te krijgen dat ze in de
binnenkant van de elleboog niezen, proesten en hoesten. Volwassenen die daarvoor
de binnenkant van de hand gebruiken, vergeten vaak hun handen te wassen, laat
staan dat kinderen dat doen. Dankzij de vogelgriep zal het dan misschien toch
gaan lukken.

Alkmaar, J. van Veen

Zorg

Uit pure wanhoop ben ik onlangs naar een Belgische neurochirurg gestapt voor
advies, daar in Nederland voorlopig niemand tijd voor mij had. Na mijn
telefoontje kon ik al twee dagen later terecht en werd door de dokter zelf
ontvangen. Nadat hij grondig de meegebrachte mri-foto's had bestudeerd, werd ik
uitgebreid onderzocht en na ruim drie kwartier was de gehele rekening zegge en
schrijve EUR 25. Waarom is de zorg hier in ons land dan zo duur?

C. Karmelk-Rietdijk.

jankarmelk@kpnplanet.nl

Apotheek

'Waar kan ik hier een apotheek vinden?' Dat is een vraag die je vooral in het
vakantieseizoen vaak te horen krijgt. We weten allemaal dat de apotheker een
belangrijke schakel vormt in onze gezondheidszorg. Als wij op reis gaan, vinden
we het fijn als we weten waar we eventueel voor medicijnen terechtkunnen. In
andere Europese landen is de plek waar zich een apotheek bevindt duidelijk
aangegeven middels uniforme, continu aan en uit flitsende neonverlichting. Zou
dit geen idee voor ons land zijn? Ik ben overtuigd van het nuttig effect ervan!

Nunspeet, F.L. Kok

Kwik

Binnenkort zal het niet meer mogelijk zijn een thermometer te kopen die op kwik
werkt (Tel.21/02). Dit is een gevolg van het plan van de Europese Commissie om
het gebruik en de productie van het gevaarlijke kwik nog dit jaar volledig uit
te bannen. Mijn vrouw heeft in het verleden een ernstige kwikvergiftiging
opgelopen door amalgaamvullingen. Ik mag hopen dat het gebruik van amalgaam door
tandartsen door deze beslissing eveneens tot het verleden zal gaan behoren.

Amersfoort, W. Rozendaal

Bert

Wat een positief bericht over de 20-jarige Bert Sweris (Tel.22/2), die er het
grootste genoegen in schept om ouderen een leuke dag te laten beleven! Hij
besteedt hier al zijn spaargeld aan. Geweldig! Dit nieuwtje heeft me echt
geraakt. Bert, je bent een kanjer!

Capelle aan

den IJssel, M. van Leest

Sorry

Wederom hebben wij te maken gehad met een minister met een 'sorrybeleid'.
Achtereenvolgens kwamen aan de beurt: Balkenende, Donner, Verdonk en nu als klap
op de vuurpijl Zalm. Het loopt steeds met een sisser af. Ik vraag me af of mijn
misstap ook zo makkelijk zal worden weggepoetst. Als mij een verkeersboete wordt
opgelegd voor een snelheidsovertreding van bijvoorbeeld zes kilometer, kan ik
dan ook zeggen 'sorry' en wordt die boete dan geseponeerd? Het zal wel niet. Ik
ben maar een gewone burger die de pot moet blijven spekken.

Zaandam, R. Helgering

Gelijk

Brave, doch naieve minister Zalm heeft meer gelijk dan hij zelf beseft.
Gemeenten kunnen tot 10 procent hogere ozb in rekening brengen ten opzichte van
2005 zonder de wet te overtreden. Ze mogen namelijk hun ozb-tarieven berekenen
in 'rekeneenheden'. Een eenheid bedroeg in 2005 ongeveer 2250 euro, maar mag
jaarlijks worden aangepast. De eenheid voor 2006 mag 10 procent hoger zijn dan
in 2005!

Dit zal wel, op laag niveau buiten het gezicht van minister of rekenkamer,
bekokstoofd zijn door ambtenaren die de ozb een veel rechtvaardiger belasting
vinden dan bijvoorbeeld de rioolwaterzuiveringsbijdrage. Immers, de ozb wordt
betaald door 'rijke' huiseigenaren.

Soest, J. Baurdoux

Achteruitgang

Met de invoering van de nieuwe zorgverzekering missen niet alleen ambtenaren de
werkgeversbijdrage in de ziektekosten, maar hebben ook veel werkgevers deze
bijdrage aan hun gepensioneerden afgeschaft. Voor mij betekent dit een
achteruitgang van 3% op het netto-inkomen. Ik vraag mij af waarop de
koopkrachtstijging die deze regering voor dit jaar voorspelde, is gebaseerd.

Amsterdam, L. Groot

LOAD-DATE: February 24, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               85 of 96 DOCUMENTS

                                  De Telegraaf

                               February 23, 2006

'Mogen we zelf weten wat we met ons geld doen?'

SECTION: Pg. 6

LENGTH: 918 words


Iedereen heeft zijn eigen voorkeuren om zijn inkomen te besteden. De een steekt
het in een mooi en dus duur huis, de ander gaat liever drie keer per jaar op
vakantie of houdt ervan om in een dure auto rond te rijden. Minister Dekker wil
mensen verplichten in een duur huis te gaan wonen, terwijl hij of zij dik
tevreden is met een tweekamerflatje. Vervolgens is het afgelopen met de
vakanties en moet de auto de deur uit. Mogen wij alstublieft zelf bepalen wat
wij met ons geld doen?

Breukelen, H.C. van Houweninge

Shell

Kan iemand mij uitleggen waarom marktleider Shell iedere keer opnieuw de prijzen
'aanpast' en dat zowel het Nederlandse als het Europese parlement dit zonder
problemen accepteert, terwijl Microsoft gedwongen wordt om openheid te geven en
zelfs op te splitsen om een te grote dominantie op de markt te voorkomen?

Als een sjeik niest of een Nigeriaan hoest of een kogel afschiet dan vliegen de
prijzen op de internationale oliemarkt omhoog. Dit ten faveure van de
winstgevendheid van Shell en de portemonnee van Beatrix. De gewone man krijgt
steeds opnieuw de rekening gepresenteerd!

Zoetermeer, S. Driessen

Motorrijders

Uit Europees onderzoek blijkt dat het grote aantal doden onder motorrijders
voornamelijk wordt veroorzaakt door onoplettende automobilisten (Tel.22/02).
Media roepen graag het beeld op van motorrijders die met hoge snelheid door de
bochten rijden en op onverantwoorde manier inhalen. Dit blijkt niet te kloppen.
De meeste ongelukken gebeuren op kruisingen buiten de bebouwde kom bij lage
snelheden tot maximaal 50 kilometer per uur. Het enige dat het aantal doden
onder motorrijders werkelijk naar beneden kan krijgen, is het strafrechtelijk
vervolgen van de veroorzakers van dit soort ongelukken.

Hoofddorp, J. Gorter

Vetzucht

Het verhaal over Fred (Tel.18/02) is erg triest. Ongelooflijk, dat deze man het
zo ver heeft laten komen en niet de wil heeft om zijn probleem op te lossen.
Fred zit al 25 jaar in de bijstand. Heeft hij zich wel eens gerealiseerd dat er
al 25 jaar mensen hard werken en belasting betalen om zijn uitkering te betalen?
De man zit al die jaren thuis niets te doen en heeft nog steeds niet ontdekt dat
het probleem bij hemzelf zit en nergens anders. En dan dat domme excuus dat hij
niet veel eet (!). Fred, nog steeds geldt: ieder pondje komt door het mondje. Er
is nog nooit iemand dik geworden van frisse lucht. Het is een kwestie van gebrek
aan wil en doorzettingsvermogen. Fred sloopt zijn eigen lichaam. Heel triest
allemaal, maar het is wel illustratief voor het alsmaar groeiende probleem van
de vetzucht.

Groningen, M. Janskerke

Tandarts

Het is te gek voor woorden dat het tandartsgilde alleen uitmaakt wat de
kwaliteit en prijs is (Tel.21/02). Met hun eigenzinnige opstelling staan deze
ondernemers de door ons gewenste vrije marktwerking in de weg. Willen we de
gezondheidszorg nog enigszins betaalbaar houden, dan zal ook deze groep moeten
meewerken. Voorzitter Heert Zijlstra van de Maatschappij tot bevordering der
Tandheelkunde betwist de kwaliteit van buitenlandse collega's. Het laat zich
raden wat daarvan de reden is. Een vliegretourtje voor 135 euro naar een
Hongaarse tandarts/implantoloog leverde mij een besparing op van duizenden
euro's. Dat mijn Nederlandse tandarts mij daarna uit zijn bestand kieperde, doet
geen (kies)pijn.

wim-@wanadoo.nl

Keuring

Voor de apk-keuring wilde de keurmeester van KwikFit kentekenbewijs deel I zien.
Twee cijfers van de duplicaatcode bleken niet goed leesbaar als gevolg van een
wasbeurt bij 60 graden. Je kentekenbewijs moet je uiteraard niet te vaak wassen.
De apk-keuring ging niet door en ik moest een nieuw kenteken aanvragen. Dat
neemt twee tot drie weken in beslag. Zolang mag ik de auto niet gebruiken. Dit
kost weer veel geld en ergernis. Kunnen deze zaken nu echt niet anders geregeld
worden?

Goes, A. van der Walle

Kippen

Bij mijn bedrijf in Nijmegen lopen sinds jaar en dag een stuk of tien kippen
rond. De dieren zijn ooit achtergelaten door een bedrijf dat failliet is gegaan
en ze voorzien in hun eigen voedsel. In verband met de dreigende vogelgriep heb
ik contact opgenomen met het ministerie van Landbouw, Natuur en Voedselkwaliteit
om deze organisatie op het bestaan van de kippen te wijzen. En wat blijkt? Omdat
ze 'van niemand zijn', mogen ze blijven rondlopen met alle gevaren van dien.
Iedere hobbyboer moet zijn pluimvee ophokken, ook al gaat dat ten koste van de
gezondheid van de dieren en van de portemonnee van de boer. Maar gaat het ten
koste van de gemeenschap dan zijn het 'wilde dieren' en geldt deze maatregel
niet (?).

Nijmegen, H. Reuter

Mediatraining

Ik heb enorme bewondering voor de Nederlandse sporters op de Olympische Spelen.
De lat ligt hoog en van de schaatsers wordt min of meer verwacht dat ze met
gouden medailles thuiskomen. Ze doen allemaal hun uiterste best en daar moeten
we trots op zijn. Waar ik niet trots op ben, is op de domme interviews die ze
geven, een vierde plaats is 'kut', het was een 'kloterace' en 'ik heb waardeloos
gereden'. Een winnaar komt weinig verder dan 'ik kan het nog steeds niet
geloven'! Luister naar de Amerikanen die met een paar oneliners hun eigen race
analyseren en de pers professioneel te woord staan. Geen schuttingwoorden, geen
kritiek op baan, starter of materiaal. Geef onze sporters een korte
mediatraining, zodat ook zij met opgeheven hoofd een minder goede race kunnen
verklaren of hun winst met sterke woorden nog meer glans kunnen geven.

Amsterdam, E.S.J. Doele

LOAD-DATE: February 23, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               86 of 96 DOCUMENTS

                                  De Telegraaf

                               February 22, 2006

Werkgevers: Kom niet aan de hypotheek

SECTION: Pg. 1

LENGTH: 206 words

Van onze financiele

redactie

DEN HAAG, woensdag

De werkgevers openen aan de vooravond van de gemeenteraadsverkiezingen de
frontale aanval op tegenstanders van de hypotheekrenteaftrek.

Hervorming van deze fiscale aftrekregeling voor huiseigenaren, zoals onder meer
de PvdA wil, zou de economie in het hart treffen.

Dat staat in een gezamenlijke notitie van de werkgeverskoepels VNO-NCW en
MKB-Nederland, die vandaag naar buiten komt. "Elke ingreep is slecht voor
economie", aldus de notitie. Gevreesd wordt voor forse negatieve koopkracht- en
vermogenseffecten bij woningbezitters. Ook de bouwsector zou er zwaar onder
lijden.

"Het echte probleem, het te geringe aanbod van woningen, wordt er niet mee
weggenomen. We richten onze pijlen echt niet alleen op de PvdA, ook op andere
partijen", benadrukt VNO-voorzitter Wientjes desgevraagd.

PvdA-leider Wouter Bos, die al langer met idee speelt, vindt de kritiek
overdreven: "Ik heb het niet over afschaffen, maar over beperken. De rente zou
bijvoorbeeld alleen maar tegen een tarief van 42 procent afgetrokken kunnen
worden en niet meer tegen 52 procent. We hebben nu een systeem waarbij Jan
Modaal de miljonairs subsidieert", zegt hij deze week in werkgeversblad Forum.

LOAD-DATE: February 22, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               87 of 96 DOCUMENTS

                                  De Telegraaf

                               February 17, 2006

Geen Belgenmop!

SECTION: Pg. 5

LENGTH: 482 words

HIGHLIGHT:
ANTWERPEN CLAIMT EER ALLEREERSTE TULPENBOL

ANTWERPEN, vrijdag

"Als de lente komt, dan stuur ik jou tulpen uit Antwerpen..." Ludo van
Campenhout moet even grinniken om de nieuwe versie van het beroemde lied. "Maar
het klopt wel, dit is de enige goede tekst", zo stelt de wethouder uit de
Scheldestad. "De tulp is niet Amsterdams of Nederlands, maar is hier het eerst
verschenen. Zelfs dertig jaar eerder dan bij jullie."

'Holland' mag dan met recht trots op zijn kaas en molens zijn, maar met de tulp
pronken we eigenlijk al eeuwen ten onrechte, zo luidt sinds kort de stelling in
de Vlaamse stad. Een Belgenmop of toch waar?

Gelachen

"Antwerpenaren staan inderdaad niet bekend als een bescheiden volkje", zo erkent
Van Campenhout. "Er werd dus eerst even stevig gelachen toen een onderzoeker ons
meldde dat de tulp hier het eerste levenslicht zag. Maar het bleek te kloppen."

Het verhaal gaat volgens de Vlaming zelfs terug tot 1562. "Een Antwerpse
handelaar vindt dat jaar enkele onbekende bollen tussen een lading stoffen uit
Turkije. Hij denkt dat het uien zijn en stooft er een paar met olie en azijn.
Maar het smaakt nergens naar."

De handelaar gooit daarop de rest van de bollen in zijn tuin, maar korte tijd
daarna groeien er plots prachtige bloemen uit. De eerste bloeiende tulpen van
West-Europa zijn een feit. Via plantkundigen duikt de tulp vervolgens pas in
1592 in het huidige Nederland op, waar Carolus Clusius ze in zijn Hortus in
Leiden plant. Dat de Hollanders de bloemen prachtig vinden, blijkt al snel, want
de meeste bollen worden direct gestolen.

"Maar dat verklaart tevens de enorme tulpencultuur in ons land, want in
tegenstelling tot andere landen raakten de bollen daardoor in snel tempo onder
het gewone volk verspreid en werden ze massaal gekweekt", zo stelt conservator
Joop Zonneveld van de Hortus Bulborum uit Limmen, een historische bollentuin die
over 2500 verschillende soorten en rassen te beschikt.

Ook Zonneveld geeft echter toe dat het de Antwerpenaren waren die de bloemen het
eerst ontdekten. "Als je de geschiedenisboeken er echt goed op naleest, valt dat
eigenlijk niet te ontkennen."

Toch is het de Limmense bollentuin die deze maand een grote zending historische
tulpen naar de Vlaamse stad heeft gestuurd. "Die echte oude rassen hebben we
hier niet meer", zo geeft Van Campenhout toe, die zijn 'ontdekking' echter toch
flink wil uitbuiten.

"Antwerpen zal de komende lente in het teken van de tulp staan. We gaan een
aantal fraaie tuinen aanleggen en er komt een prachtige tulpenwandeling." Of ze
in ook Amsterdam echt blij zijn met de Antwerpse tulpenmanie weet de Vlaming
niet. "De tekst van het beroemde lied herschrijven gaat wellicht toch wat ver.
Amsterdam blijft natuurlijk een echte tulpenstad", aldus Van Campenhout. "Maar
ik ga burgemeester Cohen zeker een uitnodiging sturen wanneer onze tulpen
bloeien. Kan hij meteen zien wat een mooie stad we hier hebben."

LOAD-DATE: February 17, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               88 of 96 DOCUMENTS

                                  De Telegraaf

                               February 17, 2006

Toekomst is mobiel

SECTION: Pg. 17

LENGTH: 507 words

HIGHLIGHT:
Steve Ballmer

Softwaremaker Microsoft lanceert de komende tijd diverse toepassingen die
draadloze communicatie moeten vereenvoudigen. Topman Steve Ballmer liet deze
week tijdens de 3GSM-conferentie in Barcelona onder meer het toekomstige Office
Communicator Mobile zien, waarmee zakelijke gebruikers met hun pda, smartphone
of pc kunnen chatten en telefoneren via een on line verbinding.

Microsoft gaat met z'n nieuwe communicatiegereedschap direct concurreren met de
Blackberry, een apparaat waarmee professionals onderweg kunnen e-mailen. Ballmer
vergeet echter ook de gewone man niet. "Veel bedrijven zien zakelijke gebruikers
en consumenten, maar ik zie vooral mensen", aldus de topman. "We doen allemaal
zakelijke en persoonlijke dingen met mobiele apparatuur. Tussen je
contactpersonen zitten bijvoorbeeld vrienden en relaties. En als je voor je werk
naar Barcelona moet, wil je misschien ook zien of je je zwembroek moet
meenemen."

Het in sommige landen reeds als testversie beschikbare Windows Live for Mobile
is een webgebaseerde toepassing die zowel de consument als de professional zou
kunnen bedienen. De bezitter van een handheld kan ermee zoeken naar
locatiegebonden informatie en diensten, zoals stadsplattegronden en
weersvoorspellingen. Daarnaast kan men met het programma via IM snel en
eenvoudig communiceren met contactpersonen of een gesproken tekstbericht
versturen.

Microsoft doet met z'n mobiele Windows-versies al jaren verwoede pogingen om een
poot aan de grond te krijgen in de mobiele markt. Volgens Ballmer is de tijd nu
pas rijp voor dito producten en diensten: "De 3G-netwerkoperators en de mobiele
apparatuur zelf zorgen voor een pc-ervaring. De handheld is een echte
minicomputer geworden." Microsoft is er veel aan gelegen om z'n dominante
positie op de pc-markt uit te breiden naar het draadloze segment.

Trage start

Dat laatste lijkt na een trage start steeds beter te lukken. "In 2001 draaide
welgeteld een type mobiel apparaat onder Windows, intussen zijn er meer dan 100
mobiele Windows-modellen te koop", aldus Ballmer. In Barcelona lanceerde
Motorola een nieuwe telefoon die is uitgerust met Windows Media-technologie voor
het afspelen van digitale muziek en video. Ook Samsung levert inmiddels een
smartphone die draait onder Windows. Samen met Vodafone werd deze week de dienst
Windows Mobile Email gelanceerd. In diverse Europese landen kunnen zakenlieden
met hun slimme telefoon hun e-mail ontvangen, versturen en van afstand
synchroniseren met Microsoft-kantoorsoftware.

De inspanningen van Microsoft houden overigens niet op bij de levering van een
besturingssysteem en pc-achtige applicaties. Ook de werking van de apparatuur
moet beter. Neem bluetooth voor snelle draadloze communicatie tussen draadloze
apparaten over een korte afstand. Volgens Ballmer een prima technologie, maar
onhandig in gebruik. De Microsoft-topman liet een oplossing zien: Blue
Rendezvous, een simpele interface waarmee je twee telefoons eenvoudig met elkaar
kunt laten praten, bijvoorbeeld voor data-uitwisseling.

LOAD-DATE: February 17, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               89 of 96 DOCUMENTS

                                  De Telegraaf

                               February 11, 2006

De kleine dingen...

SECTION: Pg. 4

LENGTH: 306 words

Het zijn vaak kleine dingen die grote irritaties kunnen veroorzaken, maar het
kan ook andersom: kleine attenties, gebaren of initiatieven die het leven
opfleuren. Zou het leven niet wat prettiger zijn als we wat aardiger en
respectvoller met elkaar om zouden gaan? En dat geldt niet alleen voor de
'gewone' burger, maar ook voor de gezagdrager. Zelfs als die in zijn recht
staat, dan zou hij of zij daar toch ook op een hoffelijkere manier mee om kunnen
gaan.


Heeft u zich ook geergerd aan het verhaal dat gisteren in deze krant stond over
de 75-jarige Josephine Nuyts-Wordragen uit het Brabantse Geldrop, die per abuis
afval in een verkeerde container gooide en daarvoor vervolgens door een postende
milieuambtenaar werd afgesnauwd? En had het commentaar van de betreffende
milieuwethouder, die het had over: 'mevrouw is op heterdaad betrapt', misschien
niet iets subtieler kunnen zijn?

Daarom is de Princess Hoffelijkheids Prijs, die mede werd bedacht door
etiquettedeskundige Magda Berman en die nu voor de achtste keer uitgereikt zal
worden, zo'n passend initiatief. Zeker in deze tijd waarin het debat over normen
en waarden zo in de belangstelling staat.

In het verleden werden onder anderen een buschauffeur, een restaurantmedewerker
in een zorgcentrum en een concierge op een middelbare school met deze prijs in
het zonnetje gezet, omdat zij zich zo attent tegenover 'de ander' hadden
gedragen.

U kunt tot 18 maart kandidaten voor deze prijs insturen naar: Princess
Hoffelijkheids Prijs, Postbus 4722, 4803 ES Breda.

De prijs zal door een bekende Nederlander worden uitgereikt. In de jury zitten
uw rubriekschrijver en Jaap 'Mr. Hoffelijkheid' Rost Onnes. Els Ouborg jureert
namens Princess huishoudelijke apparaten.

Laten we de neerwaartse spiraal van lompheid doorbreken. Ik ben benieuwd naar uw
inzendingen!

LOAD-DATE: February 11, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               90 of 96 DOCUMENTS

                                  De Telegraaf

                                February 5, 2006

Leve het

SECTION: Pg. 23

LENGTH: 694 words

HIGHLIGHT:
Belgische frietkramen willen vette jaren terug

ANTWERPEN - Paniek in Belgie, want de vette jaren van het 'frietkot' lijken
voorbij. De ook bij ons beroemde en beruchte Belgische oersnackbars dreigen te
verdwijnen nu zelfs onze zuiderburen hun neus niet langer voor McDonald's
ophalen. Verbannen uit het straatbeeld, tot groot verdriet van de echte fanaat.
"Een stuk van onze cultuur gaat verloren", aldus Paul Ilegems, die alles op
alles zet om nog iets van de zo typische Vlaamse frietkotcultuur te behouden.

Zeker tot in de jaren tachtig was het een vertrouwd beeld wanneer je in het
zuiden de grens over ging: een dampende walm vanuit een wankele caravan, vette
vingers in een oude afgebladderde stadsbus of een flinke puntzak in een gammele
houten barak. De Belgen zwoeren bij hun frietkot en ook Nederlanders stonden er
regelmatig te smikkelen.

Totdat de teugels werden aangetrokken. Niet alleen moesten veel kramen na
kritische inspecties verdwijnen, maar ook de pleinen in de grote steden werden
schoongeveegd. "Ineens kon het niet meer, een frietkot voor een kerk of middenin
een drukke winkelstraat. Kramen die al tientallen jaren het stadsbeeld
bepaalden, werden resoluut weggehaald", aldus Ilegems.

Bemoeiziek

Ook in zijn stad Antwerpen is nauwelijks nog iets van de unieke patatkramen
over. "Noem het maar een soort 'Hollandse wind' die hier heeft gewaaid.
Regeltjes, strengere controles en een bemoeizieke overheid", stelt Ilegems, die
trots zijn frietkotcollectie toont die uit honderden foto's bestaat. "Ik ben
overal geweest en heb zelfs bij jullie op de dijk in Volendam en voor de
Westerkerk in Amsterdam prachtige snackbars gezien." De Belg schreef ook al
enkele boeken over een eeuw van Belgische patatgeneraties.

"Het is doodzonde dat politici en hoge ambtenaren niet inzien dat ons land haar
frietcultuur moet koesteren. Het frietkot is geen vulgair straatvoedsel, maar
het restaurant van de gewone man. Terwijl de Belg er overal ter wereld mee wordt
geassocieerd, is er hier niet eens een museum of andere plek waar die culinaire
historie trots wordt getoond. De puntzak komt uit Belgie."

Een vreemde zaak, zo vindt ook voorzitter Bernard Lefevre van Navefri, de
Belgische vereniging van frituristen. "Want zelfs de top van dit land is er gek
op", zo refereert hij aan de speciale uitnodiging die hij kreeg om bij het
175-jarig bestaan van Belgie patat te komen bakken op het koninklijk paleis. "Ze
stonden in de rij. De prinsen, prinsessen en ministers. Koning Albert genoot van
een enorme puntzak en ook premier Verhofstadt smulde ervan."

Om het nationale voedsel meer in de schijnwerpers te plaatsen, heeft hij samen
met Ilegems de 'week van het frietkot' gelanceerd, terwijl de eervolle 'orde van
de gulden puntzak' elk jaar een andere prominente Belg in een vette adelstand
verheft. "Maar dat is natuurlijk nog lang niet genoeg. Ik ben zelfs van plan een
aanvraag bij Unesco te doen. De Belgische frietkotten moeten Werelderfgoed
worden!"

Paul Ilegems blijft voorlopig wat dichter bij huis nu hij in zijn eigen
Antwerpen langzaam gehoor lijkt te vinden. "Er is wellicht wat hoop. Het
gemeentebestuur denkt er over toch weer enkele vergunningen uit te geven. Om te
voorkomen dat het te rommelig wordt, is zelfs een kunstenaar aangesteld om een
modern vrijstaand frietkot te ontwerpen."

Patatje oorlog

Lefevre, die zelf een snackbar in de stad runt, weet zeker dat ook de duizenden
Nederlanders er maar wat graag zullen aanschuiven. Ook nu al stappen ze
dagelijks in groten getale binnen. "Ze willen onze frieten proberen, maar
bestellen een patatje oorlog. Dan lach ik luid, want dat hebben we hier
natuurlijk niet. Bovendien weet men vaak niet dat patat in Vlaanderen aardappel
betekent."

Toch doet Lefevre een concessie aan de toeristen uit het noorden. "Ik heb naast
de typische zure Belgische mayonaise ook de Hollandse variant."

De Nederlanders laten zich de puntzak met inhoud in ieder geval goed smaken, zo
merkt hij steevast. "Het is de metamorfose van de aardappel naar een hoger
bestaansniveau. En ze vinden het vooral zo leuk omdat het zo'n georganiseerde
chaos is. En dat is juist precies wat een typisch Belgisch frietkot behoort te
zijn."

frietkot!

LOAD-DATE: February 5, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               91 of 96 DOCUMENTS

                                  De Telegraaf

                                February 4, 2006

'Spijkers op laag water'

SECTION: Pg. 2

LENGTH: 910 words


Het is dat de voorzitter van de werkgroep afrofobia en beeldvorming van het
Nationaal Platform voor Overleg Rassendiscriminatie en Landelijk Platform
Slavernijverleden voor mij nu de link heeft gelegd tussen chocoladepasta en
negertjes (die er op de verpakking voor mij helemaal niet als negertjes
uitzien), want zelf had ik die associatie nooit gelegd. Het zou nooit in me
opgekomen zijn. Mijn dank voor deze verrijking. Dit zijn de bekende spijkers op
laag water.

Tiel, Dirk Rieuwers

Geen tijd

Dagelijks wordt de Nederlandse staatsburger geconfronteerd met het feit dat
politie en justitie geen tijd hebben voor de gewone burger. Aangiften voor wat
dan ook worden of gebagatelliseerd of men kan ze indienen via internet, hoe
emotioneel het gebeurde voor de aangever ook moge zijn. Zoals onlangs weer is
gebleken, geldt het geen tijd hebben echter niet als het gaat over de grootste
criminelen die ons land kent, om te voorkomen dat deze worden 'omgelegd', zoals
dat in die kringen wordt verwoord.

Vught, A. Bertens

Spel

Kennelijk heeft minister Pechtold, toen hij recentelijk in een interview
verkondigde dat de politieke spelletjes die in Den Haag worden gespeeld soms
ronduit vunzig te noemen zijn, gedoeld op het 'spel' van zijn D66-partijleider,
Boris Dittrich, rond de uitzending van onze militairen naar Afghanistan. Het is
toch te schandelijk voor woorden dat Dittrich zijn NEE tegen de uitzending van
onze militairen voornamelijk heeft gebruikt om de PvdA te stimuleren hetzelfde
te doen en op deze wijze een kabinetscrisis te veroorzaken. En op die manier de
PvdA in de kaart te spelen met vervroegde verkiezingen. Deze vunzige streek,
over de rug van soldaten die ver weg een land gaan helpen bij de wederopbouw,
mag hopelijk zijn laatste zijn.

Bleiswijk, Frits Groenevelt

Snapt u?

D66-boodschap aan mijn vrouw. Ik wil zondag niet mee naar je moeder, maar als we
gaan, dan ben ik ervoor. Snapt u het nog?

Amstelveen, Lucas van den Brom

Engels

Gisteravond bij het debat over de uitzending naar Afganistan viel het me op, dat
de dames en heren veelvuldig de term 'hearts and minds' bezigden. Er was echter
een uitzondering, namelijk mevrouw Halsema, die nog voldoende Nederlands kende
om zich daarin uit te drukken en wel: 'de harten en hoofden'! Het schijnt
populair te zijn om veel Engelse woorden te gebruiken, misschien dat ze daarmee
hun slechte Nederlands willen verhullen.

Eersel, Cor N.

Geen plaats

Wat is dat nu in 2006? Alleen al bij vijf concerten met duizenden mensen geen
plek voor rolstoelers, die zijn weer de pineut (Tel. 29-01). Is hier nu echt
niets aan te doen? Ik zou zeggen: bij diverse concerten wat minder zitplaatsen
indelen, tijdelijk de stoelen verwijderen en extra ruimte creeren voor
rolstoelers, dan horen die er ook weer bij. Ook zou er misschien alleen voor
rolstoelers eens een concert gegeven kunnen worden. Laat de bestuurders van
Ahoy' en dergelijke gebouwen er wat aan doen.

Veenendaal, Rein Veenendaal

Ambtenaren

De ambtenaren en daarvan afgeleiden zijn boos omdat per januari 2006 de
tegemoetkoming in hun ziektekostenpremie is vervallen. Begrijpelijk dat zij boos
zijn, want niemand vindt het leuk er in inkomen op achteruit te gaan. Er
circuleren alweer handtekeningenlijsten en er doen geruchten de ronde over
werkonderbrekingen, etc. etc. Daartegenover zou deze groep zich eens moeten
realiseren dat mensen die geen vuist meer kunnen maken, zoals bijv. de
gepensioneerden, al jaren inkomen inleveren doordat ze praktisch op de nullijn
staan: zij krijgen geen verhoging, maar moeten wel de steeds stijgende lasten
maandelijks opbrengen!

Goor, H.A.van Enst

Breed

Wederom is gebleken dat een stem op de PvdA van Wouter Bos geen enkele
duidelijkheid geeft aan de kiezer. Alle partijen hadden vanaf het begin een
standpunt over Afghanistan behalve de PvdA. In december 2005 suggereerde Bos nog
tegen te zijn. Nog geen maand later zegt Bos opeens sterk te twijfelen over de
omstreden missie naar Afghanistan. Uiteindelijk besluit hij toch maar steun te
geven aan de missie. Het lijkt wel alsof Wouter Bos nog maar een doel nastreeft:
premier worden van alle Nederlanders. Waarschijnlijk is dat de reden dat hij bij
iedere kwestie afwisselend drie of meerdere standpunten inneemt om op die manier
een zo breed mogelijk publiek aan te spreken...

Amsterdam, Wouter Timmers

Gezeur

Houdt dat gezeur over vermindering van netto-inkomen van beter verdienenden (WUZ
02/02) als gevolg van het nieuwe zorgstelsel nooit op? Eindelijk zijn wij
verlost van die particuliere ziektekostenverzekering, die ons met drie kinderen
kapitalen kostte. Later kwamen daar ook nog de wettelijke toeslagen bij ten
behoeve van de standaardpakketpolis voor een bepaalde groep gepensioneerden en
studenten. In het eerste jaar waarin mijn man prepensioen ontving, mochten we de
hele bups ook nog betalen, terwijl het inkomen dus met 27 procent was
verminderd.

Twello, H. Nijhof-Muehlemann

Rijangst

Het is inderdaad onvoorstelbaar dat iemand die blijk geeft van rijangst (Tel.
31-01) agent mag worden. Zo iemand moet toch beschikken over grote
rijvaardigheid. Van rapporteren hebben politiemensen ook niet zoveel verstand,
is mij eerder gebleken. Van zinsbouw en taalgebruik hebben agenten nog nooit
gehoord en over d's, t's en dt's is kennelijk nooit gerept! Ik kan mij
voorstellen dat de lui op justitie, die deze geschriften onder ogen krijgen,
constant van hun stoel vallen van het lachen.

Kees te S.

LOAD-DATE: February 5, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               92 of 96 DOCUMENTS

                                  De Telegraaf

                                January 29, 2006

De nieuwe Bourgondiers

SECTION: Pg. 25

LENGTH: 338 words


Slappe thee met veel melk en eten dat zo grijs mogelijk moest ogen en smaken.
Dat was jarenlang de ruggengraat van de 'Australische keuken'. Met mooie, maar
belegen merken als Arnott's Biscuits, Bushell Tea en Fosters Beer. Nergens kon
beter de koloniale Britse komaf aan worden afgelezen dan aan de voorraadkast van
Jan Modaal uit Wagga Wagga.

De afgelopen tien jaar heeft er in het land echter een ware revolutie
plaatsgevonden. Tot hun eigen verbazing voeren de Australiers tegenwoordig
volgens de smaakpolitie op tal van terreinen zelfs de internationale ranglijst
aan.

Was begin jaren negentig een kop slappe Nescafe de beste koffie die ze konden
bedenken, inmiddels wordt er in bijna het hele land standaard betere en
lekkerdere koffie geserveerd dan in Nederland.

Hetzelfde verhaal gaat op voor de Australische wijnen. Lange tijd werd de neus
opgehaald voor de pinot noirs, de cabernet sauvignons, de merlots en de
'sparkling whites' uit Down Under. Maar tegenwoordig is het land de op drie na
grootste wijnexporteur ter wereld. En komen nota bene Franse wijnmakers hier
leren hoe zij hun eigen wijn kunnen verbeteren. Zoals trouwens Italianen en
Grieken op hun beurt onder de indruk zijn van de 'wilde' olijfolie die op dit
continent wordt gemaakt.

Met alle immigranten die hier uit de hele wereld zijn neergestreken, is dat ook
niet zo vreemd. Als een spons heeft de natie al die invloeden in zich opgezogen.
Wie de enorme overdekte markten van Adelaide, Melbourne of Sydney bezoekt, waant
zich in het walhalla van groenten, fruit en specerijen. Veel van die producten
worden in Australie zelf gekweekt: van olijven tot koffie, van mango's tot
aardbeien.

Het wekt dan ook nauwelijks verbazing dat het land ook op culinair vlak naam
heeft gemaakt. De 'fusion kitchen', die Aziatische en mediterrane elementen
combineert en tot iets verrassends nieuws maakt, wordt al een aantal jaren als
de beste, verrassendste kookstijl ter wereld aangemerkt en heeft in Europa en
Amerika flink wat navolging gekregen.

LOAD-DATE: January 29, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               93 of 96 DOCUMENTS

                                  De Telegraaf

                                January 21, 2006

ziet alles!

SECTION: Pg. 17

LENGTH: 1800 words

HIGHLIGHT:
Deze krant vloog mee op SPECTACULAIRE NAVO-MISSIE

GEILENKIRCHEN, zaterdag

De Portugese kapitein aan de stuurknuppel vertelt, als we achter hem zitten in
de cockpit van AWACS LX-456: "Tijdens take off zie je de lege plek waar die
hoogste bomen stonden. Opstijgen en landen werd hachelijk. Een deel van de
baanverlichting was al door het bos opgeslokt. Soms moesten we meteen nadat we
airborne waren naar het vliegende benzinestation. Want de lucht in met volle
tanks kon niet meer, de bomen kwamen te dichtbij, kap was pure noodzaak. Voor de
veiligheid van AWACS, maar vooral voor die van burgers op Duits en Nederlands
grondgebied."

Begin vorige week nog stond Zuid-Limburg in het teken van het Schinveldse bos.
Er werd gesproken over 'troetelactievoerders' en een 'boosaardige burgemeester'
die maar moest vertrekken. De NAVO-eenheid die vanaf Geilenkirchen dagelijks met
zeventien AWACS'en en een vloot tank- en transport-Boeings het luchtruim kiest,
werd als Amerikaanse agressor afgeschilderd. De tijden van 'ban de bom' en
Onkruit-activisme herleefden even.

De Nederlandse luchtmachtkolonel Jelle Zijlstra, plaatsvervangend commandant van
de basis en de AWACS'en, wil even iets rechtzetten. "Het ging veel van die
actievoerders niet zozeer om bos of natuur, het ging om ons. Ik sprak hun leider
en die vertelde dat onze toestellen maar op de schroothoop moesten, dat was de
inzet. Weg met AWACS, weg met NAVO. In de media, die meeklommen en -sliepen in
boomhutten, heb ik dat niet teruggezien. En laten we wel zijn; van de 370
hectare bos zijn er welgeteld zes omgezaagd en die worden elders opnieuw
aangeplant."

Begrip

De kolonel stelt dat er begrip is voor klachten van omwonenden over
geluidsoverlast, dat daarom veel vanaf buitenlandse bases wordt gevlogen en
maximaal gebruik wordt gemaakt van de simulator. Bovendien zou het aantal
vliegbewegingen van AWACS boven Nederland sinds het jaar 2000 met achttien
procent zijn afgenomen tot vorig jaar twaalf per dag.

Wat de militairen in Geilenkirchen steekt, is dat er in de discussie amper werd
gesproken over het gevaar van te hoge bomen voor vliegverkeer. Jarenlang werden
de operationele bewegingen beperkt, om toch de veiligheid te kunnen blijven
garanderen. In januari 1999 ontsnapte Limburg al eens aan een ramp, toen een
Amerikaans tankvliegtuig met 10.000 liter kerosine aan boord in hetzelfde bos
crashte. De Boeing 707 stortte na een mislukte doorstart neer op drie kilometer
van de baan. Bij de explosie kwamen de vier vliegers om het leven. De Portugese
kapitein Jorge Amorim op het vliegdek van LX-456: "Het bos was toen weliswaar
niet de oorzaak van de crash, maar je moet er toch niet aan denken dat zoiets
nog eens was gebeurd, alleen om een paar bomen te sparen."

Airborne Warning And Control System (AWACS) stamt uit de jaren zeventig, toen de
NAVO een vroegtijdig waarschuwingssysteem wilde hebben voor luchtverdediging.
Boeing bouwde daarop viermotorige 707's met grote, 5000 kilo wegende
radarschotels bovenop de romp. Sinds 1982 opereren deze E3A genoemde Boeings
vanaf Geilenkirchen en vier vooruitgeschoven bases in Griekenland, Turkije,
Noorwegen en Italie. Omdat Nederland een belangrijke financiele bijdrage levert,
is ook de Koninklijke Luchtmacht zwaar vertegenwoordigd. Met 54 militairen en
een plaatsvervangend basiscommandant.

Uniek

Op dit moment vervult kolonel Jelle Zijlstra die functie. Over het functioneren
van AWACS zegt Zijlstra: "We vliegen met dertien nationaliteiten, de aangesloten
NAVO-lidstaten, en zo'n vliegende wing is uniek. Toen de Sovjet-Unie nog bestond
hingen we in de lucht om de rode bommenwerpers tijdig te signaleren, maar ook na
het wegvallen van het Warschau Pact zijn we voortdurend actief geweest.
Bijvoorbeeld tijdens de lange Balkanoorlog."

In het thuishonk van het 1e squadron is dat te zien. Boven de ingang hangt een
bord. Home of the MiG-killers, verwijzend naar een incident tijdens de
NAVO-inzet boven Kosovo. Op 24 maart 1999 schoot de Nederlandse F16-vlieger
Peter Tankink de eerste Servische MiG 29 uit de lucht, waarbij hij de Amerikanen
met hun peperdure F14-Tomcats, F15-Eagles en F18-Hornets aftroefde.

Maar ook gedurende beide Golfoorlogen en tijdens het Amerikaanse bombardement
van Tripoli in 1986 speelde AWACS een hoofdrol in de NAVO luchtverdediging.
Hetzelfde gebeurde toen Scott O'Grady in 1995 met zijn F16 boven Banja Luka in
Bosnie werd neergeschoten door een SAM raket en moest worden gered voor de neus
van op hem jagende Serviers.

Als we in de AWACS op 9000 meter boven Duitsland patrouilleren, zegt majoor Henk
Ras (38), vandaag tactisch commandant: "Tankink vuurde de Amraam-raket af die de
MiG fataal werd, nadat AWACS hem op het spoor van de Servier bracht. De ideale
combinatie van vliegende radar, gevechtsleiding en straaljager."

Supermagnetron

Kolonel Zijlstra toont ons de haast onbegrensde mogelijkheden van AWACS als we
door de met computers, hoogspanningsapparatuur en ondervragingskasten
volgestouwde Boeing 707 slalommen. "Een op 9.150 meter vliegende E3A kan een
gebied van 312.000 vierkante kilometer bestrijken, drie toestellen dekken
Midden-Europa af. Dubbele generatoren op elk van de vier motoren zorgen voor de
1 miljoen watt die nodig is om de vier machtige radars in de schotel te laten
werken, onze supermagnetron."

Waarbij de Doppler-radar naar beneden 'kijkt' voor de eerste 450 kilometer. De
beyond the horizon-radar loert vervolgens nog eens 300 kilometer over de
horizon. Verder is er radar die het zeeoppervlak afspeurt en de herkenningscodes
van vliegtuigen controleert.

De rol van de 25 jaar oude Boeings is volgens experts nog lang niet uitgespeeld.
Want hoe belangrijk satellieten ook zijn, ze kunnen nooit zo'n groot gebied
scannen op bijvoorbeeld laag binnenkomende vliegtuigen. Als AWACS op 11
september 2001 in de lucht had gehangen, in combinatie met straaljagers op air
patrol, dan hadden de aanvallen op WTC en Pentagon mogelijk voorkomen kunnen
worden. Na die fatale aanslagen werden in allerijl AWACS'en vanuit Geilenkirchen
naar de Verenigde Staten gestuurd.

Sinds '11 september' zijn de Boeings van de drie NAVO-squadrons in Duitsland bij
belangrijke gebeurtenissen voortdurend in de lucht om vliegtuigen en schepen in
de gaten te houden en mogelijke terroristische aanvallen af te slaan. Zo was
AWACS operationeel tijdens de Olympische Spelen in Athene en het EK voetbal in
Portugal. Ook de inhuldiging van Joseph Ratsinger als paus Benedictus XVI werd
door de vliegende radar uit Geilenkirchen afgedekt. De Duitse regering heeft de
NAVO vorige week gevraagd hetzelfde te doen tijdens het WK voetbaltoernooi deze
zomer.

11 september

Majoor Henk Ras aan boord van LX-456 legt uit hoe dat in de praktijk gaat. "Onze
radar bekijkt nu een straal van 800 kilometer, waarbij we alle vliegtuigen en
hun routes op de beeldschermen zien, op dit moment volgen we in totaal 762
sporen... Op 11 september zetten de kapers de transponder, ook wel mode 3 of
mode S squawk genoemd, in de gekaapte toestellen uit en gingen laag vliegen,
waardoor ze voor de gewone burger verkeersleiding niet meer waren te
identificeren en te volgen. Wij kunnen dat wel en hebben de middelen om hun
elektronisch te ondervragen."

Dat gebeurt met antennes die weer verbonden zijn met een database aan boord.
Nederlandse F16's worden uitgerust met zogeheten Link-16 apparatuur, waarbij de
controllers in AWACS de radargegevens die zij op hun schermen zien rechtstreeks
doorsturen naar de cockpit van de gevechtsvlieger. Die hoeft zo zijn eigen radar
niet in te schakelen en zijn positie blijft onopgemerkt.

Groot voordeel

"Een F16 heeft sowieso veel beperktere radar dan wij", vertelt kolonel Zijlstra.
"Maar met het oog op de toekomst is er nog een groot voordeel. Door
stealth-techniek zijn de nieuwste gevechtsvliegtuigen vrijwel onzichtbaar.
Piloten zetten daarom pas op het laatste moment, als ze tot de aanval overgaan,
hun radar aan. Want die kan weer door derden worden gezien. Met de Link-16
dataverbinding hebben jachtvliegers het complete radarbeeld, zonder dat ze hun
eigen aanwezigheid verraden. Met het oog op de nieuwe Joint Strike Fighter (JSF)
van onschatbare waarde."

Majoor Henk Ras laat ons meeluisteren naar het radioverkeer van Nederlandse
F16-vliegers van de basis Volkel, die boven de Noordzee oefenen. De fighter
controllers achter hun beeldschermen loodsen de jachtvliegers foutloos naar hun
'vijanden' toe, waarbij de onderscheppingen keer op keer goed aflopen.

Ras, wijzend op een stippellijn die vanuit De Peel richting onze positie hoog
boven Duitsland afkomt: "Radar van een Nederlandse Patriot luchtdoelbatterij.
Wij zijn veel te ver weg voor die mannen op de grond om ons aan te stralen, zij
weten niet eens van onze aanwezigheid. Maar wij zien wel degelijk dat zij hun
systeem aan hebben staan."

Als even later het Duitse fregat Karlsruhe zich meldt om een radarbeeld van
omringende schepen en vliegtuigen te vragen, krijgt het marineschip binnen vijf
seconden antwoord.

Majoor Henk Ras, die de 35-koppige AWACS-bemanning vandaag aan boord - naast de
zeventien reguliere militairen zijn ook achttien luchtmachters in opleiding
aanwezig - leidt: "Ook op zee monitoren we dankzij onze maritieme radar alle
bewegingen. Als de NAVO het verzoek van de Duitse regering om het WK voetbal te
beveiligen, honoreert kunnen we dus verdachte schepen die bijvoorbeeld Hamburg
naderen traceren. Hetzelfde geldt natuurlijk voor onbekende vliegtuigen. Waarbij
het meest ideale scenario is dat een patrouille jagers - bijvoorbeeld
Nederlandse F16's, Britse Tornado's of Duitse Phantoms - in de lucht op stand by
hangt om op ons verzoek een kijkje bij zo'n schip of vliegtuig te nemen."

Bokkensprongen

In de cockpit - omdat de 707 een oud toestel is zijn naast de twee vliegers ook
een navigator en boordwerktuigkundige aanwezig - wordt ondertussen 20.000 liter
kerosine bijgetankt. De Portugese aircraft commander brengt zijn luchtreus tot
op een afstand van acht meter van de staart van het tankvliegtuig op een
rendez-vous, 9300 meter boven midden-Duitsland. Vanuit een gondel onder de
staart dirigeert een Amerikaans bemanningslid de slang in de neus van ons
toestel. Terwijl de jetstream met 140 kilometer per uur voortraast en de
bokkensprongen van beide luchtreuzen door de vliegers moeten worden opgevangen.

Op hetzelfde moment brengen de Nederlandse kapitein Harold Hendrickx
(surveillance controller) en eerste luitenant Sipke Lautenbach (weapon
controller) achterin de Boeing 707 drie Nederlandse F16's van Volkel op het
spoor van twee toestellen die voor MiG's 29 moeten doorgaan. "All ships are
hostile..." Even later: "Terminate, terminate, terminate." En: "Kill on the east
group."

Kolonel Jelle Zijlstra, als het oefengevecht voorbij is en hij zijn koptelefoon
afzet: "Zien en niet gezien worden. Wij winnen altijd."

LOAD-DATE: January 21, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               94 of 96 DOCUMENTS

                                  De Telegraaf

                                January 20, 2006

Privacy onder vuur

SECTION: Pg. 11

LENGTH: 392 words


Het was een koude avond in het New Yorkse voorstadje Scarsdale. In een park
achter de openbare bibliotheek was natuurvorser Harry Zirlin druk bezig om met
zijn zakmes een zeldzame kever uit een boomschors te peuteren. Plotseling hoorde
de nietsvermoedende amateur-bioloog achter zich het geklik van pistolen die
werden doorgeladen.

Vijf agenten hadden Harry omsingeld en sommeerden hem plat op de grond in de
sneeuw te gaan liggen. Na inbeslagname van het zakmes werd hij geboeid afgevoerd
naar het politiebureau, waar hij de hele nacht werd verhoord.

"Het was een nachtmerrie", zegt Harry, die in het dagelijks leven advocaat
is."Het scheelde niets of een van die zenuwachtige agenten had de trekker
overgehaald. Ik was echt in levensgevaar."

Al jaren struint Zirlin in zijn vrije tijd de Verenigde Staten tot in de
uithoeken af. Van Alaska tot Key West is hij op zoek naar dat ene zeldzame
insect dat nog niet tot zijn collectie behoort. De amateur-bioloog en auteur van
twee boeken over het nachtleven van spinnen en amfibieen is op zijn gebied een
autoriteit in de VS.

In het verleden is hij wel vaker geconfronteerd met de sterke arm. Met name
sinds de aanslagen van 11 september 2001 hebben grenswachten, sheriffs of
parkopzichters Harry aangehouden op verdenking van terroristische activiteiten.
Naast een zakmes behoren een net en diverse bussen met chemische inhoud om de
insecten te conserveren tot zijn standaarduitrusting.

Nooit eerder is hem echter de loop van een pistool tegen de slaap gedrukt, zoals
enkele weken geleden in zijn eigen woonplaats. "Ze hadden toch ook gewoon kunnen
vragen of ik mijn zakmes en rugzak op de grond wilde leggen en wat ik daar deed.
In plaats daarvan werd buitensporig geweld gebruikt. Zo ga je niet met een
gewone burger om. Een foutje en er vallen onnodig slachtoffers."

Harry liet het er niet bij zitten en eiste van politiecommissaris John Brogan
excuses. Toen die uitbleven stapte hij naar de rechter. Harry werd echter in het
ongelijk gesteld door de jury. In de uitspraak had de politie volgens het boekje
en dus zorgvuldig gehandeld.

De jurist/natuurvorser overweegt in hoger beroep te gaan. "Onschuldige
Amerikaanse burgers worden afgeluisterd of zonder verweer urenlang opgesloten.
Het wordt tijd dat iemand daar iets van zegt. Het gaat tenslotte om onze privacy
en grondrechten."

LOAD-DATE: January 20, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               95 of 96 DOCUMENTS

                                  De Telegraaf

                                January 17, 2006

'Verschil tussen burgerknie en koninklijke knie?

SECTION: Pg. 6

LENGTH: 898 words


Begin augustus ben ik geopereerd en kreeg een knieprothese. Ook ik had een
uitstekende chirurg en na een week kon ik naar huis. Maar wel met twee krukken
die ik - de eerste maand alle twee en de maand erna een - moest gebruiken.

Tijdens mijn verblijf in het ziekenhuis werd mij uitdrukkelijk verboden zonder
krukken te lopen. Kan iemand mij uitleggen wat het verschil is tussen mijn
burgerknie en een koninklijke knie? Ik begin mij namelijk een aansteller te
voelen na alle positieve berichtgeving over dit wel zeer voorspoedige herstel
van de Koningin.

Leiden, J.Wessendorp

Kostbaar

Om de 'natuurlijke rijkdom' van het Groene Hart (enkele weilanden, een paar
boerderijen en een verdwaald fietspad) te ontzien, is naast mijn woonplaats een
peperdure tunnel aangelegd, waar straks enkele hsl-treinen per uur doorheen
zullen gaan rijden. En nu zou het te kostbaar zijn om een deel van de snelweg
tussen Flevoland en Schiphol, goed voor duizenden auto's per uur, aan te leggen.
(Tel.15/01)? Laat me niet lachen!

Hazerswoude-Rijndijk, R.N. Heibloem

Militairen

Wij geven onze militairen een gedegen opleiding en training en nu het erop
aankomt, is er twijfel. Dit noem ik inconsequent en laf.

Wellicht zijn de dames en heren van ons kabinet en de Tweede Kamer vergeten dat
Nederland ruim 60 jaar geleden bevrijd werd door de geallieerden en als dit niet
gebeurd zou zijn, spraken wij nu Duits en liepen wij rond in een Lederhose.

jandehaan65@hetnet.nl

IND

Het hoofd van de IND deelt op eigen houtje verblijfsvergunningen uit om zo de
achterstand bij zijn dienst weg te werken. In plaats van 12.000 mogen er ineens
46.000 vreemdelingen langer in ons land verblijven. Het betreft mensen die hier
heen zijn gekomen voor gezinsvorming of -hereniging. Wanneer stopt deze waanzin
eindelijk? Pas als heel Turkije en Marokko hier woont? Is het dan nog niet
duidelijk dat we hier al meer dan genoeg taxichauffeurs hebben die analfabeet
zijn, de weg niet kennen en zich buitengewoon onbeschoft gedragen?

Nieuw Vennep, J. Schmitz

Uitvinding

Op zich is de 'Lieventum' (Tel.14/01) een slimme uitvinding. Ik vind het echter
intriest dat het nodig is zo'n waterbesparend kraandopje uit te vinden en dat
het ook nog gretig aftrek vindt. Is de moderne mens dan niet (meer) in staat de
kraan een heel klein stukje open te draaien als hij maar een beetje water nodig
heeft? Of bij het tandenpoetsen de kraan dicht te houden totdat hij zijn mond
gaat spoelen? Besparen op water vind ik heel vanzelfsprekend! Je zou de
waterverspillers moeten bijbrengen dat het belangrijk is bewust en zuinig met
schoon water om te gaan. Gezond verstand is helemaal gratis en veel
milieuvriendelijker dan plastic dopjes.

Voorburg, K Tepla

Kosten

De VVD wil de kosten van de ontruiming van het Schinveldse bos verhalen op de
actievoerders. Begrijpelijk! Zij hebben de wet overtreden en moeten daarvan de
consequenties dragen. Ik vind het logisch dat die kosten van ruim 1 miljoen euro
niet worden opgebracht door de belastingbetaler. Maar zou de VVD zich een
volgende keer ook druk willen maken over de inzet van politie bij
voetbalwedstrijden en -rellen? Bijna elk weekend moet de politie optreden tegen
zogenaamde voetbalsupporters die het leuk vinden om de openbare orde te
verstoren en rotzooi te trappen. Ik vind het een schande dat dit gebeurt op
kosten van de 'gewone' burger.

Assen, H. Wever

Autonoom

Hoera! Wij horen bij de Europese Unie. Onze scheepsbouw en -onderhoud zijn we
kwijtgeraakt aan Oost-Europa, onze bouwsector hebben wij verkwanseld aan de
Polen, de transportsector wordt langzaam maar zeker overgenomen door allerhande
Oost-Europeanen en nu wordt de op- en overslag in de Rotterdamse en Amsterdamse
haven ook nog eens uit handen gegeven. Onze minister-president deed een oproep
om te strijden tegen armoede en werkloosheid. Hij moet zich realiseren dat
Nederlands beleid in Den Haag gemaakt dient te worden en niet in Brussel. Wij
willen leven in een autonoom Nederland, niet in een ondergeschoven provincie van
Europa.

Sneek, C.J. Roos

Jakkerbonnen

Voor het vermoorden van vier baby's krijg je in ons land maximaal slechts twaalf
jaar cel. Een mensenleven is dus slechts drie jaar waard. Het kabinet zal die
straffen waarschijnlijk niet gaan vertienvoudigen. Ze zullen zich ongetwijfeld
drukker maken over de jakkerbonnen (Tel.14/01). Want automobilistje pesten, daar
zijn ze in Den Haag dol op!

Papendrecht, A. de Jager

Afghanistan

Dat gezever over het sturen van militairen naar Afghanistan moet maar eens
afgelopen zijn. D66 moet zich schamen dat zij het kabinet om die reden laat
wankelen.

Wat nu als de vogelgriep opduikt in Nederland? Zou D66 dan ook vinden dat
artsen, verpleegkundigen en ander (para)medisch personeel niet hoeft op te
draven, omdat H5N1 levensgevaarlijk is. Risico's, hoe afschuwelijk ook horen bij
iedere beroepsgroep en zeker bij die van de militair.

Breukelen, S. Tasche-van Spaendonck

Komiek

'Het had nog veel beter gekund', luidde de reactie van Jamal B. op het door hem
verzonnen verhaal over het moordwapen waarmee Theo van Gogh is omgebracht.

En hoe reageert justitie op zijn valse verklaringen? Jamal B. hoeft de kosten
van het

onderzoek niet te betalen! Hier past maar een maatregel: een enkele reis terug
naar het land van herkomst, waar Jamal in de toekomst als komiek de kost kan
verdienen.

Tuitjenhorn, M. van der Graaf

LOAD-DATE: January 17, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf

                               96 of 96 DOCUMENTS

                                  De Telegraaf

                                January 9, 2006

Chronisch zieke in nieuwe zorgstelsel vaak buitenspel

SECTION: Pg. 13

LENGTH: 578 words

HIGHLIGHT:
verzekeraars bang voor extra kosten

AMERSFOORT - Zorgverzekeraars durven veel patientenverenigingen geen collectieve
polis aan te bieden, omdat ze vrezen een vermogen kwijt te zijn aan pillen en
ziekenhuisopnames. Het weigeren van lever-, migraine- en anorexiapatientenclubs
betekent een dreigende tweedeling onder chronisch zieken in Nederland.

"Dit raakt de ruggengraat van het nieuwe zorgstelsel", waarschuwt Erik Thier,
die namens het patientencollectief van negentien patientenverenigingen heeft
geprobeerd een goede collectieve zorgpolis te regelen. Dat lukte maar
gedeeltelijk.

Zorgverzekeraars erkennen tegenover Thier en intermediair SEZ in Reeuwijk dat
zij afzien van offertes uit angst voor te hoge kosten van de zieke medemensen.
Bovendien zijn zorgverzekeraars bang nooit meer van deze 'zwaar verliesgevende'
klanten af te komen.

Thier: "Verzekeraars weigeren, omdat ze niet vertrouwen dat zij de extra kosten
achteraf terugkrijgen via de beloofde onderlinge compensatie van slechte
risico's." Die zogenoemde verevening, een fundament onder het zorgstelsel
waardoor verzekeraars niet aan de poort mogen selecteren, werkt blijkbaar
onvoldoende.

In slechts drie gevallen hapte een verzekeraar toe. Fortis ASR accepteert de
circa 20.000 patienten van astma-, epilepsie- en schildklierverenigingen uit het
collectief. Patienten krijgen flinke kortingen op de basis- en aanvullende
verzekering. Bovendien zal Fortis ASR niet voor hen bepalen welk merk medicijn
zij moeten slikken. Een recht dat bijvoorbeeld verzekeraar Menzis wel zeker
probeert te stellen.

Ongelooflijk jammer

Voorzitter Peter Vriezen van de Nederlandse Vereniging van Hoofdpijnpatienten
vindt het "ongelooflijk jammer" dat dit aan zijn leden voorbijgaat. "Ook mijn
leden verlangen ernaar zelf het beste medicijn te kiezen." Dat geldt zowel voor
de medicatie die een aanval stopt, als voor de preventieve middelen. Maar de
gemiddeld 350 euro die een migrainepatient meer kost dan een gewone burger,
weerhoudt verzekeraars.

Wetenschappers van de Erasmus Universiteit hebben vorig jaar al gewaarschuwd
voor de dreigende situatie, stelt Vriezen. "Het Instituut voor Beleid en
Management in de Gezondheidszorg stelde duidelijk dat de regels van de
verevening niet zo verfijnd zijn dat verzekeraars met elke chronische zieke uit
de voeten kunnen. Zo'n 30% van alle chronische ziekten lijkt onvoldoende
compenseerbaar. Maar de Tweede Kamer geloofde minister Hoogervorst, die beloofde
dat 'alle chronisch zieken beter zouden worden van het zorgstelsel'."

Zakelijke benadering

Thier begrijpt op zich de "zakelijke benadering" van verzekeraars. Hij is ook
ontzettend blij met de collectieve polissen die wel tot stand kwamen. "Maar als
de regels voor de onderlinge compensatie niet alsnog door de politiek worden
verbeterd, krijgen we een tweedeling onder chronisch zieken in Nederland. Dan
bestaan er straks alleen collectiviteiten voor de meest voorkomende
volksziekten."

Voor bijvoorbeeld diabetes is sinds enkele maanden wel een collectieve polis op
de markt. Delta Lloyd Groep biedt de Diavitaal-polis, waar diabetici voor de
gewone prijs van een normale basispolis een verzekering kunnen afsluiten die hun
allerlei hulp en begeleiding biedt van het controleren van suikerziekte. Delta
Lloyd durfde deze polis aan te bieden, omdat de risico's van diabetes - in
tegenstelling tot die van andere ziektes - wel goed zijn vastgelegd in het
vereveningsfonds. De verzekeraar krijgt de extra kosten gewoon gecompenseerd.

LOAD-DATE: January 9, 2006

LANGUAGE: Dutch / Nederlands

PUB-TYPE: Paper

                          Copyright 2006 De Telegraaf
