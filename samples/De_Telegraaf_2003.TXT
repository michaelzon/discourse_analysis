
                               1 of 82 DOCUMENTS

                                  De Telegraaf

                               December 31, 2003

Gaven notabelen wel het goede voorbeeld?

SECTION: Pg. 6

LENGTH: 467 words


In een hoofdredactioneel commentaar in De Telegraaf van 27 december wordt mij
onbehoorlijk gedrag jegens de politie verweten. Volgens de politie zou ik
gescholden en getierd hebben tegen de agent die mij bekeurde omdat het
achterlicht van mijn fiets het niet deed. Dit klopt niet. Wat is er wel gebeurd?
Toen de agent mij bekeurde, zei hij dat ik juist beter had moeten weten omdat ik
een voorbeeldfunctie zou hebben. Ik begrijp wat hij bedoelt, maar ik kreeg de
indruk dat hij onevenredig blij was dat hij mij te pakken had en niet een
anonieme meneer Jansen. Toen heb ik geantwoord dat de politie zonder aanzien des
persoons moet werken. Hierop maakte de agent een toespeling over politieke
uitspraken van mij in het verleden. Ik heb toen duidelijk gemaakt dat ik daar
niet van gediend was. Vervolgens heb ik naar zijn naam gevraagd, maar al snel
besloten de zaak te laten rusten. Totdat vorige week bleek dat de politie het
voorval naar buiten had gebracht. Daarbij is mij in de schoenen geschoven dat ik
tegen de agent heb gescholden. Ik begrijp dat De Telegraaf ervan uit gaat dat
wat de politie zegt waar is. Ik doe dat normaliter ook. Helaas ben ik er achter
gekomen dat je daar niet automatisch vanuit kan gaan. Voor een organisatie die
zichzelf als maatstaf voor fatsoen opstelt, is het beangstigend dat zij niet
alleen de geheimhoudingsplicht aan de laars lapt, maar ook nog met de waarheid
een loopje neemt en daar vervolgens in het openbaar een waardeoordeel over
geeft.

Amsterdam, Rob Oudkerk, wethouder

Rob Oudkerk is in Amsterdam aangehouden vanwege het fietsen zonder achterlicht.
In plaats dat de wethouder zich voorbeeldig gedroeg, ging hij ook nog tegen de
agent tekeer. De welbespraakte Oudkerk weet ons bij NOVA precies te vertellen
wat de gewone burger moet doen en laten, maar handelt er zelf geenszins naar.
Over normen en waarden gesproken.

Hilvarenbeek, Bert van Nijendaal

Bij recente verkeerscontroles zijn notabelen en politici betrapt op
overtredingen. Zij gedroegen zich vervolgens onfatsoenlijk (Tel 24/12). Als
stadsbestuurder moest Rob Oudkerk beter weten. Ga je met een vervoermiddel de
weg op dan moet je ervoor zorgen dat het in orde is. Zijn dat nu onze
vertegenwoordigers? Hun past zich publiekelijk te verontschuldigen voor hun
ongepast en asociaal gedrag.

Purmerend, W. Jonker

Ik heb enige tijd gewerkt op het kantoor in Amsterdam waar weggesleepte auto's
worden afgehaald en waar de kosten moeten worden betaald. Natuurlijk worden ook
auto's van notabelen weggesleept. Je zou juist van hen verwachten dat zij
normaal en fatsoenlijk reageren. Niets is minder waar. Zij maken meer gebruik
van het Groot Nederlands Scheldwoordenboek dan 'gewone Nederlanders'. Goed dat
de politie ook de notabelen een spiegel voorhoudt.

Amsterdam, Harry de Nijs

LOAD-DATE: December 31, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               2 of 82 DOCUMENTS

                                  De Telegraaf

                               December 16, 2003

"Schrijnend grote kloof tussen arm en rijk"

SECTION: Pg. 6

LENGTH: 194 words

HIGHLIGHT:
Wat U Zegt!


Op tv zag ik de officiele opening van de Miljonair Fiar in de Amsterdamse Rai.
Er werden mensen geinterviewd en men liet luxe goederen zien waarvan de gewone
man niet eens weet dat ze bestaan. Er worden dan prijzen genoemd waarvan de
haren je te berge rijzen. Ik kreeg bij het bekijken van deze beelden het
schaamrood op de kaken. Immers, niet lang daarvoor had ik minister De Geus een
verklaring zien afleggen over de situatie van de minima en chronisch zieken, die
het water tot aan de lippen is gestegen. Ik heb zelf niet echt te klagen hoewel
het ook voor mij steeds moeilijker wordt rond te komen door de alsmaar stijgende
woon- en energielasten. Zou het niet veel makkelijker zijn van al die miljonairs
op deze fair, waarvan sommigen zich ook nog genant gedragen, een procentje af te
pakken en dat aan de mensen te geven, die in een stil hoekje hun armoede zitten
te belijden? Ik vind dat we zo langzamerhand afglijden naar een situatie die je
tot voor enkele jaren hier nog voor onmogelijk hield. Wat de toenemende kloof
tussen arm en rijk betreft, lijkt het wel of we hier in Zuid-Amerika of het
Verre Oosten zijn beland.

Gelselaar, Dick Bogert

LOAD-DATE: December 16, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               3 of 82 DOCUMENTS

                                  De Telegraaf

                               December 13, 2003

"Minister Donner lijkt volledig de weg kwijt"

SECTION: Pg. 2

LENGTH: 796 words

HIGHLIGHT:
Wat U Zegt!


Een 'kleine' smokkelaar van 2,9 kilo coke vrijuit laten gaan als hij op Schiphol
wordt betrapt, brengt criminelen juist in de verleiding de gok te wagen. Baat
het niet, dan schaadt het ook niet. Dit heeft niets meer met rechtsgelijkheid te
maken. Deze maatregel werkt alleen als je alle smokkelaars terugstuurt met de
drugs, zodat ze in het land van herkomst worden gepakt en voor jaren de bak in
gaan, en als ze bij luchtvaartmaatschappijen en alle Schengen-landen op de
zwarte lijst worden gezet. Daarvoor is wel een veroordeling nodig. Misschien via
snelrecht, maar dan moet er een wetswijziging komen. Dan pas is de politiek
zinvol bezig. Nu lijkt het, zeker internationaal gezien, of de minister volledig
de weg kwijt is.

Koedijk, Olaf D. Milders

Donner 2

Minister Donner wil smokkelaars van 2,9 kilo coke heenzenden zonder boete of
proces-verbaal. Een schrijnend voorbeeld dat de politiek nog mijlenver afstaat
van de burgerij. In een tijd waarin iemand door twee agenten wordt aangehouden
voor winkelen zonder winkelmandje en men EUR 46 boete krijgt voor het op straat
gooien van een peuk, is dit niet uit te leggen aan de burger.

Den Haag, Yuric Trabsky

Peuk

Prima initiatief, het beboeten van peukengooiers. Maar dan ook boetes voor het
weggooien van blikjes, patatbakjes, papier, kortom alle straatvervuiling. De
hoeveelheid zwerfvuil is absoluut onnodig en moet streng worden aangepakt. De
consequentie daarvan is wel dat er dan voldoende afvalbakken moeten staan, die
regelmatig geleegd worden.

Voorhout, J.C. van Kempen

Wrang

Nu alle politieke partijen over elkaar heen rollen om oplossingen te vinden voor
de schrijnende situatie van de gehandicaptenzorg en chronisch zieken, is het
bijzonder wrang te moeten vaststellen dat geen enkele politieke partij de moed
heeft af te zien van de schandalige verhoging van de subsidie voor politieke
partijen.

Hoorn, R.L. van Hasselt

UPC

De gemeente Hilversum spant een kort geding aan tegen kabelbedrijf UPC omdat men
de tariefsverhoging van bijna 50% onacceptabel vindt. In Almere is het nog
gekker. Daar gaat het kabeltarief van EUR 6,98 naar EUR 11,34; een verhoging van
62,5%!

c.speelman@chello.nl

Sloopvilla

Inderdaad draait de belastingbetaler weer op voor de kosten van de 'sloopvilla'
in Valkenswaard (WUZ 11/12). Maar dit is helaas het gevolg van de
bestuurscultuur die de afgelopen 25 jaar heerste in deze gemeente. Ik ben er
zestien jaar raadslid geweest voor de VVD en heb al het mogelijke aangewend om
iets te doen aan de gang van zaken. Maar bij alle instanties, inclusief de
burgemeester, kreeg ik nul op het rekest. Ik zou een zwartboek kunnen schrijven
over alle corruptie. Om maar een voorbeeld te noemen: de eigenaar van de bewuste
sloopvilla is samen met enkele leden van Bouw- en woningtoezicht en de wethouder
naar het voetballen in Barcelona geweest. Terecht heeft oud-minister Jan Pronk
de zaak nu teruggedraaid en moet de villa gesloopt worden.

Valkenswaard, Piet Jaspers

Liegen

Ik denk dat de Hoge Raad een onderscheid moet maken tussen agenten in functie en
agenten prive. Als het goed is, liegt een agent niet tijdens de uitoefening van
zijn functie. Maar als een agent met zijn prive-auto, en dus als prive-persoon,
een overtreding begaat, mag hij er vrolijk op los liegen. Hij is dan immers geen
ambtenaar in functie maar een gewone Nederlander, die er net als iedereen de
pest aan heeft als hij op een verkeersovertreding wordt betrapt. Als justitie er
klakkeloos van uitgaat dat een agent nooit liegt, versterkt dit niet bepaald het
vertrouwen in een 'onafhankelijke' rechtspraak.

Helvoirt, R. Schulte

Volkert

Volkert v.d. G. is begonnen met datgene waaraan hij voor het vermoorden van
Fortuyn ook al een dagtaak had: hij heeft een aanklacht ingediend tegen een
psychiater die, volgens hem, de wet heeft overtreden. Hieruit blijkt dat V.d. G.
nog steeds dezelfde arrogante, gestoorde persoon is, die vindt dat iedereen zich
aan de wet moet houden behalve hijzelf. Iemand die vindt dat hij boven de mensen
staat en dat wetten voor hem niet gelden, is of God of gek. En gekken zijn ook
na elf jaar nog een gevaar voor de samenleving.

Overveen, M. van Uchelen

Aletta Jacobs

In het artikel 'Teken van deze tijd' (9/12) staat terecht dat de twee
vrouwelijke artsen die Maxima hebben bijgestaan tijdens de bevalling,
geschiedenis hebben geschreven. Maar de geschiedschrijving over onze eerste
vrouwelijke arts, Aletta Jacobs, klopt niet in dit artikel. Aletta Jacobs is
niet in 1849 maar in 1854 geboren. Toen zij in 1878 voor haar artsexamen slaagde
was ze dus geen 29 maar 24 jaar. Vermeldenswaard is misschien nog dat zij ook de
eerste vrouw was die promoveerde, namelijk aan de universiteit van Groningen op
haar 25e.

Groningen, Martha van Brink-Poort

LOAD-DATE: December 13, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               4 of 82 DOCUMENTS

                                  De Telegraaf

                               December 13, 2003

Normen, waarden en cocaine-invoer

SECTION: Pg. 9

LENGTH: 972 words

HIGHLIGHT:
Column


De Wetenschappelijke Raad en dus tevens het schrijverscollectief, bestaat uit
zeven hoogleraren bijgestaan door een even hooggeleerde secretaris. Er is dus
sprake van een wetenschappelijk zeer zware commissie. Die raad of commissie
moest antwoord geven op de vraag welke waarden onze samenleving binden en welke
interculturele conflicten er te verwachten zijn. De titel luidt: 'Waarden,
normen en de last van het gedrag' (ISBN 90-5356-659-7). Het boek behandelt twee
hoofdlijnen. Ten eerste 'normoverschrijdend gedrag', dat gaat over fatsoenlijke
omgangsvormen. En ten tweede 'de pluriformiteit van uiteenlopende stelsels van
waarden en normen'. Daarmee wordt bedoeld de grote cultuurverschillen die
ontstaan zijn door de komst van zo veel allochtonen.

Academische taal

Wie verwacht duidelijke adviezen te krijgen, heeft het mis. De raad heeft zijn
mening verpakt in een uiterst correcte en wetenschappelijk opgepoetste
woordkeuze, waar de gemiddelde burger vermoedelijk geen chocola van kan maken.
Zo wordt het hemeltergend gedrag van Marokkaanse hangjongeren omschreven als:
'geweldpleging door een relatief kleine groep mannelijke adolescenten uit
immigrantenmilieus'. Die adolescenten komen daartoe 'door hun onvermogen om in
de gewone maatschappij een plaats te veroveren of erkenning te krijgen'. Dat is
natuurlijk maar ten dele waar omdat er talloze andere immigranten zijn met
dezelfde inburgeringsproblemen die zich wel behoorlijk gedragen.

Het rapport is een schoolvoorbeeld van politieke correctheid met
pseudo-interessante termen als 'het beginsel van waardepluriformiteit',
'culturele diversiteit en culturele isolatie van bepaalde etnische groepen'.
Eigenlijk zou er van dit rapport een vertaling moeten komen in normaal
Nederlands, zodat ook de gewone burger, wiens fiets voor de zesde maal is
gestolen, eens kan lezen wat daar tegen gedaan kan worden. Een zin als: 'een
nadere analyse van normoverschrijdend gedrag laat zien dat voorbij een bepaald
omslagpunt een kleine afname van formele sociale controle kan leiden tot een
sterke toename van normoverschrijdend gedrag', smeekt als het ware om een
begrijpelijker vertaling. Bijvoorbeeld: 'als je regelmatig hufterig gedrag uit
schijterigheid door de vingers ziet, is het geteisem helemaal niet meer te
stoppen'.

Tien Geboden

Zeer opvallend is dat er in het rapport geen enkele verwijzing is naar de
alleroudste opsomming van normen en waarden. Dat zijn namelijk de Tien Geboden,
die de profeet Mozes op de berg Horeb in de Sinaiwoestijn ontving uit de handen
van zijn Allerhoogste Baas. Kennelijk heeft de collectieve watervrees voor
politieke incorrectheid of kwetsing van islamitische allochtonen geleid tot de
totale veronachtzaming van het tijdloze document waarop onze gehele westerse
samenleving al meer dan 3000 jaar is gegrondvest.

Op de berg Horeb had de Almachtige slechts een fractie nodig van de woordenbrij
van de Wetenschappelijke Raad. Het kwam neer op de simpele regels dat je eerbied
moest hebben voor je ouders en voor de Schepper, dat je geen mensen mocht
vermoorden of bestelen. Dat je in je huwelijk niet vreemd moet gaan, niet met je
buurvrouw in bed moet kruipen, niet mag liegen of de rechtbank belazeren, je
klanten niet mag bedriegen en eens per week een rustdag moet houden. En verder
dat je geen afgoden moet aanbidden. En die laatsten zijn ook heden nog volop
aanwezig zoals geld, carriere, macht, seks, luxe en persoonlijk genot. Het is
allemaal na te lezen in de boeken Exodus (20:1-17) en Leviticus (19:1-35).

In heel wat minder heldere taal wijst het rapport op de rol van de overheid en
het onderwijs bij het onderhouden van normen en waarden. Het onderwijs zou dat
bijvoorbeeld kunnen koppelen aan het vak 'geschiedenis'. Maar uitgerekend dat
schoolvak is al meer dan dertig jaar schandelijk verwaarloosd. De overheid vond
destijds algemene ontwikkeling en kennis van de historie in de beruchte jaren
zestig 'niet relevant'.

En wat de regering betreft zegt het professorale rapport: 'de overheid heeft,
als hoogste gezagsdrager, vanzelfsprekend een bijzondere taak om het goede
voorbeeld te geven' (pag. 123). Daar zal iedereen mee kunnen instemmen. Maar met
welk bericht opende deze krant gisteren? Dat een drugssmokkelaar die niet meer
dan 2,9 kilogram cocaine (goed voor +-100.000 shots) bij zich heeft, ongemoeid
moet worden gelaten. Anders wordt justitie overbelast, zegt de minister van
Justitie Piet Hein Donner. En die minister had dat '3 kilo-besluit' nog in het
geheim genomen ook, om "oververhitting van het justitiele apparaat te
voorkomen". Dat is dezelfde wereldvreemde minister die onlangs aankondigde dat
men een dief, aanvaller of verkrachter geen klap mag verkopen maar wel aan het
schrikken mag maken door bijvoorbeeld heel hard 'boe' te roepen.

Aan de tegenwoordig allesoverheersende media zoals de publieke en commerciele
radio en tv besteedt de Wetenschappelijke Raad maar enkele regels. Die media
beperken zich slechts tot het amuseren van de kijkers en de luisteraars zonder
ook een opvoedende of voorlichtende functie te vervullen. Ook dat is zeer
voorzichtig uitgedrukt. De porno buitelt regelmatig over het scherm, blote
juffrouwen tonen hun vagina in close-up met bijpassend commentaar, voor alle
standjes uit de Kama Sutra zijn de meeste beeldschermen te klein en via de
talloze tv-bevallingen stroomt het vruchtwater de huiskamers regelmatig binnen.
Om nog maar te zwijgen over het maandverband en de inlegkruisjes die altijd
precies tijdens de maaltijd worden aangeprezen.

Tenslotte komen de zeven hoogleraren tot de conclusie dat een liefdevolle
opvoeding, het geven van goede voorbeelden en het stellen van grenzen de beste
garantie is voor waardevorming (pag. 253). Maar ook dat is al meer dan 3000 jaar
bekend: 'gij zult uw naasten liefhebben als uw zelve' (Lev. 19:18).

LOAD-DATE: December 13, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               5 of 82 DOCUMENTS

                                  De Telegraaf

                               December 11, 2003

"Celstraf maakt van spijbelaars juist criminelen"

SECTION: Pg. 6

LENGTH: 1301 words

HIGHLIGHT:
Wat U Zegt!


Spijbelende scholieren moeten voortaan de cel in. Omdat spijbelen regelmatig tot
crimineel gedrag leidt, zijn volgens justitie rigoureuze maatregelen nodig om
het spijbelen te stoppen. Sinds wanneer voorkomt celstraf crimineel gedrag?
Gevangenissen worden niet voor niets 'universiteiten voor criminelen' genoemd.
Waarom onderzoekt de overheid niet wat jongeren beweegt te spijbelen? Is dat om
de boezem te beschermen tegen de eigen hand? Scholen vallen immers onder
verantwoordelijkheid van diezelfde overheid.

Amstelveen, M. de Vries

Spijbelen 2

Spijbelt je kind, dan moet deze volgens justitie zwaar gestraft worden door
middel van een jeugddetentie van enkele dagen of zelfs enkele weken. Gaan ze nu
ook scholen straffen die om de haverklap je kind naar huis sturen omdat er weer
een vergadering of studiedag is voor de leraren en er geen vervanging is?

Almere, Erik Broos

Sloopvilla

Verontwaardigd las ik dat begonnen is met de sloop van een illegaal gebouwde
villa in Valkenswaard. De gemeente moet diep in de buidel tasten om de eigenaar
schadeloos te stellen. Men had natuurlijk de villa ook kunnen laten staan en
kunnen gebruiken voor andere doeleinden of de eigenaar een zware boete op kunnen
leggen en dit geld aan andere dingen besteden. Maar nee, het huis moest tegen de
vlakte omdat het laten staan gezichtsverlies zou betekenen voor de toenmalige
minister van VROM, Jan Pronk. Mede dankzij deze socialistische pitbull is het
weer de belastingbetaler die aan het kortste eind trekt.

Breda, Maarten Hol

Identificatie

Werkelijk te krom voor woorden en de waanzin ten top, dat van 'bestuurlijke
helderheid' vergeven ideetje van minister Donner. Je hoeft je bewijs van
identiteit niet op zak te hebben, maar moet het wel kunnen tonen als de politie
er aanleiding toe ziet ernaar te vragen. Het lijkt erop dat oom agent vanaf 2005
dus geheel naar eigen inzicht de aanleiding mag bedenken. En met deze, aan de
normen en waardenideologie gelieerde gedachtekronkels zou Nederland veiliger
moeten worden?

Putten, H.J. Hoogeveen

Identificatie 2

De toelichting van minister Donner op het wetsvoorstel Identificatieplicht was
wederom van een tenenkrommend niveau. Deze plicht houdt straks namelijk niet in
dat men zich moet kunnen identificeren, want het verplicht dragen van een
identiteitsbewijs zou volgens de minister tot misbruik door de politie kunnen
leiden. Het stond er echt! De politie krijgt hiermee dus een motie van
wantrouwen uitgereikt. Kennelijk heeft Justitie geen zin in het extra werk dat
effectieve controles zouden opleveren, zodat nu ook maar van het preventieve
effect wordt afgezien.

Waalwijk, L.J.J. Dorrestijn

Verpleeghuis

Het negatieve beeld dat nu voortdurend van verpleeghuizen wordt geschetst, klopt
in de meeste gevallen absoluut niet met de werkelijkheid. Ten onrechte wordt zo
bewoners, familie en mensen die op de (lange) wachtlijst staan, de stuipen op
het lijf gejaagd. Ik werk al ruim 19 jaar als ziekenverzorgende in diverse
verpleeg- en verzorgingshuizen. Inderdaad, mensen gaan gemiddeld maar eenmaal
per week onder de douche. Maar dat doet mijn vader van 81, die nog zelfstandig
woont en dit zelf kan beslissen, ook. Oude mensen zijn dit vaak zo gewend en
velen (zeker de demente bewoners) hebben zelfs een vreselijke hekel aan douchen.
Wat die actiegroep van huisartsen bij monde van Paul Jonas verder beweert over
ziekenverzorgers klopt helemaal niet. Wij zijn namelijk wel degelijk bevoegd en
deskundig om medicatie te verdelen (en sondes in te brengen, te injecteren
enz.). Ik ben het eens met de protesten tegen verdergaande bezuinigingen in de
verpleeghuiszorg, maar hou de berichtgeving wel zuiver.

Veenendaal, Jolanda Visser

Verantwoordelijk

Levenslang geeist tegen tbs'er wegens het doden van 'ome' Piet (Tel. 5/12). Ik
vraag me af waarom in zo'n geval alleen de (veelplegende) dader in rechte wordt
aangesproken en niet ook de medeverantwoordelijke instellingen respectievelijk
'deskundologen'. Zij hebben de dader tenslotte willens en wetens laten lopen en
kunnen dus voor mijn gevoel hoofdelijk aansprakelijk worden gesteld voor de
gevolgen.

Haarlem, E. Verbeek

Centrale

EnergieNed schat dat Nederland vanaf 2007 dringend behoefte heeft aan een nieuwe
elektriciteitscentrale met een vermogen van 1000 megawatt (Tel. 5/12). Als men
daar thans nog over moet beslissen, is men al minstens 5 jaar te laat. Immers,
de verwerving van de grond, het treffen van de voorbereidingen en het verkrijgen
van de nodige vergunningen vereisen een proceduretijd van 4 a 5 jaar. De
bestudering van de aanbiedingen en de onderhandelingen hierover vereisen een
half jaar, terwijl de bouwtijd van een dergelijk project ook 4 a 5 jaar
bedraagt. Naar mijn mening is het van het grootste belang dat men niet langer
wacht om stroomleverantie in de toekomst veilig te stellen. De stroomproducenten
moeten hun maatschappelijke verantwoordelijkheid nemen en van start gaan. De
afhankelijkheid van het buitenland zal ons anders de das om doen.

Harderwijk, D.G.J. de Graaff

Unie

Trots meldden de media dat alle EU-landen hun eigen commissaris houden. Hieruit
blijkt voor de zoveelste keer dat het binnen de zogenaamde 'Unie' een grote
strijd is om invloed en verdediging van allerlei nationale belangen. In feite
zijn alle landen aartsrivalen. Er is geen sprake van een unie, laat staan van de
'verenigde staten van Europa'. Elk land een eigen man of vrouw in Brussel, de
grote landen willen er zelfs twee. Reken eens uit wat dat kost en hoe
inefficient dat is! We praten over een grote unie, terwijl we tegelijk de
onafhankelijkheid van allerlei kleine landen in Oost-Europa en Azie, meestal
gebaseerd op (te fanatiek) nationalisme, ondersteunen. Het is allemaal zo
tegenstrijdig als wat. Het lijkt alsof alleen politici, tolken en
rapportschrijvers baat hebben bij de EU. De EU kost de gewone burger alleen maar
geld. En dat wordt steeds meer als we straks met z'n vijfentwintigen zijn.

Reek, Hans Hoefnagels

Bezoek

Als een oud-juntalid voor prive-aangelegenheden welkom is in Nederland,
impliceert dit m.i. dat alle allochtone kindertjes recht hebben op bezoek van
hun grootouders uit het land van herkomst. Als iedereen gelijke rechten heeft,
zouden die grootouders dus net zo gemakkelijk als opa Zorreguieta toegang tot
ons land moeten krijgen voor bijvoorbeeld de besnijdenis of doop van een
kleinkind.

Nijmegen, Ismail Shah

Achterstand

Scholen met achterstandsleerlingen op het platteland krijgen minder subsidie dan
scholen met achterstandsleerlingen in de grote stad (Tel. 2/12). Dat kan
kloppen, maar op het platteland is het verschijnsel achterstandsleerling ook
fundamenteel anders dan in de grote stad. Ouders uit Friesland en andere
provincies, die ervoor kiezen thuis hun eigen taal of dialect te spreken, maken
die keuze immers vanuit hun optiek dat deze taal of dit dialect een
bestaansrecht heeft. Daarvoor heb ik best begrip, maar de door deze bewuste
keuze veroorzaakte leerachterstand mag geen reden zijn de subsidiepotten verder
te vullen met belastinggeld. Dat is heel anders voor leerlingen uit allochtone
families waar een of meer gezinsleden nooit de gelegenheid hebben gehad
Nederlands te leren en dit thuis dus ook niet spreken. Ik hoop dat de betrokken
Kamerleden voldoende onderscheidend vermogen hebben om door ouders zelf
veroorzaakte problemen anders te behandelen dan problemen die gepaard gaan met
een hard noodzakelijke integratie van immigranten.

Dubai, Gerrit Aberson

De Kroes

Gaat de Vleeschmeester De Kroes-affaire in de doofpot? Nee toch? Of zijn er
teveel belangrijke namen aan verbonden, zoals die van mooie Barend (Biesheuvel,
red.) en andere vips? Mijn grootvader zei altijd: geld wat stom is, maakt recht
wat krom is. Het recht zal toch wel zijn loop hebben dit keer?

Den Haag, B. Aklap

LOAD-DATE: December 12, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               6 of 82 DOCUMENTS

                                  De Telegraaf

                                December 9, 2003

Bot houdt rug recht in EU

SECTION: Pg. 13

LENGTH: 282 words


"Als ze ons niet tegemoet komen, gaan we heel moeilijk doen", dreigde gisteren
een strijdvaardige minister Bot (Buitenlandse Zaken) na afloop van een
vergadering met zijn Europese collega's in Brussel. "Dit is voor Nederland een
heel hard punt. We hebben het nu een paar keer herhaald en men begint in te zien
dat we het serieus menen."

Na het debacle rond het stabiliteitspact eiste Nederland ruim een week geleden
tijdens een EU-conclaaf in Napels voor het eerst extra waarborgen in de grondwet
om te voorkomen dat lidstaten in de toekomst weer straffeloos de regels aan hun
laars lappen. Staatssecretaris Nicolai (Europese Zaken) dreigde daar de
onderhandelingen over de grondwet op te houden als Nederland zijn zin niet
krijgt.

Vrijdag en zaterdag moeten de Europese regeringsleiders in Brussel tijdens een
top de knoop doorhakken.

"We willen het vertrouwen van de burgers in Europa herstellen, dus het gaat erom
dat landen zich in het algemeen aan de regels moeten houden", aldus Bot
gisteren.

Justitie

Nederland wil dat in de grondwet een ruimere rol voor het Europese Hof van
Justitie wordt opgenomen, zodat voortaan een EU-land of een gewone burger naar
het Hof kan stappen als die vindt dat een lidstaat zich niet aan de regels
houdt. Nu is dat nog niet mogelijk. Verder eist Den Haag dat de Europese
Commissie een sterkere rol krijgt zodat haar voorstellen minder eenvoudig door
de ministers van de EU-landen kunnen worden weggestemd.

"Ik ga voor de dubbeldekker, deze twee punten wil ik binnenhalen", aldus de
kersverse minister. Bot, voormalig Nederlands EU-ambassadeur, staat bekend als
een harde onderhandelaar die niet bang is met de vuist op tafel te slaan.

LOAD-DATE: December 9, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               7 of 82 DOCUMENTS

                                  De Telegraaf

                                December 6, 2003

Bomterreur slaat toe in apathisch Rusland

Sloot, Pieter van der

SECTION: Pg. 11

LENGTH: 621 words


Twee dagen voordat 110 miljoen Russen naar de stembus werden gepord, ontplofte
in het zuiden van het land een treinwagon, waarbij zeker 41 reizigers om het
leven kwamen. Plots is weer de naam Tsjetsjenie gevallen. Dit nietige
republiekje aan de voet van de Kaukasus, ligt niet ver verwijderd van de plaats
van het misdrijf, Jessentoeki.

Waar de gemiddelde Rus alles doet om dit al ruim een decennium voortslepend
drama uit de gedachten te bannen, proberen de Tsjetsjeens rebellen juist met
alle macht en alle middelen hun strijd in het middelpunt van de belangstelling
te plaatsen.

President Vladimir Poetin is de enige die, voordeel zou kunnen putten uit dit
nieuwste drama. Zijn partij, Verenigd Rusland, staat voor een sterk, centraal
gezag en boekte ook aanzienlijke populariteitswinst na de dramatische overval op
de musical Nord Ost in Moskou, eind vorig jaar, die gevolgd werd door een
bevrijdingsactie, erger dan de ergste nachtmerrie.

Verenigd Rusland komt vrijwel zeker als winnaar uit de bus, gevolgd door de
communisten, zeggen analisten.

"Ik stem alleen om een voorbeeld te stellen voor mijn dochtertje", zegt de
42-jarige Alexandra Boertova die in de sneeuw van het stadje Sergijev Posad,
veertig kilometer ten noorden van Moskou, onder een afdakje lakdoosjes en
bidprenten staat te verkopen. Ze knikt even naar het orthodoxe klooster, slaat
een kruisje en zegt: "Ik stem op de Poetin-partij, die brengt tenminste
stabiliteit en laat de kerk ongemoeid."

Stabiliteit

Stabiliteit is het toverwoord waarmee Poetin en de zijnen de Russen, na een
decennium van stakingen, politieke crises en oorlog, weet te paaien. Dat de
persvrijheid in de elektronisch media is teruggeschroefd tot een bedroevend
niveau laat de meesten simpelweg koud.

"Rusland is groot en de bevolking in de provincie nog steeds bijzonder weinig
gewend. Als men de pensioenen en salarissen maar op tijd krijgt uitbetaalt, dan
vinden de meesten het allang goed", zegt de politieke waarnemer Sergej Rogov.

Op twintig meter afstand van Alexandra's kraampje staat de 21-jarige Oleg
speldjes en cassettebandjes uit te delen met vaderlandse liederen, gezongen door
Vladimir Zjirinovski. "Mensen, geef uw stem aan Zjiri!" roept Oleg. "Zjiri is
voor de arme Russen! En tegen de joden en de moslims!"

Dat Zjirinovski zelf van joodse komaf is, doet in de bizarre Russische
werkelijkheid nauwelijks ter zake.

Flamboyant

Terwijl Boris Gryzlov, de minister van Binnenlandse Zaken en leider van Verenigd
Rusland, tv-optredens weigert en communistenleider Gennadi Zjoeganov zich vooral
in de provincie met omaatjes en oorlogsveteranen laat fotograferen, is de
flamboyante ultranationalist Zjirinovski vrijwel dagelijks op de buis te zien.

"Wij zijn de partij van de gewone man", zegt de leider van de LDPR-partij, die
onder andere bigamie wil toestaan en het gebruik van condooms wil afschaffen.
Volgens de peilingen zal Zjirinovski eindigen op de derde plaats.

In een straatje met houten huisjes achter het klooster van Sergijev Posad loopt
een groepje jongens en meisjes, zwaaiend met vlaggen van Jabloko, de beweging
die wordt geleid door Grigori Javlinksi. Ze behoren tot de weinigen die zich
zorgen maken over het feit dat de Doema onder Poetin is verworden tot een
cynische verzameling jaknikkers.

Dat hun partij, evenals het SPS-blok van de rechtse hervormer Boris Nemtsov,
morgen hooguit met hun hakken over de sloot de kiesdrempel van vijf procent zal
halen, doet aan hun enthousiasme weinig af. "De partij van Poetin ziet Rusland
als een deel van Azie. Wij komen op voor de Europese waarden. Wie anders dan
Javlinski hoor je in Rusland praten over mensenrechten en milieu?" zegt de
21-jarige Andrej, die voor bioloog studeert.

LOAD-DATE: December 6, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               8 of 82 DOCUMENTS

                                  De Telegraaf

                               November 22, 2003

'STILLE RAMPEN' Het grote drama van de

Gaag, Marjolein van der

SECTION: Pg. 27

LENGTH: 758 words


"Het is uit den boze dat regeringen wel geld beschikbaar stellen voor
probleemlanden die volop in het nieuws zijn, terwijl voor misschien nog wel
schrijnender situaties die zich buiten het oog van de camera's afspelen de hand
op de knip wordt gehouden", briest de oud-Philips-topman.

"Neem nu Irak. Daar hebben de VS binnen enkele weken 1,7 miljard dollar
ingepompt om hulp te bieden aan de burgers. Dat lijkt heel nobel. Maar in
diezelfde periode kwamen de Verenigde Naties wel een miljard dollar tekort om
veertig miljoen Afrikanen in 22 verschillende landen te redden van de
hongerdood."

Vrieskou

Die oneerlijke verdeling van gelden moet volgens Post zo snel mogelijk stoppen.
Met het Stille Rampenfonds, waarin inmiddels zo'n 300.000 euro is gestort, is
een eerste stap in de goede richting gezet. Hiermee moet er meer geld komen voor
de vergeten slachtoffers van de honderden catastrofes die zich ieder jaar op
talloze plaatsen ter wereld voltrekken.

Enkele dramatische voorbeelden: aan het begin van het jaar verloren
driehonderdduizend herders in Mongolie door extreme vrieskou hun complete
veestapel en daarmee al hun middelen van bestaan. Geld om hen te helpen was er
niet.

Tienduizenden doodsbange mensen ontvluchtten het geweld in Ivoorkust, maar
konden door gebrek aan fondsen aan de grens nauwelijks worden opgevangen.

Overstromingen en aardverschuivingen in Panama en Costa Rica maakten duizenden
gezinnen dakloos. Tweehonderdduizend euro was nodig om hen te helpen, maar er
werd niet meer dan 12.000 euro bijeengebracht.

"En zo kunnen we nog wel een tijdje doorgaan", verzucht de voormalige captain of
industry, net terug van een bezoek aan het straatarme Kirgizie dat grote indruk
op hem heeft gemaakt. Hij heeft er een tweeledig gevoel aan overgehouden. "Ik
heb werkelijk nog nooit zo'n mooi landschap gezien, maar de drama's die zich er
afspelen zijn om te huilen."

Volgens de directeur heeft de voormalige sovjetrepubliek de komende tien jaar
heel dringend hulp nodig van het westen. "Meer dan de helft van de bevolking
leeft onder de armoedegrens", vertelt Post. "De hoogopgeleide jongeren trekken
weg naar Rusland omdat daar de betere banen te krijgen zijn. Alleen de mensen
die geen geld hebben om te studeren blijven in Kirgizie. Hun toekomst ziet er
allesbehalve rooskleurig uit. Zij worden dan ook gemakkelijk geronseld door de
drugsmaffia, met alle gevolgen van dien. Hiv-besmettingen, vooral door vuile
naalden, zijn aan de orde van de dag."

Volgens Post is vooral heel veel geld nodig om het land uit het slop te halen. "
De gewone man en vrouw moeten worden opgeleid. Geef ze geld om een vak te leren:
zet bijvoorbeeld computercursussen op."

Vanuit Nederland bieden momenteel al twee districtsregio's van het Rode Kruis
hulp aan plaatsen in Kirgizie. Zo financiert het district Rijnland (regio
Leiden) het project 'Ouderen met koe' in de stad Karakol. "Vijf bejaarde
vrouwen, meestal weduwen, leven dan samen van een koe", licht Post toe. "Die koe
geeft hen melk, die ze weer kunnen verkopen en hopelijk ook kalveren. Op die
manier kunnen ze weer een beetje opkrabbelen uit hun uitzichtloze situatie."

Overstroming

De Rode Kruis-directeur is ervan overtuigd dat het aantal natuurrampen en andere
catastrofes de komende jaren wereldwijd alleen maar zal toenemen. "Dat is het
gevolg van de uitstoot van CO2 en het broeikaseffect. De hoeveelheid
weergerelateerde rampen is daardoor de afgelopen dertig jaar fors gestegen. De
overstromingen worden steeds erger, maar de droogtes ook."

Om die weerseffecten het hoofd te bieden, heeft het Nederlandse Rode Kruis vorig
jaar in samenwerking met het Internationale Rode Kruis en het KNMI in haar
hoofdkantoor in Den Haag het Klimaatcentrum geopend. "We kunnen ons daar goed
voorbereiden op rampen die gaan komen. "

In het kader van deze preventie draaien inmiddels verschillende proefprojecten
in onder andere Vietnam en Mozambique. "In Vietnam hebben we mangrovebossen
geplant tegen het watergeweld en in Mozambique liggen tal van boten klaar, waar
mensen bij overstromingen direct in kunnen stappen."

De regeringen lopen echter nog niet warm voor alle voorzorgsmaatregelen. Terwijl
Europa in 2001 vijfhonderd miljoen gulden uitgaf aan hulp na rampen, werd er
slechts dertig miljoen gulden besteed aan preventie. "Dat maakt me zo ontzettend
boos", stelt de internationale weldoener. "Preventie levert misschien geen
stemmen op, maar is wel veel menswaardiger. Bovendien is het uiteindelijk ook
goedkoper. Het wordt tijd dat de politiek dat gaat inzien."

LOAD-DATE: November 22, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               9 of 82 DOCUMENTS

                                  De Telegraaf

                               November 21, 2003

Istanboel

SECTION: Pg. 7

LENGTH: 426 words


Mijn nicht belt mij op dat er een aanslag is gepleegd op het Nederlandse
Consulaat in Istanboel. In paniek en helemaal overstuur. Mijn zus werkt daar. Ik
probeer kalm te blijven en zeg dat ik Istanboel wel zal bellen en haar op de
hoogte houd. Terwijl alle telefoonverbindingen, 'netwerk overbezet' aangeven,
heb ik de televisie aangezet. Afschuwelijke beelden, chaos, bloed, paniek.
Uiteindelijk lukt het mij de oppas van mijn zus te bereiken. Die is gelukkig
door mijn zus gebeld met de boodschap dat alles goed met haar is. Het is
hetzelfde als met de aardbevingen van de afgelopen jaren: je bent opgelucht dat
jouw familie en vrienden niet dood of gewond zijn en tegelijkertijd denk je aan
alle mensen die slachtoffers in hun naaste omgeving hebben. Die krijgen wel
slecht nieuws.

Dan denk je niet aan materiele zaken. Toch dacht ik vandaag bij de
televisiebeelden aan de Turkse economie en de slachtoffers die misschien
gezinnen en andere familieleden achterlaten die financieel van hen afhankelijk
zijn. De meeste mensen zijn niet eens verzekerd tegen ziektekosten of
ziekenhuisopname, laat staan dat er levensverzekeringen worden nagelaten voor de
achterblijvers. Wat te denken van die verwoeste huizen? Met de naderende winter
en de aanhoudende werkloosheid?

Ik heb net gehoord dat alleen de beveiliging van de Amerikaanse president bij
zijn bezoek aan Londen al 8 miljoen euro heeft gekost. Gisteren is het Witte
Huis geevacueerd. Wederom een piloot die met zijn sportvliegtuigje per ongeluk
het verboden luchtruim is binnengevlogen. Dure fout! Hoe lang kan een
samenleving dit financieel nog opbrengen? Hoeveel miljoen is er nodig om de
gewone man te beschermen? Wat is de kostprijs van onze veiligheid? Zijn we ooit
te beschermen als we tegelijkertijd een open en vrije samenleving willen
blijven?

In Israel bouwen ze een muur tegen het terrorisme, maar de strijd die daar wordt
gestreden waaiert nu uit over de hele wereld. Bali, Kenia, Turkije en wie weet
straks ook hier. Het geweld komt steeds dichterbij. Tot nu toe heeft Nederlandse
rampspoed zich voornamelijk beperkt tot massaal weggewaaide caravans tijdens de
vakantie en ondergelopen woningen. In zo'n geval hebben we altijd nog de troost
van de verzekeringsmaatschappij.

Mijn zus, haar kleine kinderen, haar man en duizenden anderen kunnen zich niet
tegen terrorisme verzekeren. Hen beveiligen is onmogelijk.

Ik sta stil bij al die onschuldige mensen in Istanboel die naast alle pijn,
angst en verdriet ook nog eens dakloos, huisloos, moeder- of vaderloos zijn
geraakt.

LOAD-DATE: November 21, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               10 of 82 DOCUMENTS

                                  De Telegraaf

                               November 18, 2003

Stembusstrijd laat Russen nog ijskoud

SECTION: Pg. 13

LENGTH: 564 words


Het land, waar president Vladimir Poetin zijn befaamde 'geleide democratie'
heeft geintroduceerd, lijkt eerder ten prooi aan apathie onder de kiezers. Of,
zoals een lerares uit het Siberische Omsk het onlangs formuleerde: "Waarom zou
ik nog gaan stemmen? Poetin is een tsaar en wij zijn slechts zijn onderdanen. Of
je nu in de Doema zit of een eenvoudige vrouw bent zoals ik."

De aandacht is zowel nationaal als internationaal gericht op de recente aanval
van het Kremlin op oliebaron en multimiljardair Michail Chodorkovski, die
politieke ambities zou koesteren en op verdenking van fraude en diefstal in een
Moskouse cel zit. Op een deel van zijn Yukos-imperium is door justitie beslag
gelegd. De machtsstrijd rondom Poetin tussen de liberalen en de 'siloviki' - de
'sterke mannen' die voortkomen uit de KGB-structuren - lijkt zich ten gunste van
de laatste groep te hebben beslecht.

Hetze

De leider van de liberale oppositiepartij Jabloko, Grigori Javlinski, vergelijkt
de hetze tegen Chodorkovski met die van Jozef Stalin in de jaren '30 op in
ongenade geraakte bolsjewieken. "Als deze willekeur niet stopt, zal deze ons
uiteindelijk allemaal treffen", waarschuwde Javlinski, die de komende weken alle
zeilen moet bijzetten om zijn 16 zetels in de Doema, van in totaal 450, te
behouden.

Boris Nemtsov, voorman van de SPS-partij (de Unie van Rechtse krachten, goed
voor 23 zetels) erkende dat Poetin nog steeds een volkspoliticus is, maar dat er
bij datzelfde volk nu wellicht iets begint te dagen. "Gaat Rusland de kant op
van Wit-Rusland, Oezbekistan en Kazachstan, of in de richting van Europa?"

Een stembusstrijd als in Nederland, met thema's als pensioenvoorziening,
gezondheidszorg, onderwijs en veiligheid, is in Rusland ondenkbaar. Het gaat om
de grote lijnen; het lot van de Russische natie en zijn plaats in de wereld. De
aanvoerder van de politieke beweging Verenigd Rusland, minister van Binnenlandse
Zaken, Boris Gryzlov, heeft aangekondigd niet eens met andere politici in het
openbaar in discussie te willen treden.

In die zin is hij geheel een volgeling van zijn baas in het Kremlin: ook Poetin
verklaarde bij de vorige presidentsverkiezingen zich in de media niet op een
lijn te willen laten stellen met reclames voor snickers en maandverband.

Verenigd Rusland is met zijn 135 zetels de grootste partij. Dit pro-Poetinblok
vindt zijn directe tegenhanger in de Communistische Partij van Gennadi
Zjoeganov, die als een van de weinigen letterlijk de boer op gaat met zijn
aloude boodschap: dood aan het kapitalisme, herstel van de Sovjet-Unie en
teruggave van de gestolen rijkdommen aan het gewone volk.

Dat deze partij in werkelijkheid, binnen de muren van de Doema, een veel
gematigder toon aanslaat, is iets anders. Veel miljonairs voeren campagne voor
de communisten, een cynisch verschijnsel dat alles te maken heeft met een al
even cynisch machtsspel. Met 83 zetels is de Communistische Partij Ruslands
tweede politieke beweging.

Natuurlijk zijn er wel verkiezingsspotjes op tv en op de radio, maar de
elektronische media zijn de afgelopen jaren goeddeels onder directe of indirecte
controle van het Kremlin gebracht. Een eerdere poging van het Kremlin om
journalisten restricties op te leggen bij hun berichtgeving over de verkiezingen
is onlangs door het Constitutionele Hof onrechtmatig verklaard. Maar dat is
slechts een lichtpuntje.

LOAD-DATE: November 18, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               11 of 82 DOCUMENTS

                                  De Telegraaf

                                November 8, 2003

INPAKKEN EN WEGWEZEN!

Bode, Emile

SECTION: Pg. 17

LENGTH: 1088 words


Enkele algemene reacties: S. Waayenberg: "Ik vlucht uit mijn eigen land." George
Beyo: "Nederland is over tien tot twintig jaar de Gekke Henkie van Europa.
Vertrek, nu het nog kan!" Willem Eppink: "Dit is een fantastisch polderland,
zolang je er maar met de rug naartoe staat." E. Vellinga: "Alle welwillende
Nederlanders die geld binnenhalen voor de Nederlandse staat, worden in de vijfde
versnelling het land uitgejaagd." S. de Han: "Had ik maar de moed om te
emigreren."

De komst van grote groepen allochtonen is de belangrijkste drijfveer om
Nederland de rug toe te keren. De lezers zijn vooral bitter ontstemd over de
allochtonen die zich niet willen aanpassen. De kritiek richt zich vrijwel
uitsluitend op agressieve Marokkanen en meestal niet op andere etnische groepen.
Velen hebben het gevoel dat onze christelijk-humanistische samenleving op het
spel staat. De angst voor islamisering van onze maatschappij is enorm. 'Nog even
en zij maken de dienst uit' is een veelgehoorde kreet. De intolerantie van veel
moslims tegenover vrouwen wordt scherp afgekeurd.

Brandhaarden

E. Schilders werkte vanaf 1973 jarenlang als onderwijzeres op scholen met veel
allochtonen. Zij schrijft: "We hebben ze veel te veel in de watten gelegd en
daarom zijn velen niet bereid Nederlands te leren. Dan zegt zo'n leerling: 'Ik
hoef geen leesboekje want mijn vader gooit het in de prullenmand'. Voor veel
islamieten is onze taal de taal van de duivel. Als ik op een ouderavond zei dat
zo'n kind beter zijn best moest doen, discrimineerde ik volgens de ouders.
Islamitische scholen zijn volgens mij brandhaarden tegen onze samenleving. Mijn
laatste school bestond voor 85% uit allochtonen. Het was verschrikkelijk. Vijf
jaar geleden ben ik in de vut gegaan."

Een Amsterdammer uit Kattenburg schrijft: "Grote groepen immigranten hebben lak
aan onze normen en waarden. Nog een paar jaar en de islam dicteert onze
samenleving. Ik heb twee dochters van 12 en 14 jaar die regelmatig lastig worden
gevallen en voor hoer worden uitgemaakt, omdat ze geen gehoor geven aan de
avances van deze nog te integreren jongens."

R. Bosklopper: "Ik stemde altijd op linkse partijen, had idealen over een
maakbare samenleving. Nu woon ik in Amsterdam. Ik ga elke dag met de metro naar
mijn werk en ik zie alleen maar allochtone aso's. Ik raad politici aan in de
spitsuren met de Amsterdamse metro mee te rijden."

R. Maaten: "Ik geloof onmiddellijk dat een groot deel van de immigranten zich
wil aanpassen en hard wil werken, maar een kleine groep verpest het. Zij verpest
het voor ons en voor hun mede-immigranten die in een kwaad daglicht worden
gesteld. De kwaadwilligen kunnen ervan verzekerd zijn dat de welwillende
Nederlander het binnenkort niet meer pikt. Dan vallen er slachtoffers en dat had
de politiek allemaal kunnen voorzien."

J. van der Pennen: "Er is geen toekomst in dit overbevolkte land. Steeds meer
Nederlanders zien zich als gast in een verkleurende maatschappij waar de
autochtone Nederlander binnen enkele decennia een meerderheid onder de
minderheden gaat worden met alle gevolgen van dien."

Jose: "We worden geregeerd door een (kleine) groep arrogante buitenlanders die
vindt dat de Nederlanders zich aan hen moeten aanpassen." Pieter: "Nederland een
multiculturele samenleving? Onzin! Wij zijn een monoculturele
christelijk-humanistische staat en anderen moeten zich aan ons aanpassen."

Een andere en minstens zo belangrijke reden voor grote onvrede is de toegenomen
misdaad en vooral de frustratie dat de politie niet kan en wil ingrijpen. Grote
groepen Nederlanders voelen zich niet meer veilig op straat, zelfs niet meer in
hun eigen huis. Tientallen brieven handelen over het feit dat de politie wel
gemakkelijk met snelheids- en parkeerboetes strooit maar echt belangrijke zaken
niet aanpakt.

Jan-Hein Budel: "Ik heb een bedrijf en mijn monteurs staan gemiddeld twee uur
per dag in de file. Dus ik moet regelmatig boetes betalen omdat wij iets te hard
rijden, terwijl nietsnutten, krakers, veelplegers en zakkenrollers alles doen
wat verboden is, zonder dat hen een strobreed in de weg wordt gelegd."

Do van Drunen: "In dit land staat achter elke boom een agent met een lasergun om
ons te pakken als we vijf kilometer te hard rijden."

Nico den Dolder: "Ik heb vier jaar bij de politie gewerkt. Toen ben ik gestopt.
Het is geen baan voor iemand met enig rechtvaardigheidsgevoel. Waarom moet ik
iemand bekeuren die te snel rijdt en iemand anders laten lopen die gestolen
heeft?"

Vooral minister Jan-Hein Donner krijgt een veeg uit de pan. Hij wordt in
negatieve zin vaker genoemd dan alle andere ministers bij elkaar. Henk Bolk: "De
misdaad groeit ons boven het hoofd en dan zegt zo'n Donner dat we 'boe' moeten
roepen wanneer oude vrouwtjes worden lastiggevallen op straat. Je gelooft je
ogen toch niet als je dat leest." J. Baas: "Ik denk dat de bevolking massaal in
opstand komt tegen de (kleine) criminaliteit en eigen rechter gaat spelen. Geef
ze eens ongelijk."

Ook is er veel ergernis over belastinguitbuiting, files, de verstikkende
regelzucht, het ruimtegebrek en het gevoel dat hardwerkende Nederlanders aan hun
lot worden overgelaten. Bijna 45% hekelt de linkse partijen. Jan Hein Budel:
"Heel links kakelend Nederland helpt al decennia lang mee aan de verloedering en
ook aan de liberale en conservatieve partijen heb je niet veel meer."

Wij-gevoel

Het merendeel van de schrijvers put zich uit in beschouwingen. Zoals Henk Bolk
uit Almelo: "Ik ben van 1942 en heb de wederopbouw meegemaakt. Toen was er nog
een wij-gevoel. Toen was geluk nog heel gewoon. De oude Drees heeft uitstekende
sociale voorzieningen gemaakt. De beste man heeft alleen een fout gemaakt: hij
ging ervan uit dat alle mensen eerlijk zouden zijn."

Bolk behoort tot de ruim 50% die wil emigreren. Hij vat de frustraties van zijn
medelandgenoten kernachtig samen. "Dit is mijn vaderland allang niet meer. Het
is het land van mijn vader. Ik ga emigreren. Omdat we een alom verguisde
narcoticastaat zijn. Omdat ik het vertrouwen heb verloren in regering, politie
en rechterlijke macht. Omdat we niet meer veilig over straat kunnen lopen. Omdat
ik in mijn straat nauwelijks mijn eigen taal hoor. Omdat ik nergens meer door
mijn eigen mensen word geholpen. Omdat de Vinexwijken, moskeeen en flitspalen
mijn strot uitkomen. Omdat ik bang ben voor de aanwas van buitenlanders. Omdat
ik van de 42 jaar die ik werk, 30 jaar in de file sta. Omdat ik, als ik tussen
Hollanders wil zitten, wel naar het buitenland moet verhuizen."

V

LOAD-DATE: November 8, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               12 of 82 DOCUMENTS

                                  De Telegraaf

                                October 24, 2003

Markante roman Pieter Waterdrinker

SCHUT, LIESBETH

LENGTH: 622 words


Markante roman Pieter Waterdrinker; 'Een Hollandse romance'

"Nederland is een soort maquette, een 'af' iets", zegt de auteur die even in
Amsterdam is voor de promotie van zijn nieuwe boek. "Rusland is divers. De
Middeleeuwen zijn er vermengd met de 21e eeuw, immense rijkdom wisselt verval en
armoede af. Die verschillen fascineren. Ze geven je het gevoel er intens te
leven."

Al sinds 1981 komt Waterdrinker in de voormalige Sovjet-Unie; vanaf 1997 woont
hij permanent in Moskou en werkt als Pieter van der Sloot als
buitenlandcorrespondent voor deze krant. Hij is verslingerd geraakt aan het
immense land, kent het als zijn broekzak, zag Boris Jeltsin gaan en Vladimir
Poetin komen. Over de veranderingen die de wereldstad onderging: "Er is een rijk
literair en cultureel leven, het uitgaansleven bloeit, 10 procent van de 11
miljoen Moskovieten leeft een postkoloniaal bestaan. Het is net alsof oude
tsaristische structuren na de omwenteling als een duveltje uit een doosje
tevoorschijn gesprongen zijn."

Moskou trekt kiene ondernemers. De figuur van Berend Braverman uit de roman -
met trekjes van mediatycoon Derk Sauer - is daar een aansprekend voorbeeld van.
Hij is een van de figuren die zich bewegen in de periferie van hoofdpersoon
Joost Schlingeman. Deze Schlingeman, een welgestelde twijfelaar, bevindt zich op
een kruispunt in zijn leven. Zijn onrust brengt hem in dure bordelen en op
chique party's, maar ook in een vrouwenstrafkamp waar hij de jonge Anastasia een
nieuw leven gunt. Door de sfeer van vervreemding die aan die locaties kleeft,
laat de auteur een samenleving zonder compassie zien.

Waterdrinker: "Nederlanders hebben een tamelijk clichematig beeld van Rusland.
Veel verder dan de Koersk en Tsjernobyl komen ze niet. Maar Moskou is New
Yorkser dan New York." In zijn boeken - drie romans inmiddels en een
verhalenbundel - laat de auteur de onderbelichte kanten van dit deel van de
wereld zien.

De hoofdfiguur uit 'Een Hollandse romance' die met een kosmopolitische bril naar
Nederland kijkt, vindt dat land niet alleen heel klein maar ook behoorlijk
geborneerd. De Nederlanders, zo ontdekt hij, zijn grosso modo een naar binnen
gericht volk met een provinciale kijk. De auteur: "Toch zijn de crises van zowel
de intelligentsia als de gewone man door de eeuwen heen dezelfde. We worstelen
allemaal met levensvragen, Braverman doet dat, en Schlingeman. Door een
lippendienst te bewijzen aan een bepaalde mening ben je er nog niet van af.
Handelen volgens zijn overtuiging, dat is wat de mens zou moeten doen."

Op mild ironische wijze laat Waterdrinker de geleidelijke bekering van Braverman
zien die, nadat hij eerst het bandietenkapitalisme heeft omarmd en dik geld
verdiend, zijn zakenimperium wil liquideren. 'Mijn biecht' van Tolstoj waarin de
beroemde Russische auteur zijn bekering tot God beschrijft, wordt plotseling
zijn kompas.

"In de klassieke Russische literatuur zitten altijd drie vragen verpakt", zegt
de auteur, "'hoe moet je leven, wat moet je doen, wie is er schuldig?' Ik houd
me in 'Een Hollandse romance' met die eerste twee bezig. Wat ik onder meer wil
laten zien, is dat we allemaal met dezelfde dingen worstelen, of je nu links
bent of rechts, of je nu uit Nederland of Rusland komt. We zitten als het ware
met zijn allen in hetzelfde complot."

Waterdrinkers vorige boek, 'Liebmans ring', dat zich afspeelt tegen de
achtergrond van St.-Petersburg, is sinds vorige week in Rusland te koop. Het
kreeg lovende kritieken. Met 'Een Hollandse romance' voegt Pieter Waterdrinker
opnieuw een markant werk toe aan een tot nu toe onontgonnen literair terrein.


'Een Hollandse romance',

Pieter Waterdrinker,

333 bladzijden,

De Arbeiderspers, Euro 18,95.

LOAD-DATE: October 27, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               13 of 82 DOCUMENTS

                                  De Telegraaf

                                October 22, 2003

Economie werd verdrongen door politiek op APEC-top

VAN ONZE CORRESPONDENT

LENGTH: 443 words


Vooral toplieden uit het zakenleven, die tegen betaling van $ 3000 in Bangkok
mochten babbelen en borrelen met hoge regeringsfunctionarissen, maakten van hun
hart geen moordkuil. Zij vonden de APEC te bureaucratisch, te veel verwijderd
van de gewone man en te vrijblijvend inzake vrijhandel. "Als er geen verbetering
komt, wordt de APEC straks gezien als een gebeurtenis van jaarlijks rondreizende
leiders in rare shirts, die onder strenge veiligheidsmaatregelen naar grote
banketten worden gereden", aldus een Australische zakenman, refererend aan de
traditionele shirts, die de leiders bij de fotosessie uit het land van de
gastheer dragen.

De frustratie richt zich met name op de politieke agenda, die in Bangkok de
economische agenda volledig heeft overschaduwd. Noord-Korea en
terreurbestrijding waren, door Amerikaanse pressie, de meest besproken thema's.
En dat is volgens menigeen, onder wie overigens ook enkele APEC-lidstaten zelf,
ongepast voor een vergaderclub, die in 1989 het levenslicht zag om de onderlinge
handel te bevorderen en te liberaliseren.

Volgens sommige media in Azie is de top in Bangkok besluiteloos en gekaapt door
westerse politieke belangen. Met de gisteren afgegeven slotverklaring wordt in
ieder geval nog eens benadrukt dat de APEC eigenlijk een 'P' tekort komt. Vier
van de negen hoofdpunten betreffen de aanpak van terrorisme en aanverwante
kwesties, slechts twee 'concrete' economische stappen. Een daarvan is de
APEC-steun voor het WTO-lidmaatschap van Rusland en Vietnam. De tweede betreft
de oproep om het gestrande WTO-overleg te hervatten.

Deze laatste aansporing heeft eveneens een spervuur van kritiek opgeleverd.
Analisten vinden het een dooddoener dat een conferentie als deze zich
vrijblijvend voor het oppakken van het wereldhandelsronde-overleg uitspreekt.
Zakenlieden vinden het bespottelijk dat de APEC zo kort na het uiteenspatten van
de WTO-besprekingen in het Mexicaanse Cancun, vorige maand, zo weinig tijd in
dit probleem heeft gestoken.

Datzelfde geldt voor de wisselkoersruzie tussen China en de VS, met op de
achtergrond soortgelijke fricties met Japan. Hoewel Bush het thuisfront had
beloofd in Bangkok te zullen vechten voor het behoud van Amerikaanse banen, leek
die toezegging snel vergeten. De zaak kwam nauwelijks ter sprake, mede om de
gelederen over Noord-Korea gesloten te houden.

De bilaterale handelsdeals die voorts in de coulissen van het Thaise overleg
volop werden gesloten en als een potentiele bedreiging voor de
wereldhandelsronde worden gezien, maken het grauwe plaatje compleet. Of zoals
een Amerikaanse zakenman zei: de APEC moet zichzelf opnieuw uitvinden.

LOAD-DATE: October 23, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               14 of 82 DOCUMENTS

                                  De Telegraaf

                                October 16, 2003

BLOEDNERVEUS VOOR SUPERSHOW!

NANNINGA, WILMA

LENGTH: 788 words


BLOEDNERVEUS VOOR SUPERSHOW!; Endemol rekent op...

Carlo pakt een tissue en dept Irenes tranen. Haar vriend, collega en steun en
toeverlaat is 'cool'. Hij slaat haar bemoedigend op de in spijkerbroek gestoken
dijbenen. "Alles best zussie, straks mag je ook op tv huilen. Ik vind alles
goed. Wij laten alles zien. It's showbizz." Op zijn Carlo's roept hij dan:
"Dames en heren: en hier is dan de Enige, Echte Irene Moors. Ze is ZENUWACHTIG!
En ze HUILT!" Irene grinnikt al weer.

Zaterdag moet het gebeuren. Iedereen bij Endemol houdt zijn adem in. Na het niet
op de buis verschijnen van het door de minister van Justitie verboden programma
Casino Kings en het door slechte kijkcijfers stoppen van Masterplan moeten Carlo
en Irene al het Endemol-leed in een klap doen vergeten. De Carlo en Irene show
moet het zaterdagavondamusement terug op de buis brengen.

Carlo: "Heerlijk, zoals vroeger, met een zak chips en stukjes kaas met een
vlaggetje erop voor de buis hangen. Ach, het is net als de Titanic. Zaterdag
varen we uit met een prachtig schip en als we zinken, dan zinken we in stijl. Ik
zie het als het flopt ook niet als de mislukking van Carlo en Irene, maar als de
mislukking van de echte tv-show met veren, balletten, glitter en glamour. Dan is
Nederland niet klaar voor de revival. Tien jaar geleden hebben we de GROTE SHOW
officieel begraven. En dit is dan de herintroductie. Een gokje, maar wij
verwachten een goede afloop." Hij steekt zijn vuist in de lucht: "Het wordt een
knaller..."

Carlo drukt op de toets van een cd-speler en de welkomsttune, gezongen door hun
vaste showgast Gerard Joling - "wat een lieve jongen is dat", schalt door de
redactieruimte. Irene pinkt een volgend traantje weg, Carlo walst met grote
armgebaren. Schreeuwt: "We hebben een echt orkest, he. Tachtig man. Het wordt
lekker bombastisch. Alles wat Joop van den Ende ooit goed vond, zit erin.
Behalve veren en balletten ook de gewone man, die in de showbizzquiz mag
meezingen met bijvoorbeeld Rene Froger: this is the moment! De gewone man, de
belastingambtenaar en de toiletjuffrouw mogen weer meedoen aan de glitter en de
glamour. Want dat is de show naar de mensen brengen. Samen genieten, Samen
feesten. Dat is heerlijk om naar te kijken."

Irene Moors: "Ik ben normaal niet zo'n huilebalk, hoor. Maar er hangt gewoon
zoveel aan vast. Ik ben een perfectionist en let op alle kleine details van de
spelletjes en de sketches, Carlo is meer van de grote lijnen. En we zijn er
gewoon al weken tot diep in de nacht mee bezig. Dat breekt je een keer op. En
dan al die Endemollers, he, die je in de gang aanspreken met: "Dit wordt het,
nietwaar jongens?" Alsof je de eer van een heel concern op je schouders krijgt.
Best een last."

Toch is het gouden duo er klaar voor. De winnende combinatie van de grappige
Carlo en de lieve Irene zal ook in dit concept werken. Irene: "We maken een
soort enorme Las Vegas-achtige show, waar je echter ook achter de schermen kan
meekijken. De kleedkamers, waar vooral de dames helemaal worden opgeleukt met
juwelen en showkleding, zijn gewoon open. Op die plek puffen we ook uit met de
kandidaten. En daar legt Carlo steeds aan mij uit hoe het allemaal moet in de
showbizz. Want hij is mr. Showbizz en ik moet het allemaal nog leren. Trouwens,
dat is ook eigenlijk zo. De muziek, de grote gebaren, dat allemaal is helemaal
Carlo."

Muppetshow

Carlo: "Er zit een vleugje Muppetshow in. Achter de schermen, waar iedereen dus
mee kan kijken, kun je zien bij wie de naaldhakken klemmen en hoe zenuwachtig
iedereen is." Hij kijkt olijk naar Irene: "Daar mag je huilen, zussie." Irene
trekt een lange neus.

"De show", legt zij uit, "is het cadeautje van RTL 4-programmadirecteur Leo van
der Goot voor ons 12 1/2-jarig samenzijn. Het begon met Hitbingo en sindsdien
zijn Carlo en ik eigenlijk verbonden. Carlo grapt ook steeds: de kinderen die
tussen 1989 en 1999 hebben gekeken naar Telekids, kunnen nu moeiteloos door naar
deze show. Want zij kennen Carlo en Irene al." Carlo: "Zo'n idol Jim
bijvoorbeeld. Die heeft aan mij bekend dat hij van voetballen is afgegaan om
Telekids te kunnen zien. ONTROERING! En hij gaat ook de zaterdagavond naar ons
kijken. Dat is dan weer een beroemde fan."

Irene telt de uren af voordat zij naar de bovenkant van de showtrap wordt
geleid. "Het wordt me het weekje wel. Na de show de volgende ochtend heb ik een
kinderverjaardagsfeestje van Rosali. Onze lieve meid wordt zes, dus ik heb dan
een huis vol kinderen plus Tein van een jaar. En dan is er zondag gewoon weer
Life & Cooking. Lekker met Carlo ontspannen op de bank..."

Irenes mobiele telefoon gaat met een Dynasty-deuntje. Ze grijnst: "Ik ben al
helemaal in de glitterstemming..."

LOAD-DATE: October 17, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               15 of 82 DOCUMENTS

                                  De Telegraaf

                                October 9, 2003

Wat U Zegt!  - Wat zit er achter die bekentenissen in Mabelgate?

WIEL, MARCELLA VAN DER

LENGTH: 2233 words


De meningen over de Mabel-affaire lopen ver uiteen. Was (is) er nu wel of niet
iets loos? Hier een voorlopig laatste selectie uit de honderden brieven over dit
onderwerp.

"Wat zit er achter die bekentenissen in Mabelgate?"

Klaas Bruinsma stuitert in zijn graf van het lachen. Ineens verdringen zich
steeds meer 'fatsoenlijke' mensen om rond te toeteren dat zij close met Klaas
waren. Het is maar waar je trots op bent, close met een grote drugsbaas. Wat zit
er toch achter al die plotselinge bekentenissen?

Dordrecht, Dick van der Graaf


Sprookjes


Etienne Urka en Geurt Roos, ook twee bekende topcriminelen rond Bruinsma,
verdedigen Mabel Wisse Smit. Urka in De Telegraaf en Roos op het Radio 1
Journaal. Beiden verklaren dat ze zich Mabel herinneren en zeker weten dat ze
geen relatie had met Bruinsma. Wat wij hiervan leren, is dat Mabel dus niet
alleen Bruinsma, maar ook Urka en Roos kende. Zou Mabel, een geemancipeerde en
zeer intelligente vrouw als we op de mening van haar a.s. schoonmoeder kunnen
afgaan, in de keuken hebben gezeten met een breiwerkje om vooral niet te horen
waar de heren het over hadden? Misschien gelooft Mabel in de prins op het witte
paard, maar ik geloof niet in sprookjes.

Overveen, M. van Uchelen


Calvinistisch


Helaas zijn we weer terechtgekomen bij onze calvinistische wortels. Waarom
moeten we nu weer vallen over dingen die Mabel als jong meisje zou hebben
gedaan? Kijk eens naar Noorwegen, waar nota bene de kroonprins trouwt met Mette
Marit, een ex-drugsgebruikster die ook nog eens een 'onwettig' kind heeft. Laat
minister-president Balkenende zijn tijd aan belangrijker zaken besteden.

Krommenie,

J. Meijer


Vuile was


Er is Johan Friso een andere Europese prins voorgegaan in het maken van een
ongelukkige keus. Liefde is ondoorgrondelijk en kan door een buitenstaander
(gelukkig) niet worden beinvloed. Wat telt is de vraag of Mabel liegt. Op een
reservekoningin die mogelijk een liefdesrelatie heeft gehad met Bruinsma en ook
nog met Sacirbey, hoeft Nederland niet trots te zijn. Laat het paar gelukkig
worden zonder toestemming van de regering. Dan wordt ook de vuile was niet
verder buiten gehangen.

Nieuwegein, Martin Klinkhamer


Roddel


Wanneer je 21 bent en je vader is lid van een zeilvereniging waar normaliter een
strenge ballotage wordt gevoerd, dan mag je er toch op vertrouwen dat een
uitnodiging om met nog meer clubleden een tocht mee te maken op zo'n mooi schip
in orde is? Te goeder trouw ging Mabel mee, ze vermaakte zich prima en het leek
voor herhaling vatbaar. De kapitein-eigenaar was toch van een goeie komaf? Zodra
Mabel door had dat er iets niet klopte, haakte ze af. Dat er nu, na zoveel
jaren, door een suggestief interviewende misdaadverslaggever een ongeloofwaardig
verhaal uit de mond wordt getrokken van een rancuneuze misdadiger, die nog een
keer wil schitteren, vind ik smakeloos. Wordt er in dit land alleen maar
geluisterd naar roddelaars? Besteed liever aandacht aan Mabels gedrevenheid om
te proberen het leven voor de minder gelukkigen in deze egoistische wereld te
verbeteren.

Oosterbeek, A.M. Swama


Geloofwaardigheid


Waar het om gaat is dat Mabel Wisse Smit in het verleden kennis heeft gehad aan
een crimineel en later ook nog een relatie met iemand anders die nu gevangen
zit. Contacten, waarvan ik vrees dat de onderste steen nooit helemaal boven
komt. We hebben het hier niet over de buurman die misschien met de overbuurvrouw
gaat trouwen, maar over een toekomstige 'reservekoningin'. Ik mag toch hopen dat
dit serieus onderzocht wordt. Ik ben voor het koningshuis, maar als dit huwelijk
doorgaat en prins Johan Friso blijft aanspraak maken op de troon, ben ik bang
dat het na koningin Beatrix gedaan is met de geloofwaardigheid van ons
koningshuis.

Almere, Mirjam Tigchelaar


Corrupt


In het programma van Peter de Vries werd niet alleen gezegd dat Bruinsma
misschien iets heeft gehad met Mabel, maar ook dat hij politiefunctionarissen
heeft omgekocht. Wat is erger, een jong meisje dat misschien op een verkeerde
man is gevallen, of diverse ambtenaren in functie die corrupt zijn? Hier moeten
Kamervragen over gesteld worden en niet over een meisje dat door een verkeerde
man het hoofd op hol is gebracht, want dat kan iedereen overkomen.

Doesburg, H.J. ter Stege


Achting


Noblesse oblige. Als deze intelligente jongedame in het verleden met twee
criminelen een liefdesrelatie heeft gehad, hoort zij m.i. niet thuis in ons
koningshuis. Dat ze daarbij ook nog om de waarheid heendraait, geeft blijk van
weinig achting jegens haar aanstaande schoonfamilie. Geen toestemming voor een
koninklijk huwelijk lijkt me daarvan het logisch gevolg.

Den Haag, N. Tervoort


Bekrompen


Wat zijn wij Nederlanders toch bekrompen om altijd met dat vingertje te wijzen.
Als Mabel in haar studententijd op de boot van Bruinsma geslapen heeft, betekent
dit nog niet dat zij het liefje van Bruinsma is geweest. Ik heb meer vertrouwen
in de verklaring van Mabel dan in die van Da Silva.

Hilversum, Wil Sprenkeling


Onhandig


Er zijn kennelijk nog steeds mensen die dit soort zaken heel belangrijk vinden.
Wij hebben met z'n allen een paar eeuwen geleden het Koninklijk Huis bedacht. We
hebben ook bedacht, dat mensen die daarvan deel uitmaken van onbesproken gedrag
moeten zijn. Nou, dat zijn ze niet, dat is niemand. En dat zijn zeker niet de
mensen die nooit gedacht hadden er ook eens bij te zullen horen. Is het te
verwachten dat iemand die dat overkomt meteen al zijn foutjes en fouten uit het
verleden opbiecht? Nee natuurlijk, je hoopt dat missers onopgemerkt blijven. Als
dat niet zo is, moet je daar handig mee omgaan. Dat kan niet iedereen zomaar.
Kennelijk ook Mabel Wisse Smit niet. Nu valt de hele pers over haar heen: een
makkelijk slachtoffer.

Zeist, Anouk de Raaij


Onbesproken


Bij de onderscheiding van de Nederlandse afvaardiging naar de Paralympics werd
een verstandelijk gehandicapte sporter de toegang tot het paleis ontzegd omdat
hij niet van onbesproken gedrag zou zijn. Hij zou betrokken zijn geweest bij een
gevecht in een dranklokaal. Wel mochten later Zorreguieta en zijn echtgenote bij
Koningin en prins dineren. Dat Zorreguieta deel had uitgemaakt van het beruchte
Videla-regime werd blijkbaar milder beoordeeld dan de faux pas van voornoemde
atleet. Inmiddels zijn we een aantal koninklijke affaires verder en zien we ons
thans geconfronteerd met het onverkwikkelijke verleden van Johan Friso's
verloofde. Indien onbesproken gedrag het criterium is, zou alleen al een
oppervlakkige en kortstondige vriendschap van Mabel met Bruinsma genoeg moeten
zijn geweest om van een verloving af te zien.

Rotterdam, Robin Mulder


Geheugen


Zou je nu echt afgerekend kunnen worden op iets wat een zeilvriend of -minnaar
uitspookte? Ik vind het al heel wat als je na veertien jaar de naam nog weet van
iemand die ooit je pad heeft gekruist.

Utrecht, Mathilde Bos

"Overheid zit ondernemer nog steeds dwars"

Vermeend constateert in zijn column van 4/10 dat Nederlandse ondernemers steeds
meer terrein verliezen en dat steeds minder mensen een onderneming willen
opstarten. Dat klopt, maar Vermeend is niet de man die de vinger op de zere plek
mag leggen. Hij heeft in zijn jarenlange ambtsperiodes als staatssecretaris van
Financien en minister van Sociale Zaken ruimschoots de gelegenheid gehad het
Nederlandse ondernemerschap te stimuleren door een van de belangrijkste
hindernissen bij (nieuw) ondernemerschap, de administratieve rompslomp, weg te
nemen. In plaats daarvan introduceerde hij een nieuwe belastingwet, die noch
vermindering, noch vereenvoudiging van de administratie brengt. Maatregelen die
het ondernemerschap stimuleren, heb ik niet kunnen ontdekken, althans geen
enkele die niet wederom gepaard gaat met ladingen formulieren, ambtelijke
toetsingen en tegenwerking. Vermeends oproep het ondernemerschap op de politieke
agenda te zetten, is een dooddoener. Ondernemers moeten in beginsel zoveel
mogelijk met rust gelaten worden door de overheid, zodat ze kunnen ondernemen.
Uit de mond van iemand die zelf nog nooit een onderneming heeft gedreven, komen
adviezen over ondernemen sowieso lachwekkend over. Aan de problemen waarover
Vermeend nu oreert, hebben hij (en zijn opvolger) stevig bijgedragen. Daarom
ervaren veel ondernemers de woorden van Vermeend als een gotspe.

Den Haag, mr drs P.J. Baars

"Bonden hakken met botte bijl"

De egotrippers van het FNV hebben het weer voor elkaar. Elke Nederlander is
inmiddels toch wel doordrongen van het feit dat ons land er financieel slecht
voor staat. Of je het nu wel of niet eens bent met de manier waarop de
noodzakelijke bezuinigingen worden doorgevoerd, doet nu even niet ter zake. Deze
acties van het FNV treffen onschuldigen en kosten vooral het bedrijfsleven
zoveel geld, dat we ter compensatie waarschijnlijk weer een nieuwe bezuiniging
kunnen verwachten. De bonden hakken met een botte bijl.

Mijdrecht, M.J. van Duyvenbode


Chaos


Anarchistisch, asociaal, ondemocratisch, onverantwoordelijk, laf; allemaal
predikaten die men het FNV kan toedichten. Wat heeft de doorsnee trein- of
busreiziger in vredesnaam te maken met FNV's ongenoegen met het regeringsbeleid?
Deze regering is tot stand gekomen volgens democratische principes. Dit feit
lapt het FNV aan haar laars. Er zijn legio andere manieren om het ongenoegen
langs verantwoorde weg kenbaar te maken. Men speculeert echter op het ontstaan
van chaos om de regering op de knieen te dwingen. Dat kost de gemeenschap
miljoenen, maar dat interesseert de FNV niet. Aan de frustraties van de
reizigers heeft men geen boodschap.

Geldermalsen, A.W. Kirpestein


Nodig


De FNV wordt nu neergezet als een organisatie die grof geschut gebruikt met haar
protestacties tegen de regeringsbezuinigingen. Eerst praten en dan pas acties,
zo wordt gesteld. Maar het is deze regering die zonder overleg met sociale
partners allerlei bezuinigingen doorvoert. Deze regering duwt ons allerlei zaken
door de strot en trekt zich niets aan van belangenverenigingen. Zet dus niet
gelijk de vakbonden te kijk als deze opkomen voor onze belangen. De regering
heeft jarenlang een verkeerd beleid gevoerd van onze centen. Ze moeten dit niet
enkel over de rug van de bevolking trachten recht te trekken. De vakbonden zijn
nu meer nodig dan voorheen als we ons willen verzetten tegen de
regeringsmaatregelen.

Venlo, W. de Brouwer


Oud liedje


Uit protest tegen de door het kabinet aangekondigde maatregelen, vindt de FNV
het nodig het openbaar vervoer stil te leggen. Dat hierdoor duizenden passagiers
worden getroffen, is niet belangrijk. De actie is volgens de FNV immers ook in
hun belang. Ik denk dat de meeste mensen weinig begrip zullen hebben voor een
belangenbehartiging, die bestaat uit een zingende juffrouw en een aantal
polonaise dansende actievoerders. Den Haag zal evenmin erg onder de indruk zijn.
FNV, bedenk toch eens wat anders.

Hoorn, J. Werkhoven


Ondemocratisch


FNV en AbvaKabo leggen het openbaar vervoer stil omdat zij het niet eens zijn
met het kabinetsbeleid. Zij dienen echter te protesteren via de democratische
kanalen die ons land kent. Nu is het publiek slachtoffer van hun ondemocratische
acties. Benadeelden moeten de rekening van extra gemaakte vervoerskosten maar
sturen naar genoemde bonden.

Eindhoven, B. IJff


Onmacht


De staking die de FNV heeft uitgeroepen is een teken van onmacht. De FNV heeft
geen enkel inzicht en geen goede overlegkwaliteiten om de zaak tot een goed
einde te brengen. Wie wordt er de dupe van? De gewone burger. Als beide partijen
reeel zouden onderhandelen en verder zouden kijken dan vandaag, dan moet er een
oplossing komen.

Voncken, Ria Krijnen

"We blijven trots op historische Neeltje Jacoba"

Als onderkomen en uitvalsbasis van topcrimineel Bruinsma speelt de Neeltje
Jacoba thans een prominente rol in de berichtgeving over de mogelijke relatie
van Mabel Wisse Smit met deze Bruinsma. Al die beelden van de Neeltje Jacoba in
kranten en op tv zouden voor de onoplettende kijker voor verwarring kunnen
zorgen over mogelijke betrokkenheid van de reddingsmaatschappij. Dat wil ik
graag ontzenuwen. De Neeltje Jacoba deed van 1930 tot 1968 dienst als
reddingsboot van IJmuiden. Er werden honderden reddingsacties mee uitgevoerd,
waaronder tientallen gevaarlijke reddingen in de oorlogsjaren. Vrijwillige
bemanningen hebben hun leven gewaagd om met het door hen zo geliefde schip in
nood verkerende scheepsbemanningen te redden. Daarna is de Neeltje Jacoba
verkocht en vervolgens meerdere malen doorverkocht. Een van de latere eigenaren
was Bruinsma. De reddingsmaatschappij heeft het altijd zeer gewaardeerd dat dit
schip, met een voor ons zo grote historische waarde, door latere eigenaren in
originele staat is bewaard. Die waardering heeft de laatste dagen echter
plaatsgemaakt voor zorg, omdat de indruk kan worden gewekt dat de
reddingsmaatschappij op enigerlei wijze verbonden zou zijn geweest met de
duistere praktijken, die door Bruinsma c.s. aan boord van de Neeltje Jacoba zijn
verricht. De Neeltje Jacoba blijft bij ons herinneringen van trots en
dankbaarheid oproepen, daarbij vooral denkend aan de bemanningen die aan boord
van de Neeltje Jacoba grootse daden hebben verricht.

S.E. Wiebenga, directeur KNRM

LOAD-DATE: October 10, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               16 of 82 DOCUMENTS

                                  De Telegraaf

                                October 8, 2003

Sancties treffen Myanmar hard

JANSEN, PAUL

LENGTH: 459 words


De harde sancties, die de VS afgelopen zomer na de arrestatie van Suu Kyi tegen
Myanmar instelden, hebben een funeste uitwerking op de economie. Dat wil zeggen,
voor de gewone burgers.

Tienduizenden werknemers in de kledingindustrie, overwegend jonge vrouwen, zijn
op straat gezet nu een belangrijke klant de deur heeft dichtgedaan. Volgens
hulporganisaties is de toename van het aantal prostituees sindsdien
schrikbarend.

Het zal nooit de bedoeling van het Amerikaanse Congres zijn geweest om de
hoererij in Myanmar te promoten. Toch is dat en niet het verdrijven van de junta
vooralsnog het trieste resultaat. De generaals lijken onvermurwbaar en klampen
zich over de ruggen van het volk vast aan de macht, bang om bij concessies al
hun bijeengeroofde weelde te verliezen. Een doemscenario a la Noord-Korea dringt
zich dan op.

De militaire machthebbers in Myanmar houden niet alleen vanwege persoonlijk
gewin vast aan hun alles overheersende rol. Ze zijn ervan overtuigd dat de
strijdkrachten, de Tatmadaw, als enige het land bijeen kunnen houden. En niet
zonder reden. Aan het begin van de jaren '90 werden door buitenlandse waarnemers
maar liefst 35 rebellenbewegingen in het land geteld, waaronder etnische
groeperingen, krijgsheren uit drugskartels en restanten van de vroeger in China
heersende Kwo Min Tang.

De opvatting dat zij de hoeders van de natie zijn, maakt de junta al bij
voorbaat doof voor buitenlandse kritiek. En de vermeende achilleshiel - dat de
gestaag aangedraaide internationale duimschroeven de strijdkrachten ernstig
zouden verzwakken - blijkt niet als zodanig aanwezig.

In de laatste 15 jaar is het leger niet alleen in omvang verdubbeld (van 180.000
naar 400.000 manschappen), maar is het ook fors gemoderniseerd. De
wapenleveranties kwamen onder andere uit Israel, Singapore, Polen, Rusland en
vooral China.

De boycot van Myanmar is daarmee vooral een westerse gebleken. Dat wordt nog
eens bevestigd met de Asean-top op het Indonesische Bali, waar Rangoon ondanks
de recente commotie rond Suu Kyi gisteren gewoon mocht aanschuiven. De vage
geste van de junta, in augustus, dat een 'route' is uitgestippeld voor een
terugkeer naar de democratie en het opnieuw plaatsen van Suu Kyi onder
huisarrest in plaats van haar gevangenschap in een cel, werd door de Aziatische
bondgenoten bovendien met instemming ontvangen.

Die houding staat in schril contrast met recente uitspraken waarin
Asean-ministers op hoge toon de onmiddellijke vrijlating van de politica eisten.
"En dat verhaal van die route hebben we eerder gehoord", schamperde onlangs nog
de Filippijnse minister van Buitenlandse Zaken.

Een daadwerkelijk herstel van de democratie zou helemaal niet op het programma
van de junta staan.

LOAD-DATE: October 10, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               17 of 82 DOCUMENTS

                                  De Telegraaf

                                October 8, 2003

Column Eetgerink - DE POKKEN

EETGERINK, HERMAN

LENGTH: 162 words


ALS gewone man/vrouw/jongen/meisje kun je vandaag in Rotterdam de pokken
krijgen, wat de FNV betreft.

En dat is dan nog fatsoenlijk uitgedrukt.

Regent het? Stormt het? Moet je tussen half elf en half drie met het openbaar
vervoer ergens naartoe, met dit rotweer?

Vergeet het maar.

Net zoals de twintigduizend doornatte en kleumende mensen in Utrecht het konden
vergeten, toen ze maandag op de bus wilden stappen.

De ene hufterige actie na de andere, bedacht door de goedbetaalde FNV-bonsjes.

Zogenaamd om een vuist te maken voor het najaarsoverleg.

Alsof niet iedereen met een normaal inkomen of een uitkering geraakt wordt door
de bezuinigingen.

Jawel hoor, machtswellustelingetjes van de bende van Lodewijk, pak de kleine man
maar nog een keer! Pest hem maar! Vergal zijn dag en zijn humeur!

En trek je vooral ook geen ene sikkepit aan van de kritiek op jullie misselijke
acties, stelletje verraaiers van Jan met de pet!

HERMAN EETGERINK

LOAD-DATE: October 10, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               18 of 82 DOCUMENTS

                                  De Telegraaf

                                October 4, 2003

Grote vrees voor geweld na kiesstrijd Tsjetsjenie

SLOOT, PIETER VAN DER

LENGTH: 568 words


Maar de presidentsverkiezingen van morgen in de Russische Kaukasische
deelrepubliek Tsjetsjenie, waar islamitische rebellen al negen jaar voor
onafhankelijkheid van Moskou vechten, zijn allerminst 'schoon' te noemen.

De stembusgang, die volgt nadat de Tsjetsjeense bevolking in een referendum
eerder dit jaar met tachtig procent 'ja' zei om binnen het kader van de
Russische Federatie te blijven (de uitkomst en het gesjoemel met stemmen werd
alom belachelijk gemaakt) is vooral een prestigekwestie van Poetin. Hij was
immers de man die, nadat er in het najaar van 1998 een serie bomaanslagen werden
gepleegdop flatblokken in Moskou, beloofde dat hij de rebellen desnoods "tot op
de plee" zou vervolgen. Vervolgens ontketende hij de zogeheten tweede
Tsjetsjeense oorlog.

Het betekende de zoveelste wals van Russisch geweld die over het kleine landje
heenging, nadat onder meer Stalin in 1944 de hele Tsjetsjeense bevolking in
treinen naar centraal-Azie had laten afvoeren en Boris Jeltsin in 1994 een
militaire campagne begon toen de Tsjetsjeense president Dzjochar Doedajev drie
jaar eerder de onafhankelijkheid had uitgeroepen.

Sindsdien zijn Tsjetsjeense rebellen met de Russen verwikkeld in een
geweldsspiraal waarbij vele duizenden slachtoffers aan beide kanten zijn
gevallen, vooral ook onder gewone burgers. Tot op de dag van vandaag, ook al
heeft Poetin al tijden geleden verklaard dat de oorlog voorbij is. Maar de
gijzeling van het musicaltheater 'Nord-Ost' in Moskou een jaar geleden door een
Tsjetsjeens kamikazecommando en de aanhoudende serie zelfmoordaanslagen van
Tsjetsjeense rebellen bewijzen het tegendeel.

Het ligt in de bedoeling van het Kremlin dat Achmed Kadyrov, de drie jaar
geleden door de Russen neergezette zetbaas van Moskou in Grozny, het zogeheten
normalisatieproces verder uitvoert. Kadyrov is de enige kanshebber in de
kiesstrijd van morgen; de overige kandidaten die kans maakten werden ofwel onder
druk gezet zich terug te trekken of hun deelname werd gediskwalificeerd.

Moslimrebel

Het naar voren schuiven van de 49-jarige voormalige moslimrebel Kadyrov, die een
zwaar odium van corruptie en geweld om zich heeft, pas geheel in de zogeheten
'geleide democratie' die Poetin de afgelopen drie jaar in Rusland introduceerde

Zo zal dit weekeinde tevens de twee ronde worden gehouden van de verkiezingen
voor het gouverneurschap van Ruslands tweede stad Sint-Petersburg. Daar is
eveneens een door Poetin gebrachte kandidaat de belangrijkste kanshebber, de
voormalige minister van Welzijn Valentina Matvijenko. De belangrijkste rivaal
van Kadyrov, Aslanbek Aslachanov, werd vorige maand "kalt gestellt" door hem een
baan als adviseur van het Kremlin te geven. De tweede kanshebber, de zakenman
Malik Saidoellajev, werd om 'technische redenen' uit de race gehaald.

"Vanaf dat moment veranderden de verkiezingen - die toch al een farce waren - in
een werkelijk absurde vertoning", zegt Loedmila Aleksjeva die werkt voor de
Moskouse tak van de Helsinki-groep. "De uitkomst is volledig illegaal", zegt
Anna Neistat van de mensenrechtenorganisatie Human Rights Watch.

De vrees is groot dat de verkiezingen van morgen geen vrede, maar juist extra
geweld zullen brengen in Tsjetsjenie, vooral ook omdat Kadyrov al lange tijd
bezig is met de opbouw van een eigen militie die een macht op zich dreigt te
worden en zich ieder moment van hem kan afscheiden.

LOAD-DATE: October 8, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               19 of 82 DOCUMENTS

                                  De Telegraaf

                                October 3, 2003

Column Herman Eetgerink - PROFESSOR

EETGERINK, HERMAN

LENGTH: 171 words


ZO'N geleerde professor, zo'n haantje dat precies weet te vertellen hoe hij het
land zou besturen en hoe hij het zou doen als hij de baas was bij Ahold...

Die is heel wat belangrijker dan Jan met de pet, dat snap je wel!

Je kunt nou wel besmuikt lachen als je hoort dat die briljante knaap, die
Heertje, een jaar of wat geleden bij een drietal banken de kluit belazerd heeft
nadat-ie fout had gegokt in de geld-en aandelenhandel...

En je kunt het nou wel een gotspe noemen, dat zo'n gerenommeerde econoom in
werkelijkheid voor geen meter blijkt te weten hoe hij met geld moet omgaan...

Maar daar gaat het niet om.

Waar het wel om gaat, is dat ook Jan met de pet lering kan trekken uit deze
zaak!

Als de kleine man bijvoorbeeld in de problemen komt doordat-ie fout heeft gegokt
bij de Casino Kings of zoiets, dan hoeft-ie alleen maar aan de bank te vragen of
die hem zijn schuld even kwijtscheldt. Net zoals bij de professor is gebeurd.

Banken mogen toch niet discrimineren? Nou dan!

HERMAN EETGERINK

LOAD-DATE: October 8, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               20 of 82 DOCUMENTS

                                  De Telegraaf

                                October 2, 2003

Antikaterpil KGB bezig aan opmars

SLOOT, PIETER VAN DER

LENGTH: 408 words


De wonderpil werd na de Tweede Wereldoorlog in het diepste geheim in
Sovjetlaboratoria uitgevonden en gold in Rusland lange tijd als een elitepil,
slechts bereikbaar voor de zogeheten communistische nomenklatoera. Het
preparaat, dat niet als een medicijn maar nadrukkelijk als een 'natuurproduct'
aan de man wordt gebracht, had onder Sovjetleider Leonid Brezjnjev zelfs een
bijnaam: 'obkomovskaja tabletka', wat zoiets als 'de pil van het regionale
comite' betekent.

"Het was bepaald niet overal verkrijgbaar", vertelt Aleksandr Kaslinski,
directeur van SKS-Alyans, het bedrijf dat de pil in Rusland op de markt brengt.
Volgens hem wilden de communistische partijbazen niet dat het gewone volk
toegang tot het middel zou hebben, zodat zij de massa konden blijven verbazen
door stevig te drinken en niettemin in het openbaar fris te blijven.

En dat is exact het effect dat aan de basis ligt van het plotselinge succes in
onder andere de Verenigde Staten. "Ik heb niet langer hoofdpijn na een nacht
stappen", laat Michael Delmare, een acteur die onder meer met Madonna optrad, op
een van de reclamewebsites van RU-21 weten. Hij noemt de antikaterpil 'cool' en
'chic'.

Het feit dat de pil, die de schadelijke effecten bij de afbraak van alcohol in
het lichaam deels neutraliseert, verbonden is met de James Bond-achtige mystiek
rond de voormalige Russische veiligheidsdienst draagt juist bij tot het succes.

Emil Chiaberi, een Amerikaan van Georgische origine die vanuit Beverly Hills de
pil voor de Amerikaanse markt verkoopt, toonde zich hierover gisteren in de
Moscow Times ronduit verbaasd. "Het vertrouwen in de KGB hier is klaarblijkelijk
groot. Dat was voor mij zeker verbazingwekkend."

Via het internet is een pakje van twintig pillen, die grofweg de katereffecten
van het dubbele aantal biertjes neutraliseren, voor zestig euro te krijgen. Dat
is bijna twintig keer duurder dan de pakjes 'Antipochmelin' (Antikater) onder
welke naam het preparaat sinds drie jaar in Rusland wordt verkocht.

Vreemd genoeg denken de Russische producenten dat RU-21 door het onverwachte
succes in onder andere Hollywood ook in Rusland meer bekend zal worden. De
KGB-pil is slechts een van de tijdens de Sovjettijd ontwikkelde middelen die nu
pas voor de markt worden aangepast. SKS-Alyans denkt snel op de markt te komen
met een door sovjetwetenschappers ontwikkelde cafeinevrije energiedrank en een
middel om van het roken af te komen.

LOAD-DATE: October 8, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               21 of 82 DOCUMENTS

                                  De Telegraaf

                               September 29, 2003

Analyse : Vrede is weg kwijt

VLIET, FRANK VAN

LENGTH: 387 words


De beoogde Palestijnse premier Achmed Qureia heeft zijn ministersploeg bij
elkaar maar het groepje dat waarschijnlijk donderdag wordt beedigd, kan
nauwelijks enthousiasme opbrengen voor de taak die wacht. Op de vraag wat het
nieuwe kabinet zal bereiken antwoordde een van de nieuwe ministers: ,,Niks''.

Exact drie jaar na de start van de Al Aksa Intifada overheerst aan Palestijnse
kant moedeloosheid. De cijfers spreken niet in hun voordeel. Tijdens de Intifada
zijn 3.497 mensen gedood - 2.612 Palestijnen (onder wie 130 zelfmoordenaars),
812 Israeli's en de rest buitenlanders. Het leeuwendeel van de doden aan
Palestijnse kant waren burgers, maar er bevonden zich ook 130 met bommen
omhangen zelfmoordenaars onder. Bij de gewonden is de balans voor de Palestijnen
nog slechter: 18.870 tegenover 4200 Israelische gewonden. Overduidelijk is ook
dat de Palestijnse economie meer moet bloeden dan de veel grotere Israelische.

De gewone man raakt daardoor langzamerhand 'Intifada-moe'. Was de steun voor de
zelfmoordenaars ooit 88 procent, nu is nog maar 45 procent tot 55 procent.

Volgens de politieke annalist Hani al-Masri dringt zo langzamerhand het besef
door dat de militaire Intifada heeft gefaald en dat andere vreedzamer vormen van
verzet meer kans op succes maken. Hij is er van overtuigd dat de geslepen Qureia
daarom een 'hoedna' (een bestand) kan bereiken met de Palestijnse militante
organisaties. Deze hebben de derde verjaardag van de opstand echter aangegrepen
om nog eens te zweren hun gewapende verzet door te zullen zetten.

Sjaron moet op zijn beurt niets weten van een regering die wordt beheerst door
Arafat-getrouwen. De namen van terugkerende oudgedienden Saeb Erekat en Jasser
Abed Rabbo zullen Israel niet echt inspireren. Een wederzijds bestand, zoals
Qureia wil, is door Sjaron al afgewezen.

De moeilijkheid voor de Palestijnen is dat Israel nog nauwelijks druk voelt van
de Amerikanen. Washington wil ook dat Hamas wordt ontmanteld en ziet niets meer
in Arafat, die ze verantwoordelijk houden voor de val van hun protegee, de
opgestapte premier Aboe Mazen.

Qureia zal nauw samenwerken met Arafat om zijn baan te behouden, maar zijn
positie is zwak. Mazen had de 'wegenkaart voor de vrede' nog als een houvast, nu
is er volgens veel Palestijnen niet eens meer een weg.

LOAD-DATE: October 1, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               22 of 82 DOCUMENTS

                                  De Telegraaf

                               September 27, 2003

WAT U ZEGT

SPIJKER, JOOP

LENGTH: 1328 words


U toont weinig begrip voor de uitspraak van staatssecretaris Schultz van Haegen
(Verkeer en Waterstaat), dat het lawaai van Schiphol er gewoon bij hoort. M.
Kunst uit Egmond Binnen vraagt zich verontwaardigd af: "En waarbij dan wel? Bij
onze stiltegebieden in de duinen? Schiphol mag hier als enige geluidshinder
veroorzaken, ieder ander krijgt daar een bekeuring voor. Hoort het bij onze
prachtige stranden dan? Dan zullen er de komende jaren zeker duizenden toeristen
daardoor wegblijven. En daarbij staan dan ook veel economische belangen op het
spel. Maar die betreffen de gewone man en die mag het lekker zelf uitzoeken." W.
Voorham uit Uitgeest concludeert dat "Schiphol heilig is verklaard en de burgers
kunnen barsten. Kennelijk wordt het ministerie van Verkeer tegenwoordig geleid
vanuit de werkkamer van Schipholbaas Cerfontaine." Voor J. Ossewaarde uit
Badhoevedorp is het nu al duidelijk, dat "deze staatssecretaris nog onzakelijker
en killer is dan al haar voorgangers. Ze doet alsof de Tweede Kamer en de
omwonenden van Schiphol maar moeten vergeten welke investeringen en welke
beloften er zijn gedaan". B.L. de Roos herinnert eraan dat het Schipholgeluid er
veertig jaar geleden zeker niet bij hoorde en nodigt de staatssecretaris uit
eens bij hem te komen telefoneren, radio luisteren of tv kijken, als de wind
zodanig is dat de toestellen over Amstelveen opstijgen. Om er vaderlijk aan toe
te voegen: "Schiphol is nog steeds fantastisch, maar de overlast moet niet
zomaar door deze jongedame worden weggewuifd."

Het is in Nederland droevig gesteld met de kennis van de veelbelovende
innovatieve waterstoftechnologie. Dat blijkt o.m. uit pleidooien om de
stroomcapaciteit uit te breiden door middel van kernenenergie, uit de
aangekondigde verplichting om biomassa te verwerken in benzine of uit de
vergeefse pogingen van hoogleraar scheepsbouw S. Hengst om vaartuigen te
voorzien van brandstofcellen. En prof. J. Schoonman moet de volkomen
ondoordachte beweringen van brandveiligheidsexpert F. Vos ontzenuwen, dat
waterstofbussen in Amsterdam rijdende tijdbommen zijn (Tel. 20/09). Dit alles
wijst op een volslagen negeren van vergevorderde ontwikkelingen in het
buitenland, waar steeds meer voertuigen worden geintroduceerd met waterstof als
brandstof. Momenteel zijn er wereldwijd meer dan 610 waterstofprojecten
geregistreerd. En komende maandag begint in Stuttgart een driedaagse
brandstofcelconferentie met meer dan 500 experts onder het motto 'On hydrogen
power, we 've reached the point of no return. It will happen'. Laten de
Nederlandse beleidsmakers en onderzoekers op het gebied van energie zich met de
grootste spoed verdiepen in de ontwikkelingen op dit gebied in het buitenland,
die van grote betekenis kunnen zijn voor de kennis en werkgelegenheid in onze
industrie. Als die Nederland voorbijgaan, zullen buitenlandse producenten hier
graag van profiteren door onze markt te betreden met hun brandstofcelproducten.

Nijmegen, J. Kuipers

Het stoort mij als zelfstandig ondernemer, dat managers in loondienst van grote
bedrijven als topondernemers worden gekwalificeerd. Het grote verschil is, dat
ik als ondernemer voor eigen rekening en risico werk, er wakker van lig als ik
de rekeningen niet kan betalen en aansprakelijk ben voor gemaakte fouten. Als
dat bij deze managers gebeurt, roepen zij dat zij hun verantwoordelijkheid nemen
om vervolgens te vertrekken. Zo laten ze de problemen voor anderen achter,
waarbij ze het ook nog presteren een schadevergoeding te eisen en te krijgen. Zo
te zien een enorm verschil.

Rotterdam, Peter Romijn



Populist


Uit de tegenbegroting van de PvdA blijkt, dat Wouter Bos een simpele populist
is. Hij berekent de salarisgrenzen van zijn eigen kiezers en roept vervolgens
dat iedereen die meer verdient er wel 1 tot 2% op achteruit kan gaan. Die
opbrengst hevelt hij vervolgens over naar zijn eigen achterban. Welja, meneer
Bos, neem nog een paar procentjes extra, wat maakt dat u uit. De mensen die daar
de dupe van worden, zullen u een zorg zijn. Dat zijn toch maar van die
vervelende personen, die het gelukt is om met wat extra inspanning boven het
maaiveld uit te komen. Kop d'r af!

Enkhuizen, Geert Boogaard



Mona-toetje


Driewerf hoera voor zwemparadijs Tropicana in Rotterdam. Wat hebben jullie dit
fantastisch opgelost. De bandieten, twee hele uren te laat komen bij jullie
zwembad, dat kan natuurlijk niet. Dat er toevallig twee kinderen bij zijn, daar
kunnen jullie natuurlijk niets aan doen. Wat een zielige vertoning voor zoiets
als twee uurtjes te laat komen.

Blaricum, G.Tiel



Zorgplicht


We zijn eruit. De 'zorgplicht', zoals die in de Nadere Regeling van 1999 door de
Autoriteit Financiele Markten (toen STE) is vastgelegd, bestaat helemaal niet.
Althans als het aan Dexia ligt. Deze zorgplicht moet ervoor zorgen dat
effectendienstverleners zich ten opzichte van hun clienten aan bepaalde regels
en normen houden. De stellingname van Dexia ligt, met het beleid van onze
regering als voorbeeld, eigenlijk wel voor de hand: het kabinet is druk bezig
met de ontmanteling van de verzorgingsstaat, laten wij als financiele instelling
dan de zorgplicht ontmantelen en zo de relatie tussen bank en client verder
uithollen. Wat Dexia echter totaal niet lijkt te begrijpen is dat de zorgplicht
weliswaar is neergelegd in regeltjes, die een juridische bril rechtvaardigen,
maar dat de intentie van de regeling is dat financiele dienstverleners ten
opzichte van hun clienten de normale regels van moraal en fatsoen in acht nemen.
Als onafhankelijke vermogensbeheerders zo'n 'Dexia-opstelling' zouden kiezen,
zouden zij niet veel clienten overhouden. Wat dat betreft is het goed mogelijk
dat er bij Dexia de komende tijd 'rust in de tent' komt.

Frank Ernst van den Broek, f.ernst@ernstvandenbroek.nl



Nostalgisch vliegen


De waarschuwing (WUZ 24/09) van Erik Ruck, docent voortstuwingstechniek, voor
nostalgisch vliegen geeft geen blijk van kennis van zaken. Hij stelt de
vakbekwaamheid van de vliegers ter discussie, terwijl Nederlandse
vliegopleidingen gedegen zijn en de examens streng. Bovendien zijn er jaarlijkse
vakbekwaamheidschecks, ook voor nostalgische vliegtuigen. Dat er nauwelijks
geoefend kan worden, omdat er geen vluchtnabootsers voor klassiekers bestaan, is
een non-argument. Want waar kun je beter op trainen dan op de 'real thing'. En
dat gebeurt ook, inclusief gesimuleerde motorstoringen. En de beweringen over
zuigermotoren en het propellersysteem zijn volledig uit de lucht gegrepen. De
heer Ruck kan zich daar beter eerst in verdiepen, alvorens het publiek met
volstrekte onzin te confronteren. Ik ben meer dan 200 keer in historische
propellervliegtuigen meegevlogen en mij nooit op enig moment onveilig gevoeld.

Hilversum, Paul van der Horst



Feyenoord


Het kon weer niet op donderdagavond. Feyenoord had een makkie, want het speelde
tegen de nummer 9 van Oostenrijk, zo werd voortdurend tijdens en na de wedstrijd
gezegd. Maar waar staat Feyenoord dan in de Nederlandse competitie? Ja,
bovenaan, maar dan wel in het rechterrijtje en laat dat nu plaats 10 zijn. Dat
typeert de Nederlandse voetbalgemeenschap, inclusief het nationale elftal:
gebrek aan realiteitszin en aan oog voor de eigen zwakheden.

Wormer, Piet Uijtendaal



Burgemeesters


Als het aan D66-minister Thom de Graaf (Bestuurlijke Vernieuwing) ligt, krijgt
Nederland vanaf 2006 een gekozen burgemeester. Hij wil daartoe alle bijna
vijfhonderd benoemde burgemeesters ontslaan. Het zou van naiviteit van De Graaf
getuigen, als hij denkt dat al die burgemeesters hun ambtsketen kosteloos aan de
wilgen hangen. De met het gedwongen ontslag gepaard gaande kosten van
afkoopregelingen en wachtgeld zullen in de miljoenen euro's lopen. Daardoor
hangt aan dit kroonjuweel van D66 voor de Nederlandse belastingbetaler wel een
erg stevig prijskaartje.


Brussel, Toine Manders

Ingezonden brieven

LOAD-DATE: October 2, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               23 of 82 DOCUMENTS

                                  De Telegraaf

                               September 18, 2003

Kringen : VISIE

HOOGLAND, ROB

LENGTH: 413 words


Nul komma vijf procent koopkracht leveren we volgens het CPB in. Voor Jan Modaal
houdt dat zo ongeveer in dat de dvd-speler die hij in 2003 wil kopen, nu pas in
2004 kan worden aangeschaft.

Kunnen wij die vreselijke gedachte aan?

Winkelende echtparen krijgen gemiddeld na 72 minuten ruzie, zo meldden Britse
enqueteurs gisteren. Ik kom wel eens bij Ikea, dus mij viel het eerlijk gezegd
nog mee, maar hoe dan ook zullen die ruzies in deze barre tijden, nu wij maar
liefst een half procent aan koopkracht kwijtraken, wellicht wat eerder ontstaan.

Of zal over tien jaar, wanneer de uitslag bekend wordt van een groot
psychiatrisch onderzoek dat drie universiteiten naar de ontwikkeling van
depressiviteit binnen de Nederlandse bevolking gaan verrichten, blijken dat wij
daardoor zelfs massaal aan de Prozac moesten, samen bijvoorbeeld met
Ahold-topman Anders Moberg omdat hij zich in dezelfde periode maatschappelijk
gedwongen zag voortaan voor een hongerloontje aan de slag te gaan?

Aan dat psychiatrische onderzoek werken 3500 mensen mee. Ze hebben mij er niet
voor benaderd en dat is maar goed ook, want anders zou de uitslag in 2013
wellicht nog negatiever uitvallen. Ernstige gevoelens van depressie maakten zich
na de Troonrede immers van mij meester.

Dat kwam niet door de Troonrede zelf. Volgens mij zit er voor dit land weinig
anders op dan te handelen volgens de plannen die het kabinet daarin
bekendmaakte. Het kwam meer door de reacties van de oppositie. Die waren zo
voorspelbaar en tegelijkertijd zo kortzichtig, dat ik terstond in een ernstige
geestelijke crisis belandde.

Zo hoorde ik steeds dat deze plannen visie ontberen.

Hoezo geen visie?

Blijkbaar deed deze begroting velen ruw uit de droom ontwaken dat Nederland voor
eeuwig het land was waar je, als je geld nodig had, simpel je hand kon ophouden.
Ik heb daarom een tip voor Bos, Marijnissen en Halsema: verhuis naar het Land
van Ooit, waar jullie grote roerganger Wim Kok - ik zie nog die trieste foto
voor mij waarin hem weer eens een alles typerend hoofddeksel was opgezet -
onlangs tot Baron van Ooit werd benoemd. Daar gelooft men namelijk nog in
sprookjes.

"Nederland is het braafste jongetje van de klas", smaalde men ook voortdurend,
met verwijzing naar de verschillen in de begrotingstekorten van de EU-landen.

Een veelbetekenende reactie, die grotendeels verklaart waarom het in dit land
onder een links bewind steeds weer misging.

Nederland wil deugen.

Stom he?

LOAD-DATE: September 24, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               24 of 82 DOCUMENTS

                                  De Telegraaf

                               September 13, 2003

TUSCHINKSKI OOK CONGRESCENTRUM

PULLENS, RICK

LENGTH: 375 words


door Rick Pullens


AMSTERDAM, zaterdag


Het bekende Amsterdamse filmtheater Tuschinski gaat zich naast het gewone
publiek steeds meer richten op de zakelijke bezoeker. De komende jaren moet de
monumentale bioscoop niet alleen een walhalla voor de filmliefhebber zijn, maar
ook uitgroeien tot een van de meest gewilde plekken om congressen of
vergaderingen te houden.

Het fameuze theater aan de Reguliersbreestraat opende anderhalf jaar geleden
zijn deuren na een ingrijpende renovatie en verbouwing. Nu de bioscoop uit 1921
weer als vanouds draait, richt de blik zich op een nieuw soort publiek: de
zakelijke bezoeker.

"Een deel van het theater staat overdag vrijwel leeg. Het is natuurlijk zonde
dat de capaciteit van zo'n fantastische locatie niet volledig wordt benut",
licht Jeannette Spits van bureau USP de plannen namens Tuschinski toe.

En de mogelijkheden lijken legio: de fameuze bioscoop gaat zijn deuren openen
voor zowel bedrijfsfeesten, vergaderingen als congressen. Maar ook evenementen,
productpresentaties of modeshows zijn er in de toekomst mogelijk.

De oorspronkelijke functie - het zien van de laatste films - wordt daarbij niet
uit het oog verloren. Spits: "Integendeel. Het blijft in de eerste plaats een
bioscoop. Daarnaast vinden er ook andere activiteiten plaats. Bovendien, door
tijdens een vergadering een film op het grote doek te vertonen, krijgt zo'n
bijeenkomst een hele andere dimensie."

Omdat er in de grote zaal van Tuschinski plaats is voor bijna 800 personen gaat
het filmtheater tot de kleinere congreslocaties in de hoofdstad behoren. Volgens
Max Schreuder van Amsterdam Congres Bureau (ACB) een categorie waar nog altijd
grote behoefte aan is.

"Als je Amsterdam met een winkel vergelijkt, dan vormt Tuschinski een welkome
aanvulling op het assortiment. Er blijft grote vraag naar speciale en
ongebruikelijke locaties als tegenhanger van de doorsnee vergaderzaal met
tl-licht", aldus Schreuder die het een 'aanwinst' voor de hoofdstad noemt. Toch
is het de vraag of Abraham Tuschinski, grondlegger van het theater, wel zo
gelukkig zou zijn met de ingeslagen koers. Zijn filmtheater moest vooral 'de
gewone man' het gevoel geven dat zij heel even deel konden nemen aan het luxe
leven.

LOAD-DATE: September 24, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               25 of 82 DOCUMENTS

                                  De Telegraaf

                               September 4, 2003

Coffeeshop verboden terrein politieagent

BOS, ALEXANDRA VAN DEN

LENGTH: 171 words


Deze overheidsdienaren kunnen namelijk in een lastig parket terechtkomen als zij
vervolgens tijdens hun werk een coffeeshophouder moeten aanpakken.

Dat zei minister Remkes (Binnenlandse Zaken) gisteren tijdens een Kamerdebat
over de integriteit bij de overheid. Volgens de VVD-minister geldt dit niet
alleen voor politiemensen, maar ook voor andere publieke figuren zoals een
burgemeester en een minister, omdat zij eigenlijk 24 uur in dienst zijn.

"Een agent heeft een voorbeeldfunctie en moet gezag uitstralen", aldus Remkes.

Volgens de Nederlandse Politiebond (NPB) gaan de uitspraken van de liberale
minister veel te ver. "Het bezoek aan een coffeeshop is niet verboden, althans
het wordt gedoogd. Daarom is het raar als zo'n gelegenheid wel verboden terrein
zou worden voor een agent die op dat moment niet in functie is", aldus een
woordvoerder van de NPB.

Politievakorganisatie ACP heeft begrip voor Remkes standpunt, maar vindt wel dat
de coffeeshop dan ook voor "gewone burgers moet worden verboden".

LOAD-DATE: September 8, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               26 of 82 DOCUMENTS

                                  De Telegraaf

                                August 30, 2003

Ingezonde brieven Telegraaf: Wat u zegt

WIEL, MARCELLA VAN DER

LENGTH: 1315 words


Ook met een dodehoekspiegel blijkt maar liefst 85% van de vrachtwagenchauffeurs
bij lange na niet voldoende zicht te hebben, concludeerde deze week de
Verkeerspolitie in Amsterdam. Hoewel op de spiegels zelf ook het een en ander
aan te merken valt, blijken de problemen voor een groot deel aan een verkeerde
afstelling te liggen. P. Sanders van BDS Dodehoeksysteem uit Naarden:
"Dodehoekspiegels zelf zijn verre van 'levensgevaarlijk' zoals werd gemeld. Een
goed afgestelde dodehoekspiegel is een aanwinst in de strijd voor de
verkeersveiligheid. Echter, een niet goed afgestelde dodehoekspiegel is
inderdaad gevaarlijker dan geen! Alleen de berijder van de vrachtwagen kan de
juiste afstelling bepalen. De berijder moet goed op de hoogte zijn van de plaats
waar de dode hoek zich ten opzichte van zijn vrachtwagen bevindt. Het is
belangrijk deze afstelling dagelijks te controleren want er kunnen zich
situaties voordoen waardoor de afstelling verandert (andere chauffeur, rijwind,
wasstraat, aanstoten). Men moet echter beseffen dat dodehoekspiegelsystemen
slechts een zichtverbeterende werking hebben. Een 100% afname van ongelukken met
betrekking tot de dode hoeken bij vrachtwagens zal dan ook niet mogelijk zijn."
Net als veel verontruste ouders en vrachtwagenchauffeurs drukt hij voetgangers,
fietsers en brommers daarom op het hart geen enkel risico te nemen en altijd
alert te zijn op de dode hoek van een vrachtwagen. "Ze zullen zich moeten
blijven realiseren dat ze minder zichtbaar zijn voor een vrachtwagenchauffeur!"

Dat de dodehoekspiegel niet functioneert, kon 99% van de transportwereld al
vertellen voordat de spiegels erop kwamen. Een directeur van een bedrijf uit
Nieuwegein vroeg zich destijds af wat het volgende idee was. Over vijf jaar een
verplicht camerasysteem van enkele honderden euro's per wagen? Feit is dat het
allemaal wel iets helpt, maar nooit afdoende. Ook ik rijd in een wagen met die
extra dodehoekspiegel. Sterker nog, bij het merk Renault zit er in de deur aan
de passagierskant zelfs nog een extra raampje. Toch gebeurde het mij laatst in
Den Haag dat ik een paar volwassen fietsers niet gezien had toen ik rechtsaf
sloeg. Want waar hadden zij zich opgesteld toen ik voor het rode stoplicht stond
te wachten, met mijn knipperlicht naar rechts aan? Niet naast mijn raampje in de
deur of in het zicht van de drie (!) spiegels, maar precies in de dode hoeken
die er nog steeds bestaan. En dat is precies de kern van het probleem. Ga niet
rechts naast een vrachtwagen staan, maar blijf er achter. En als de situatie zo
is, zoals in de stad, dat je je als fietser daar wel moet opstellen, zorg dan
dat je de chauffeur in de spiegels ziet. Want zie jij hem (of haar) dan ziet hij
jou ook! Dit is echt de enige oplossing voor de vele verkeersdoden; daar kunnen
geen honderd spiegels of camera's tegenop. Verstoppertje is een leuk spelletje,
maar niet naast of achter een vrachtwagen!! Dat valt aan ieder kind te leren. Nu
de volwassenen nog..

Mijdrecht, P.P. Bakker

Ik ben voor orgaandonatie en vind dat een ziekenhuis er bij de nabestaanden naar
mag vragen, ook als er geen codicil is. Maar de Nederlandse
Transplantatiestichting overschrijdt de grens door 'overredingsteams' in te
zetten om nabestaanden toestemming te laten geven voor orgaandonatie. In feite
is dit inbreuk op de persoonlijke levenssfeer en misbruik maken van een
emotionele situatie. In plaats daarvan moet er veel betere voorlichting komen
over de noodzaak en de inhoud van orgaandonatie. De weg die nu is ingeslagen,
zal leiden tot onaanvaardbare toestanden zoals premies of omkooppraktijken.

Deventer,

R. Kleine Schaars


Drempels


Drenthe heeft als eerste provincie door wat verkeersdrempels voor ondingen zijn,
en niet alleen voor ambulances, brandweerauto's en vrachtwagens. De oplossing is
zo eenvoudig: vervang het gladde asfalt door de bij wielrenners zo beruchte
Belgische kasseien en geen automobilist zal het nog in zijn hoofd halen harder
dan 50 km/u te rijden.

Tilburg, Hans von der Fuhr


Pensioen


Later met pensioen en de vroegpensioenregeling afschaffen. De bewindslieden die
daarover praten, hebben een goede baan, niets op tegen. Maar willen ze eens
achterom kijken? De mensen waarover nu gesproken wordt, zijn op jonge leeftijd
gaan werken. Voor de lichamelijk zware beroepen waren er nog geen moderne
tilmiddelen en geen zakken cement van 25 kg, die waren zwaarder. En alles moest
op de nek de trap op. Als ze 60 zijn, hebben deze mensen haast allemaal al 45
jaar gewerkt, en toen ook nog met minder vakantiedagen en langere werkweken.

Oude Pekela,

Gerrie ter Horst


Bijtelling


Toen de rechter bepaalde dat ook Kamerleden niet onder de fiscale autobijtelling
uitkwamen, werd deze bijtelling met een voor Nederland ongekende snelheid
gebruteerd en bij hun salaris getrokken. Nu de bijtelling deels ongedaan wordt
gemaakt, dient ook deze maatregel weer ongedaan gemaakt te worden. Het lost de
financiele problemen niet op, maar men geeft dan in elk geval te kennen dat men
zichzelf geen andere privileges toekent dan Jan met de pet, die er fors op
achteruit dreigt te gaan.

Woerden, F. Smit


Economie


Voor de dip in onze economie worden verschillende oorzaken genoemd, zoals lage
consumptie gevolgd door lage productie; een neerwaartse spiraal waardoor
recessie ontstaat. Het bevreemdt mij dat de invoering van de euro niet wordt
genoemd. De enorme prijsverhogingen die daarvan het gevolg waren, hebben een
flinke domper gezet op de consumptieve bestedingen. Daar stond geen behoorlijke
compensatie tegenover. Mede daardoor loopt de economie terug. Dit gebeurt niet
alleen in Nederland, maar ook bijvoorbeeld in Duitsland. Verklaarde minister
Zalm bij de invoering van de euro niet dat door de concurrentie de prijzen
zouden dalen? Het tegendeel is waar.

Ede, B.J.M. van der Moolen


Tandarts


De vergoeding voor tandartsbehandelingen verdwijnt uit het ziekenfondspakket, zo
beslist de regering. Ik kijk nu reikhalzend uit naar een brief van mijn
ziekenfonds waarin wordt aangekondigd dat in verband met deze maatregel mijn
premie met Euro 44 wordt verlaagd. Hoop doet leven.

Amersfoort, Chantal Orth


Breukhovens


Pappie en mammie bespaarden zich kosten noch... kosten om de liefde van hun
kroost te kopen, maar nu gaat de geldkraan dicht. Schaamteloos vertelt de
familie Breukhoven hoe zij baantjes hebben ingekocht bij o.a. Joop Braakhekke en
Endemol. Ze hebben de kinderen laten opgroeien in een wereld waar alles te koop
is. Hun opvoeding is geslaagd, want de kinderen hebben die mentaliteit
uitstekend opgepakt.

Utrecht, Frank Kusters


Schiphol


Staatssecretaris Schultz (V&W) gaat het geluidhinderprobleem oplossen en denkt
tegelijkertijd Schiphol te kunnen laten doorgroeien. Samen met Gerlach
Cerfontaine probeert ze de burger een rad voor ogen te draaien met 'spreiding
van geluid'. De Zwanenburgbaan wat meer lawaai, de Polderbaan wat minder, zodat
het totaal gelijk blijft. Als dit wettelijk allemaal kan, rijden automobilisten
nooit meer te hard. Het ene moment staan auto's immers urenlang in de file en
vervolgens wordt er 130 km/u gereden om de verloren tijd wat in te halen. Met de
uitvinding van Schulz blijft de gemiddelde snelheid ver onder het maximum.

R. de Vries

(info@flitsboetes.nl)


Amstelstation


Hoe is het mogelijk dat na een ingrijpende renovatie van het Amstelstation, waar
dagelijks duizenden mensen in-, uit- en overstappen, er niet een openbaar toilet
is? Voor een bedrijf als de NS zou zo'n voorziening toch vanzelfsprekend moeten
zijn. Nu zie je dat mensen elders rondom het station hun plas kwijt moeten. Ook
hoor ik mensen klagen dat er geen echt restaurant meer is. Dus NS, wat beter
voor de reizigers zorgen. En zitplaatsen in de hal graag. Nu is er niet een te
bekennen.

Amsterdam,

mw. H.M. Luttekes

LOAD-DATE: September 3, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               27 of 82 DOCUMENTS

                                  De Telegraaf

                                August 30, 2003

Mijn laatste reisverhaal

ZWET SLOTENMAKER, NICO VAN DER

LENGTH: 440 words


Hoewel de meeste Nederlanders redelijk onderdak zijn, willen ze hun huis op zijn
tijd graag een poosje verlaten. Want het woord 'huis' doet een beetje truttig
aan. We zijn tenslotte op de wereld gezet om er wat van te maken en dat schijnt
in je eigen leunstoel niet echt goed te kunnen. En zeker niet als die achter de
geraniums staat. Dat is namelijk de positie waarin niemand wenst te worden
aangetroffen.

In het normale leven is dat nog wel te verdedigen. Je moet toch ergens je krant
lezen, straks wordt het eten opgediend en morgen wacht het werk weer. Mag je nu
alsjeblieft even tot jezelf komen.

Nog niet echter is de sirene na de allerlaatste werkdag tot zwijgen gekomen, of
er ontwaken in de gemiddelde vaderlander allerlei onverwachte instincten. Hij is
voor altijd vrij, kan doen wat hij wil en gaat dus reizen.

Lees er alle woorden van scheidende functionarissen maar op na. Ze gaan grenzen
verleggen, de wereld verkennen. Het lijkt sterk op een soort dwangneurose. Ze
spreken over de twee weekjes Torremolinos in vroegere vakanties als een weg te
cijferen bagatel, dat min of meer noodgedwongen moest worden genoten omdat de
tijd beperkt was en het bureau weer wachtte. Thans echter is er sprake van een
schier eindeloze periode waarin het echte grote werk kan worden aangepakt.

Nu verschilde mijn werk voor De Reiskrant in zoverre van andere banen dat ik op
mijn omzwervingen meer internationale 'pensionadas' heb ontmoet dan de gewone
man in de straat. En ik heb ze niet alleen ontmoet, ik heb ze ook langdurig
gesproken, want daar hadden ze nu immers alle gelegenheid toe. Een beetje te
veel zelfs heb ik wel eens gedacht, alle verhalen waren namelijk doorspekt met
kommer en kwel.

"Jeugd is een prachtige periode, hij moest alleen wat later in het leven komen",
heeft eens iemand gezegd en gelijk had-ie. Vooral op de luxueuzere trips, met
mensen die bossen financiele veren met zo ongeveer hun laatste ademtocht konden
wegblazen, heb ik geleerd dat je er zo vroeg mogelijk bij moet zijn. Maar de ene
directeur vond, toen hij nog in de kracht van zijn leven stond, zijn zoon te
onervaren om de zaak over te nemen, een ander wilde het pas rustig aan gaan doen
als de winkel een bepaald omzetcijfer had gehaald en een derde was alleen maar
op zijn stoel blijven zitten omdat hij de mensen wilde dwarsbomen die naar zijn
idee bezig waren de poten van dit meubelstuk onder hem vandaan te zagen. En in
alle gevallen hadden hun artsen gesproken van zo snel mogelijk stoppen en gaan
genieten nu het nog kan.

Aarzel dus niet. Ga. Nu.

Ik pas voortaan wel op het huis.

door NICO VAN DER ZWET SLOTENMAKER

LOAD-DATE: September 3, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               28 of 82 DOCUMENTS

                                  De Telegraaf

                                August 26, 2003

Stan Huygens Journaal: Ene boot is andere niet

KLEIN BEERNINK, PIETER

LENGTH: 224 words


"Ik heb een Boesch, de Duitse variant van een Riva", zei Edgar Peer, voormalig
wethouder in Amsterdam, die aan de Vinkeveense plassen woont. "We hebben zelfs
een schans voor waterski's waar Andre Hazes, die vlakbij woont, zich nog hard
voor heeft gemaakt."

Onroerendgoed-man Hans van der Zant had de duurste boot bij zich. Het was een
nieuw Riva-ontwerp, goed voor bijna Euro 500.000. "Ach, je vaart er eigenlijk
niet zo veel mee", zei hij over zijn plezierscheepje, dat hij pas vier maanden
heeft. Hij is maar meteen lid geworden van de Riva-club.

"Het is geen boot voor Jan-met-de-pet", weet medelid Nico van der Laan,
directeur van een bedrijf in lijmapparatuur. "Als je even doordrukt, verbruik je
Euro 150 aan brandstof in een uur!"

Henk van der Bruggen , eigenaar van een industriele bakkerij in Ouderkerk, gaf
een demonstratie in zijn originele Riva uit de jaren '60, goed voor een prijs
van zo'n Euro 225.000. Met een glaasje Martini in de hand voeren we op en neer
naar de Stopera. "Dat geluid van de motor, heerlijk!" vond Dick Houweling ,
handelaar in infraroodsauna's. ,,He, Tom!" riep hij over de Amstel naar Tom
Goedhart , die verderop in een 'gewone' sloep voorbij tufte. En aan de kade zag
Houweling een stel studenten in een afgedankte reddingssloep: "Reken maar dat
zij evenveel plezier hebben als wij!"

LOAD-DATE: September 1, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               29 of 82 DOCUMENTS

                                  De Telegraaf

                                August 23, 2003

SPORTEN op cruiseschip

GAAG, MARJOLEIN VAN DER

LENGTH: 486 words


SPORTEN op cruiseschip; Klimmen, basketballen, golfen, voetballen, fietsen en
zwemmen

Natuurlijk ontbreken op het schip niet de zwembaden en de jacuzzi's, met
daaromheen de honderden ligbedden en de cocktailbars. De midgetgolfbaan en de
hal met computerspelletjes, waar opmerkelijk veel volwassenen rondhangen, maken
het bovenste dek van de 'Serenade of the Seas' compleet.

De 'Serenade of the Seas' is het nieuwste varende vijfsterrenhotel van Royal
Caribbean International. Het cruiseschip, dat onder meer Aruba, Porto Rico en de
Amerikaanse Maagdeneilanden en Barbados zal aandoen, is onlangs zeewaardig
gemaakt in de Eemshaven in Delfzijl. Het reusachtige vaartuig, dat vierhonderd
miljoen euro heeft gekost, is een van de grootste drijvende vakantieoorden ooit
in Nederland gemaakt. Een kolos van 293 meter lang en 60 meter hoog vol luxe en
vertier, waarop ruimte is voor zo'n 2500 passagiers.

Op de 'Serenade of the Seas' lijkt het de passagiers aan niets te ontbreken.
Alles is aan boord: restaurants, barretjes, winkels, kapsalon, beautycentrum,
sauna, casino, theater, congreszaal, computerhoekjes voorzien van internet en
zelfs een medisch centrum en een tandarts. Ook beschikt het schip over een
helikopterlandingsplaats voor als zich een noodgeval mocht voordoen.

Bijna 900 personeelsleden zorgen ervoor dat de gasten de tijd van hun leven
hebben. Zo'n 100 koks zorgen voor de maaltijden, die bij de cruiseprijs zijn
inbegrepen. In een gigantische keuken wordt alles vers bereid en voor wie ook op
vakantie op zijn gewicht wil letten, zijn er low-fat menu's.

Haaien

Wie zijn bordje toch niet leeg krijgt, doet wellicht de haaien nog een plezier.
Zo wordt al het organische afval in zee geloosd. Het overige afval verdwijnt in
containers, die als het schip ligt afgemeerd in een haven naar de vuilverwerking
gaan. Het is streng verboden iets over de reling van het schip te gooien, want
ook volgende generaties moeten nog volop van de oceanen en zeeen kunnen
genieten.

Volgens een woordvoerster van Royal Caribbean International/AMCA in Den Haag
ligt de gemiddelde leeftijd op de cruiseschepen in het Caribische gebied
tegenwoordig op 35 jaar. Veel Amerikaanse jongeren krijgen nadat zij hun school-
of universiteitsdiploma hebben behaald, van hun ouders een cruise cadeau. Maar
ook gezinnen, van wie de kinderen op het schip in zogenaamde
adventureprogramma's urenlang worden vermaakt, zijn op de schepen te vinden.

De tijd dat cruiseschepen varende bejaardenhuizen waren, is voorbij. Niet alleen
gepensioneerden en opa's en oma's laten zich op zee in de watten leggen, ook
jongeren en gezinnen genieten nu van de luxe van de drijvende flats. Aan boord
is volop entertainment en avontuur. Hoewel een weekje op de camping altijd
goedkoper zal zijn dan een cruise, is een droomreis door het Caribische
zeegebied voor 'de gewone man' een stuk betaalbaarder geworden.

LOAD-DATE: August 26, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               30 of 82 DOCUMENTS

                                  De Telegraaf

                                August 23, 2003

Slapen bij : Neerzien op gewone man

ZWET SLOTENMAKER, NICO VAN DER

LENGTH: 436 words


Toch mis ik de kroeg op de hoek. Niet alleen om me te laven - al gaat het daar
eerlijk gezegd in de eerste plaats om - maar ook omdat ik inmiddels wel heb
geleerd dat wanneer je iets over stad of streek te weten wenst te komen, de
gewone man je beste gids kan zijn, zelfs al is hij de afgelopen twintig jaar
nooit ver van zijn barkruk aangetroffen.

Op weg naar Burg Berum in het Duitse Ostfriesland ben ik dan ook blij verrast
als ik kan constateren dat het imposante kasteel zo'n beetje bij het plaatsje
Hage op schoot zit. Je hoeft de poort maar uit te lopen en je zit in het dorp.
Vooralsnog is daar niet direct aanleiding toe, want als je eerst eens iets van
de geschiedenis van de met enkele moderne gastenkamers ingerichte burcht wil
opsteken, ben je wel even bezig. Al in de veertiende eeuw was hier sprake van
een versterking en de eerste graaf van Ostfriesland, Ulrich Cirscenza van
Greetsiel genaamd, kreeg het later als een soort erfdeel in de schoot geworpen
en - om u een wat bekendere naam voor de voeten te werpen - prinses Kathrina van
Zweden (dochter van koning Gustaaf Wasa) woonde er ook, nadat ze weduwe was
geworden van de Ostfriese graaf Edzard II. In 1764 zag de Pruisische koning
Frederik de Grote een bedreiging in de kracht van Burg Berum en liet het slopen.
De voorburcht met toren liet hij echter staan en daar kunt u nu nog van
profiteren. Zo is er onder andere een vakantieappartement van 90 m2 voor zes
personen. U kunt echter ook de torenkamer bestellen en minnetjes op het
'gepeupel' neerzien.

Voor een ferme wandeling hoeft u het landgoed niet eens te verlaten, want er is
wel iets meer dan dat wat wij een tuin zouden noemen. Er komen veel kunstenaars
op af om hier een ezeltje op te zetten en anderszins is er ook plaats voor de
schone kunsten, zoals bijvoorbeeld tijdens de concerten in de voorburcht. Een
prima plekje om - het verhaal is bekend - nu eens echt tot rust te komen en als
u middelmatiger vermaak zoekt, is dat om de hoek.

Ulfertsboerg

Eenmaal toch in Ostfriesland zijnde, loop ik ook nog even langs de Ulfertsboerg
in Upgant-Schott dat net zijn poorten voor de gasten heeft geopend. In het
hoofdhuis dat overigens al uit de veertiende eeuw stamt, zijn twee machtige
kamers ingericht. Met van die hoge plafonds en deuren die zelfs een koets zouden
kunnen laten passeren. De Ulfertsboerg beschikt even verderop over een zogenaamd
jachthuis dat plaats biedt aan vier personen. Het ligt aan een veenplas waarin
gezwommen kan worden en er is ook een roeiboot beschikbaar.

Voor inlichtingen: Erfgoed Logies,

tel. 050-5350202; www.erfgoedlogies.nl

LOAD-DATE: August 26, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               31 of 82 DOCUMENTS

                                  De Telegraaf

                                 August 8, 2003

'Doelencafe beduvelt klanten en personeel'

HADDEMAN, MENNO

LENGTH: 391 words


'Doelencafe beduvelt klanten en personeel'; Vakbond FNV naar rechter in
arbeidsconflict

Eerder kwam het cafe negatief in het nieuws, toen uit onderzoek van de
Consumentenbond bleek dat het cafe kraanwater met prik serveert in plaats van
Spa rood.

Het Doelencafe heeft geen goede reputatie bij de vakbond. Het is volgens
FNV-woordvoerder Dick Koerselman de afgelopen jaren regelmatig raak geweest.
Telkens was de kern van het probleem dat het bedrijf zijn werknemers te weinig
betaalt.

"We proberen hierover met de werkgever te praten, maar dat valt niet mee.

Een van de klachten die we regelmatig horen, is dat personeel vakantiegeld
krijgt uitbetaald, maar dat vervolgens moet terugstorten op de rekening van de
werkgever. Uiterst dubieus. Het zit niet snor in het Doelencafe. Dat mag
duidelijk zijn", aldus Koerselman.

Spa rood

Het cafe onder de Rotterdamse concertzaal De Doelen kreeg onlangs nog een tik op
de neus van de Consumentenbond.

Zelfs nadat de 'belangenbehartigingsorganisatie van de gewone man' het bedrijf
had aangeschreven over de Spa rood-kwestie, ging de horecagelegenheid bij een
tweede bezoek van de onderzoekers opnieuw de fout in.

Eigenaar Harry van de Wiel doet alsof zijn neus bloedt. "Er zijn helemaal geen
problemen met betalen.

Verkeerde cafe

Er is geen enkel personeelslid bij me geweest met klachten. Ook heb ik nooit
iets van de vakbond gehoord. Volgens mij hebben ze het over het verkeerde cafe.
Dit is het Doelencafe in Rotterdam."

"Ach ja", reageert Koerselman, "dat is een manier om ermee om te gaan." Volgens
de vakbondsman weet Van de Wiel heel goed wat er zich binnen zijn bedrijf
afspeelt. "Zijn reactie verbaast me niet echt".

Horecabaas Van de Wiel wil ook graag zijn visie geven over de Spa rood-kwestie.

"Wij schenken geen Spa rood. Wij serveren sodawater. Dat is leidingwater met
prik. Dat vertellen we onze gasten altijd als ze Spa rood bestellen. Wellicht
dat, toen de Consumentenbond langskwam, er net een onervaren personeelslid liep
te bedienen, die niet zo goed op de hoogte was", reageert Van de Wiel
geagiteerd.

"Dat het Doelencafe sodawater schenkt voor Spa rood is de onderzoekers niet
verteld", zegt Cecille Nijkamp van de Consumentenbond. "We zijn twee keer langs
geweest en in beide gevallen bestelden we Spa rood en kregen we kraanwater."

LOAD-DATE: August 12, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               32 of 82 DOCUMENTS

                                  De Telegraaf

                                 August 1, 2003

Kringen - REACTIE

HOOGLAND, ROB

LENGTH: 416 words


In mijn rubriek van afgelopen woensdag liet ik de Amsterdamse fotograaf Wim van
Drunen aan het woord, die van nabij meemaakte hoe de plaatselijke politie op
tilt sloeg toen een verwarde man in West twee dienders met een mes bedreigde en
een van hen ook daadwerkelijk verwondde.

Met veel cynisme beschreef Van Drunen, die ooit zelf een opleiding tot agent
volgde, wat hij zag, onder meer concluderend dat die opleiding in vergelijking
met vroeger weinig meer voorstelt en dat de gemiddelde politieagent tegenwoordig
op z'n zachtst gezegd weinig gezag uitstraalt.

Het stukje kreeg veel positieve, maar ook enkele kritische reacties. Tot de
laatste categorie behoorde een brief van Remco Gerretsen, collega van de gewonde
diender en werkzaam op de afdeling externe voorlichting van de regiopolitie
Amsterdam-Amstelland.

Volgens goed journalistiek gebruik - het toepassen van hoor en wederhoor - druk
ik hieronder een ingekorte versie van zijn brief af.

"Dagelijks", schrijft Gerretsen, "gaan er duizenden agenten de straat op om te
proberen ons land weer een beetje veiliger en leefbaarder te maken. Zij beseffen
heel goed welke risico's zij daarbij lopen. Toch weerhoudt dat hen er niet van
steeds opnieuw in de bres te springen ter bescherming van andermans lijf en
goed."

"Steeds weer komen zij die 'kinderen' tegen die inmiddels bekendstaan als 'harde
kern' of mensen die behoren tot de groepen: veelpleger, notoire overlast
veroorzaker of anderszins de maatschappij ontglippende zielenpoten. Steeds vaker
worden deze agenten geconfronteerd met toenemende agressie en wapengeweld. Niet
alleen van criminelen, maar vooral van 'gewone' burgers die er door de jaren
heen niet meer aan gewend zijn om op hun gedrag te worden aangesproken."

"Iedere dag weer gaan duizenden agenten deze confrontatie aan, niet ter ere van
eigen roem en glorie, maar omdat ze geloven in dat waarvoor ze staan: een veilig
en leefbaar land. Het steekt dan enorm om in de krant te lezen dat een
neergestoken agent kennelijk tekort is geschoten, dat er iets schort aan
training en opleiding en dat de manier waarop zijn collega's reageren, als
overdreven wordt gekenschetst."

"Op het ontwikkelen van empathie heb ik nog maar weinig journalisten kunnen
betrappen, maar dat komt misschien omdat hun vak grote objectiviteit vereist en
zij dat niet altijd kunnen of mogen tonen. Het zij zo. Bij ons is het in ieder
geval een kwaliteit die inmiddels van groot belang is gebleken."

Discussie gesloten.

LOAD-DATE: August 4, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               33 of 82 DOCUMENTS

                                  De Telegraaf

                                 July 29, 2003

Op z'n mooist in Verboden Stad

VAN ONZE BUITENLANDREDACTIE

LENGTH: 92 words


Toeristen hebben zich in traditionele kleding gestoken voor een foto in de
Verboden Stad in Peking. Het keizerlijke paleizen- en tempelcomplex, tegenover
het Plein van de Hemelse Vrede, was vroeger taboe voor de gewone man. Nu zijn
toeristen toonaangevend in het wereldberoemde complex.

Ondanks minder boekingen dan de afgelopen jaren, breiden binnenlandse en
buitenlandse luchtvaartmaatschappijen hun capaciteit naar China langzamerhand
weer uit nu de angst voor besmetting met het sars-virus in forse mate is
afgenomen.


FOTO: EPA

LOAD-DATE: August 4, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               34 of 82 DOCUMENTS

                                  De Telegraaf

                                 July 12, 2003

Voertaal - Ja, nee, precies

BOOGERT, HUIB

LENGTH: 549 words


Op verjaardagen, op vakanties, in winkels, tegenover een politieagent:
Nederlanders hebben in vrijwel alle situaties een grote bek en ze hoeven maar
zelden naar woorden te zoeken.

Soms hoor ik teksten als kokend lood, van mensen die als spookrijders door de
Nederlandse taal gaan. Soms hoor ik botte woorden, van mensen die hun oordelen
in beton gegoten hebben. En gisteren nog moest ik op de weekmarkt in mijn
woonplaats verplicht meegenieten van het oorverdovende gekwaak van twee dames
die als loeiende sirenes met elkaar in gesprek waren.

Maar o wee, o wee, wat wordt dat volkomen anders, als 'de gewone Nederlander'
(dus niet de geregelde broodkletser) een microfoon onder de neus geduwd krijgt
en voor radio of tv geacht wordt iets verstandigs te zeggen. Dan ontrolt zich
een geklieder en gestuntel, waar de honden geen brood van lusten. Want op zulke
momenten moet je nadenken over je woorden...

De afgelopen weken heb ik er speciaal op gelet. Ik heb de radio beluisterd en de
tv bekeken, zowel landelijk als regionaal. Dan valt op dat de mensen die
gewoonlijk zo razend door onze taal reizen, ineens niks meer te vertellen
hebben. Ze vervallen in een hartverscheurend geklungel.

Als 'de man in de straat' zo'n wollen honkbalknuppel van de tv onder de neus
gedrukt krijgt, daalt er soms zelfs spontaan een verheven rust neer over de
microfoon. En in het zicht van een radioreporter met zo'n
tennisbal-op-een-stokje maken veel potentiele slachtoffers gauw een ommetje.

Maar ook in telefoon- of studiogesprekken op radio en tv bakken de
burgerondervraagden er doorgaans weinig van. De meest gebruikte woorden zijn
zonder uitzondering... de stoplappen. Een gesprek kan zomaar als volgt verlopen:

"Tja, hoe zeg ik dat. Inderdaad. Afijn. Ik kan hier in principe wel een hoop
blabla gaan uitkramen, enne..., maar dan heb ik toch zoiets van, ach, hoe zeg ik
dat. Ja, dan denk ik van, eh, uh, he, waar zijn we mee bezig, dat kan toch
helemaal niet, inderdaad. Wat dat betreft dan."

En als het erg moeilijk wordt, lijken alle stuwdammen door te breken en stromen
de stoplappen als rioolwater uit de luidsprekers:

"Onenigheid, zegt u? Ja, nee, precies. Het kan toch niet zo zijn dat, ja, hoe
zal ik het uitdrukken, um, um, nou gewoon. Ik spreek toch namens velen. Wie dan?
Um, die niet, dus. Nee, maar ja. Nou ja, dat lijkt me duidelijk, dacht ik.
Namens velen, en zo. Hoeveel? Tja, pff, wat zal ik zeggen. Alleen mezelf? Ja,
nou ja, goed."

Maar ook blijdschap op radio en tv verkrampt zich vaak tot stoplappen:

"Heb ik een cd van Wammes Waggel gewonnen? Oke! Gaaaf, he! Wow! Geweldig! Heb ik
altijd al willen hebben, eigenlijk, weet je wel. Goh, gaaf, joh!"

Zulke afstompende reacties kietelen mijn heimwee naar de debatteerclubs, die
vroeger op sommige middelbare scholen bestonden. Daar leerde je de kracht van
argumenten wegen en je woorden.

Zijn die clubs er niet meer? Gauw heroprichten dan! Het zal ons misschien
verlossen van al die stoplappen. Niet iedereen hoeft voor mij een homerun te
slaan, maar je kunt toch op z'n minst de bal raken.


(Reacties: Redactie OverMorgen, Postbus 376, 1000 EB Amsterdam of per e-mail
hboogert@zeelandnet.nl)

(De eerstvolgende columns Voertaal verschijnen op 2 augustus en 23 augustus.
Daarna weer tweewekelijks).

LOAD-DATE: July 17, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               35 of 82 DOCUMENTS

                                  De Telegraaf

                                 July 10, 2003

Tegenpool: Moskee

VERMAAK, HANS

LENGTH: 403 words


Woningbouwverenigingen werden ooit opgericht met het doel armlastige mensen te
redden uit de klauwen van huisjesmelkers. Redelijke en relatief goedkope
huisvesting voor de gewone man was het idealistische motief destijds. Dat zou
het nog steeds moeten zijn, maar de praktijk is anders.

De Amsterdamse corporaties zijn projectontwikkelaartje gaan spelen. Zonder veel
succes. Het blijkt knap lastig als nauw aan de gemeente verknochte organisatie
plotseling 'in de markt' te werken. Regeltjes, bureaucratie, een waterhoofd aan
dure leidinggevenden werken allemaal tegen de woningbouwverenigingen als het
gaat om het, tegen een aanvaardbare prijs, neerzetten van huizen.

Voor stadsdeel Osdorp was dit vorig jaar al aanleiding de corporaties buiten de
nieuwbouwplannen te smijten en verder te gaan met particuliere - echte -
projectontwikkelaars. Dan wordt er tenminste eindelijk gebouwd.

Het kan altijd nog erger. Wat te denken van Het Oosten, dat zich geroepen voelt
in De Baarsjes een complete moskee neer te zetten? In het net verschenen
jaarverslag jubelt deze corporatie: ,,De maatschappelijke doelstelling is
daarvoor het hoofdmotief." Een moskee als doelstelling van een, het woord zegt
het al, woningbouwvereniging is een uitstapje naar de wereld van het absurde.

Bij Het Oosten kan het allemaal, ook politiek bedrijven. De bouw van de moskee
wordt belangrijk genoemd, ,,in het bijzonder ook omdat na 11 september 2001 en
na de politieke aardverschuivingen in mei 2002 de maatschappelijke integratie
van allochtonen in onze Nederlandse samenleving een heel andere plaats op de
politieke agenda heeft gekregen". Waar bemoeit die club zich eigenlijk mee? Ga
huizen bouwen en verhuren.

En bovendien is het dom te denken dat een moskee een bijdrage levert aan
inburgering en integratie. De bouw van het betreffende islamitische centrum is
al tien jaar op z'n zachtst gezegd omstreden in De Baarsjes, dat aan de
Admiralengracht ligt en niet aan de Bosporus.

Het stadsdeel voerde verhitte gevechten met de Turkse organisatie Milli Goerues,
die het RIVA-terrein had aangekocht en dingen wilde die tegen het
bestemmingsplan ingaan. De buurt kwam in opstand toen bleek dat voor moskee en
aanverwante gebouwen een reeks woonpanden in de Witte de Withstraat gesloopt zou
moeten worden. Dit gebeurt nu onder regie van woningbouwvereniging Het Oosten,
het oorspronkelijke doel allang voorbijgeschoten.

LOAD-DATE: July 11, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               36 of 82 DOCUMENTS

                                  De Telegraaf

                                 July 10, 2003

Thuisfront in VS steeds ongeruster

NIJDAM, PIETER

LENGTH: 534 words


Thuisfront in VS steeds ongeruster; Verblijf in Irak weer verlengd

De man in camouflagepak die aanbelde bleek gelukkig geen militair in functie te
zijn, maar de buurman. Hij had zich zichzelf per ongeluk buitengesloten.
Christie slaakte een zucht van verlichting.

Bill Turley heeft de rang van kapitein. Zijn superieuren hadden hem en Christie
verzekerd dat de oorlog in Irak snel voorbij zou zijn. "Ik had Bill al twee
maanden geleden terugverwacht. President Bush verklaarde toen dat de voornaamste
strijd was gestreden. De realiteit is anders. De 3e infanteriedivisie kreeg deze
week voor de tweede keer te horen dat ze voorlopig niet naar huis gaan", zegt
Christie.

Kapitein Turley is beroepsmilitair. "Uit zijn brieven blijkt dat hij geen moeite
had met vechten. Hun taken zijn echter volledig veranderd. Ze moeten optreden
als politieagent in een vijandige omgeving. Dat hebben ze nooit geleerd. Hij
voelt zich diep ongelukkig en wil maar een ding: zo snel mogelijk naar huis."

Onrust

De onrust bij familieleden van de 170.000 Amerikaanse militairen in Irak neemt
met de dag toe. Dat heeft het Pentagon ook gemerkt. In alle haast proberen de
hoge militairen in Washington grote bijeenkomsten te organiseren om het
thuisfront op zijn gemak te stellen.

Deze ontmoetingen verlopen echter niet overal even soepel. In Fort Stewart in de
staat Georgia werd een kolonel vorige week met rotte eieren bekogeld en
uitgejouwd, toen hij tegen 800 bezorgde vrouwen had gezegd dat ze zich niet
moesten aanstellen en dat hun mannen in Irak daar net zo over dachten. De
kolonel moest het hazenpad kiezen.

Wat de vrouwen aan het thuisfront zo verbaast, is de apathie onder de bevolking
over de ontwikkelingen in Irak. "Het lijkt wel of de slachtoffers die dagelijks
vallen onder 'onze jongens', de gewone burger niet raakt. Het Pentagon heeft
ervoor gezorgd dat beelden van dode of gewonde militairen niet naar buiten
worden gebracht. Die les heeft men getrokken uit Vietnam en Somalie, waar de
pers nog de vrijheid had te berichten over wat er echt gebeurde", zegt Laura
Geiger, die spreekt namens vrouwen van uitgezonden soldaten uit Fort Hood in
Texas.

"Maar als de aanslagen doorgaan, komt er zeker een kentering in de publieke
opinie. Nu al zien we aan de laatste opiniecijfers dat de helft van de
Amerikanen meent dat de oorlog in Irak slecht verloopt. In april was slechts 13
procent die mening toegedaan", aldus mevrouw Geiger.

Julie Bukowski, echtgenote van sergeant Jeff Bukowski: "In het begin van de
oorlog was iedereen op mijn werk solidair met mij. Mijn baas bood me aan vrij te
nemen wanneer ik maar wilde. Ik kon dan extra aandacht geven aan mijn kinderen,
die hun vader erg misten. Als ik nu een vrije dag wil opnemen, zegt hij: hoezo,
de oorlog is toch voorbij?"

Valerie Decal, eveneens uit Fort Hood, maakt zich juist grote zorgen over de
terugkeer van haar man. "Zelfs als je G.I. Joe bent en je hebt iemand op het
slagveld gedood, dan gaat dat niet in je koude kleren zitten." Haar bezorgdheid
wordt gestaafd door de feiten. Uit statistisch onderzoek blijkt dat 50 procent
van de militairen die deelnamen aan de eerste Golfoorlog inmiddels gescheiden
is.

LOAD-DATE: July 11, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               37 of 82 DOCUMENTS

                                  De Telegraaf

                                  July 8, 2003

Jan met de pet in Walk of Fame

PRUIM, FRED

LENGTH: 180 words


door Fred Pruim


ROTTERDAM, dinsdag


De Walk of Fame in Rotterdam, in de volksmond de sterrenstoep genoemd, blijkt
regelmatig te worden geconfronteerd met allerhande grappenmakers die voor heel
even 'wereldberoemd' willen zijn.

Tussen de ruim 200 tegels met handrukken, voetafdrukken en handtekeningen van de
Groten der Aarde duiken af en toe ook tegels van totaal onbekende Nederlanders
op. Voor de lol hebben zij een betonnen tegel gemaakt en die in de nachtelijke
uren tussen die van de beroemdheden gelegd.

"Je begrijpt dat we daar dus helemaal niet blij mee zijn", zegt Peter Lange, een
van de drijvende krachten achter de Walk of Fame Starboulevard, zoals de stoep
officieel heet. "Het moet weer allemaal netjes worden gemaakt en de kans bestaat
dat door die grappenmakers de echte tegels beschadigd raken."

In de Walk of Fame aan de Schiedamsedijk, die ruim dertien jaar bestaat, liggen
de afgietsels van de handen van onder anderen Carl Lewis, Tina Turner, Cliff
Richard, Gunda Niemann, Tom Jones, Fats Domino, Fanny Blankers-Koen en Johan
Cruijff.

LOAD-DATE: July 11, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               38 of 82 DOCUMENTS

                                  De Telegraaf

                                  July 5, 2003

Ministers massaal naar buitenland

JONG, ANNET DE

LENGTH: 240 words


Van onze parlementaire


redactie


DEN HAAG, zaterdag


Hoewel de ministersploeg van premier Balkenende unaniem van mening is dat de
Nederlandse economie een impuls kan gebruiken, vieren de bewindslieden dit jaar
massaal vakantie in het buitenland.

Italie heeft na de affaire-Berlusconi niet afgedaan. Staatssecretaris Wijn
(Financien) en de ministers Donner (Justitie), De Geus (Sociale Zaken) en
waarschijnlijk ook Dekker (VROM) zoeken de Italiaanse zon op.

Net als bij de gewone man is binnen het kabinet ook vakantieland Frankrijk nog
altijd zeer geliefd. Vice-premier De Graaf (Binnenlandse Zaken) en de ministers
De Hoop Scheffer (Buitenlandse Zaken) en Brinkhorst (Economische Zaken) reizen
af naar diverse Franse oorden.

Minister van Ontwikkelingssamenwerking Van Ardenne gaat naar Praag, terwijl haar
collega Schultz, staatssecretaris van Verkeer, een maand door Ecuador gaat
trekken. Ook minister Hoogervorst (Volksgezondheid) vliegt naar Midden-Amerika,
want hij gaat op bezoek bij zijn schoonfamilie in Mexico. Zijn collega Zalm
(Financien) is te vinden aan de Algarve in Portugal. Defensieminister Kamp houdt
het bij Zuid-Engeland.

Het kabinet gaat er een maand tussenuit. Vice-premier Zalm vervangt Balkenende
als baas van Nederland tot 19 juli en daarna tussen 26 en 30 juli. In augustus
moeten de ministers weer moeilijke beslissingen nemen over een extra bezuiniging
van bijna 3 miljard euro.

LOAD-DATE: July 11, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               39 of 82 DOCUMENTS

                                  De Telegraaf

                                  July 2, 2003

COLUMN EETGERINK: PLAATJE

EETGERINK, HERMAN

LENGTH: 168 words


WAT een plaatje, die stralende Mabel als ze kijkt naar haar prins Friso!

Ze heeft trouwens aardig wat in haar mars ook, als je hoort wat ze allemaal al
gedaan heeft voor de vrede op de Balkan en zo.

En dan nog wat moois... Opeens zegt ze daar als toekomstige prinses en lid van
het Huis van Oranje: "Ik denk dat Nederland een geweldig voorbeeld is van hoe
democratie en monarchie kunnen samengaan. In Nederland hebben we daar een
fantastische formule voor gevonden."

Klinkt hartstikke goed. Kan elk zinnig mens het mee eens zijn.

Temeer, omdat de gewone man hieruit mag afleiden dat er, in het kader van zulk
een voortreffelijk samengaan van volksbestuur en koningschap, straks rond eigen
huis en tuin van Friso en Mabel niet zo'n benepen fotografieverbod zal gelden
als de knipmessende gemeenteraadsleden van Wassenaar en hun burgemeester nu
hebben uitgevaardigd ten aanzien van het schieten van een plaatje bij het
landgoed De Eikenhorst van Willem-Alexander en Maxima.

HERMAN EETGERINK

LOAD-DATE: July 8, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               40 of 82 DOCUMENTS

                                  De Telegraaf

                                 June 28, 2003

Economie zit tegen, maar duur schrijfgerei is gewild

LUKASSEN, RENE

LENGTH: 621 words


Wie actief is op het gebied van luxe schrijfwaren moet het niet makkelijk
hebben, zou je zeggen. Steeds minder Nederlanders schrijven nog brieven - voor
post- en pakjesbezorger TPG zelfs mede aanleiding om te schrappen in het
postbodebestand - en zij die dat wel doen geven, gezien het huidige economische
klimaat, niet zoveel meer uit aan een dure vul-, balpen of rollerball.

Zou je zeggen, want de werkelijkheid is iets weerbarstiger. Dat mensen minder
geld uitgeven aan een pen is ontegenzeggelijk waar, erkennen verkoopdirecteur
Walter Woudenberg en marketing manager Anneke van der Wilt van het bedrijf
Sanford Benelux, dat onder meer Waterman verkoopt. Maar daar staat tegenover dat
men wel wat vaker een pen aanschaft dan in het verleden.

Vroeger was het een pen voor het leven die - daarom - best wat mocht kosten; nu
hopen Woudenberg en Van der Wilt van de pen - nog meer dan al het geval is - een
'accessoire' te maken, zodat mensen er steeds vaker een aanschaffen. Dat die
pennen per stuk minder duur zijn, maakt dan niet zoveel uit: per saldo blijven
de bestedingen op peil.

Sanford Benelux is onderdeel van het Amerikaanse Newell Rubbermaid, dat een
notering heeft aan de beurs van New York. Vanuit het oer-Hollandse Almere
verzorgt Sanford Benelux de verkoop van Parker, Waterman, Papermate, Rotring en
Sharpie in Nederland, Belgie en Luxemburg. In het assortiment zitten pennen die
in prijs varieren van 30 eurocent tot ruim Euro 8600. Die laatste categorie is
natuurlijk niet voor de gewone man: staatshoofden maken gebruik van schrijfwaren
uit dit segment.

Zo gebruikten - toen nog - prinses Beatrix en wijlen prins Claus een speciaal
voor die gelegenheid vervaardigde Parker-pen bij de voltrekking van hun huwelijk
in de Nieuwe Kerk in Amsterdam: een pen die ze "bij Parker nooit meer hebben
teruggezien", aldus Woudenberg. Margaret Thatcher, voormalig premier van
Groot-Brittannie, gebruikte eveneens pennen van Parker, net als oud-presidenten
Ronald Reagan van de Verenigde Staten en Michael Gorbatsjov van Rusland.

Een 18-karaats gouden Parker Duofold deed vliegtuigbouwer Fokker altijd cadeau
als er weer eens een sjeik zijn handtekening kwam zetten onder een
koopovereenkomst. "Met de naam van de koper en de datum van aankoop in de pen
gegraveerd", vertelt Woudenberg. De prijs voor de pen viel natuurlijk in het
niet bij die van het vliegtuig, dus dat kon er makkelijk af. De traditie werd
beeindigd toen Fokker over de kop ging: het scheelt Sanford toch zes a zeven
pennen per jaar, denkt Woudenberg.

Dat het de laatste jaren wat minder is geworden, blijkt uit het voorbeeld van
Fokker, maar ook uit de afname van het aantal verkooppunten. Tien jaar geleden
waren dat er nog zo'n 2000, aldus Woudenberg; nu ongeveer 1200. Gespecialiseerde
pennenzaken zijn vandaag de dag zelfs op de vingers van twee handen te tellen:
Woudenberg kan er tien noemen. En dat is niet omdat hij de rest niet kent.

"De opvolging is vaak een probleem", weten ze bij Sanford. Zo zit er in
Amsterdam een zaak waarvan de eigenaar eigenlijk wel wil stoppen. "Maar een
goede opvolger vindt hij niet zomaar." Bovendien zitten de zaken zelf vaak op
goede lokaties. Zulke goede lokaties, dat zoon- of dochterlief ook nog wel eens
besluit om het pand te verkopen. "En dan komt er niet opnieuw een
pennenspeciaalzaak in, maar zo'n spijkerbroekenjongen", aldus Woudenberg. Met
als gevolg dat weer een verkooppunt verdwijnt.

Dat dat lot ook de pen zelf is beschoren - door bijvoorbeeld de opkomst van
elektronisch schrijfgerei - geloven Woudenberg en Van der Wilt niet. Voor een
snelle notitie blijft de pen het meest geschikte schrijfwaar, stellen ze. Die
volgende 120 jaar zal Waterman dus ook wel halen.

LOAD-DATE: July 9, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               41 of 82 DOCUMENTS

                                  De Telegraaf

                                 June 24, 2003

Ingezonden brieven Telelegraaf: Wat u zegt

WIEL, MARCELLA VAN DER

LENGTH: 1278 words


Gedane zaken nemen geen keer, is het standpunt van de politiek inzake de
omstreden Betuwelijn. Haaks daarop staat het standpunt van veel briefschrijvers:
beter ten halve gekeerd dan ten hele gedwaald. N. v.d. Veen uit Rosmalen:
"Jarenlang hebben allerlei deskundigen het nut van de Betuwelijn betwijfeld.
Toch komt de Kamer tot de conclusie dat onderzoek onnodig is en dat de aanleg
door moet gaan. Het is bekend dat er ieder jaar miljoenen bij moeten. Mij lijkt
het beter nu het verlies te nemen dan onze kindskinderen nog op te zadelen met
die kosten. Integreer de al aangelegde rails in het bestaande spoorwegennet en
spendeer de rest van het budget aan verbetering van de infrastructuur." Dat met
geen woord wordt gerept over de binnenvaart als uitstekend alternatief, steekt
menigeen. Ir. J.B. Baurdoux uit Soest: "Op Kamervragen antwoordde mevrouw
Peper-Kroes indertijd dat "een Rijnschip nu eenmaal niet over de Alpen kan".
Blijkbaar wist zij niet dat Rijnschepen al voor de uitvinding van de container
gewoon waren hun vracht ergens in Duitsland over te slaan op trein- en
wegvervoer. Andere argumenten om de binnenvaart te negeren hebben de Kamer nooit
bereikt. Dat de aanleg niet meer gestopt kan worden, is waarschijnlijk; tal van
belanghebbenden hebben er alles aan gedaan om het 'point of no return' naar
voren te halen. Maar dat maakt juist een enquete hard nodig om te voorkomen dat
bij toekomstige projecten de Tweede Kamer en de belastingbetaler zo weer een
loer worden gedraaid."

In het hoofdredactioneel commentaar van 21/6 wordt gesteld dat er geen weg terug
meer is voor de Betuwelijn. Heeft men er wel eens over nagedacht wat er straks
over de Betuwelijn vervoerd gaat worden? Als je de wegen wilt ontlasten, moet je
mensen vervoeren. Maar de Betuwelijn is een goederenspoorlijn. Wie denkt dat de
goederen, die nu per vrachtwagen worden vervoerd, straks over de Betuwelijn
gaan, heeft het mis. De vrachtwagen ondervindt bijna geen concurrentie van de
trein. De trein is goed in het vervoeren van grote ladingstromen zoals ertsen,
kolen en containers. Maar we hebben nog een bedrijfstak die daar goed in is: de
binnenvaart! Wat mij betreft bouwen ze de Betuwelijn af. Maar laat de NMa dan
wel controleren of de kosten van de Betuwelijn gedragen worden door de
transporteurs die er gebruik van maken. Als blijkt dat daarentegen de overheid
het grootste deel van die kosten draagt (en dat moet wel, want anders zal er
nooit een goederentrein over rijden), is dat oneerlijke concurrentie voor
binnenvaartschippers, die veelal kleine zelfstandigen zijn. Het is bijzonder
wrang met je eigen belastinggeld te worden beconcurreerd.

Ouderkerk a/d IJssel,

Kees Heuvelman

Minister Kamp kondigt aan dat bezuinigingen op Defensie meer dan 4800 banen gaan
kosten. Er zullen strijdmachtonderdelen en wapensystemen verdwijnen, maar in
ieder geval niet de F-16. Aan de opvolger van de F-16, de JSF, wordt blijkbaar
ook niet getornd. Volgens de minister zijn er 85 toestellen nodig van elk $ 71
miljoen. Bij de uitzendingen naar het buitenland van F-16's ging het de
afgelopen 15 jaar altijd (maar) om 6 tot 12 exemplaren. We hoefden tenslotte
geen Russische luchtmacht te weerstaan. Als er geen 85 maar slechts 28 JSF's
worden besteld, hebben we het beste jachtvliegtuig van de 21e eeuw in een
hoeveelheid waarmee we iedere taak die deze eeuw ons kan stellen, kunnen
opvangen. En dan besparen we 4 miljard. We hoeven toch geen parlementaire
enquete af te wachten om te erkennen dat bij de aanschaf van de JSF van de
verkeerde financiele en militaire criteria is uitgegaan?

Amsterdam,

Patrick van der Noort


Boetes


Goed idee om verkeersboetes fors te verhogen als preventieve maatregel. Maar of
je 10% verhoging fors kunt noemen? Volgens mij liggen de chronische
verkeersovertreders daar niet wakker van. Mij komt het voor dat de overheid
dringend meer geld nodig heeft, en wat is er dan makkelijker dan de
verkeersboetes te verhogen. Als het gaat om een veiliger verkeer, geef mensen
dan een boete naar draagkracht zodat hij voor iedereen hetzelfde preventieve
effect heeft. Want een boete van bijvoorbeeld Euro 95 mag een hoop geld zijn
voor Jan Modaal; miljonairs lachen hier om.

Ommen, Kees Voets


Boetes 2


Eens te meer wordt duidelijk dat justitie met twee maten meet. Volgens de
zogenaamde experts helpt zwaarder straffen niet tegen criminaliteit. Wat raar
dat justitie dan denkt dat het wel helpt bij verkeersovertredingen. Of is die
verhoging van de boetes gewoon weer een verkapte belasting?

Soest, Gert Floor


Politie


De kritiek die een 'oud hoofdinspecteur' leverde op de hedendaagse politie (WUZ
21/6) vind ik wel erg kort door de bocht. Agenten hebben sinds de invoering van
de ATW een half uur pauze in hun eigen tijd en niet in diensttijd zoals hij
beweert. Surveillanten zijn volgens de wet algemene opsporingsambtenaren en
hebben wel degelijk dezelfde opsporingsbevoegdheden als elke agent. En dat er te
veel agenten zouden zijn - misschien moet hij eens een avond of nacht in het
weekend meegaan met de politie uit een gemiddelde of grote stad. Benieuwd of hij
dan nog van mening is dat agenten alleen maar achter het bureau zitten. Wel ben
ik van mening dat de hedendaagse politie efficienter zou kunnen werken indien
men zich zou kunnen beperken tot de eigenlijke taken en geen groot aantal
manuren hoefde te steken in de opvang van falende jeugd- en geestelijke
gezondheidszorg. Want in de loop der jaren heeft de politie er een hoop extra
werk bij gekregen om mensen te helpen die buiten kantooruren niet terecht kunnen
bij hulpverlenende instanties.

Eindhoven, G.J. Reijnders


Wao


Volgens de voorzitter van de Vereniging van Bedrijfsartsen hoort 90% van de
vrouwen met psychische klachten niet thuis in de wao. Ik geloof dat direct. Uit
eigen ervaring weet ik dat mensen vaak te gemakkelijk in de wao komen. Het is
vervelend voor de vrouwen die daadwerkelijk recht hebben op wao en er op
aangekeken worden, maar er moet veel strenger worden gecontroleerd of iemand er
wel recht op heeft. De wao is in het leven geroepen als een vangnet. Ik ben niet
van plan te werken voor mensen die het als hangmat gebruiken.

Hoofddorp, Y. van der Wal


Vet


Hoe verzint iemand het dat vet en vlees goed zouden zijn voor peuters (Tel.
21/6)? Welke commerciele drijfveer zit hier nu weer achter? Margarine is een
synthetisch vervangingsmiddel voor boter, gemaakt door vloeibare olie om te
zetten in vast vet. Het is juist dit soort (verzadigd) vet dat een stijging van
het cholesterolgehalte en uiteindelijk hartziekte en kanker kan veroorzaken;
bepaald geen voedingsmiddel om aan uw peuter te geven. Vlees is door zijn
gecompliceerde structuur moeilijk te verteren voor een volwassene, laat staan
voor een peuter. Daarnaast bevat vlees ook veel verzadigd vet en doorgaans
teveel zout; wederom niet het meest gunstige voedsel voor uw kind. Indien ouders
daadwerkelijk bezorgd zijn om de gezondheid en het vetgehalte van hun kind, laat
ze er dan voor zorgen dat het voldoende verse groente en fruit krijgt. Hierin
zitten ook alle aminozuren die nodig zijn om (groei)eiwit te vormen, maar het is
een stuk makkelijker te verteren.

Vianen, J. Sloendrecht


Krajicek


Ik begrijp wel dat het lichamelijk beter is voor Richard Krajicek dat hij stopt,
maar het doet me veel verdriet dat een sporter van zijn niveau moet stoppen met
zijn carriere. Het is jammer dat we nooit meer kunnen genieten van zijn
prachtige spel. Spelers van zijn kaliber zijn schaars. Richard, bedankt voor al
die mooie wedstrijden waar we naar hebben mogen kijken.

Purmerend, Marga Prudon

LOAD-DATE: July 1, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               42 of 82 DOCUMENTS

                                  De Telegraaf

                                 June 21, 2003

Kijken en bekeken worden op Ascot

KOOL, WILLEM

LENGTH: 530 words


Het eervolst is het om uitgenodigd te worden in de zogenaamde 'royal enclosure',
waar koningin Elizabeth en haar echtgenoot prins Philip met andere koninklijke
gasten dagelijks verblijven. Zij komt met haar gevolg vanuit Windsor Castle in
koetsen naar Ascot gereden. Tientallen in rode uniformen gestoken militairen
vergezellen de vorstin op haar dagelijkse rit.

De Ascot-gangers zijn stuk voor stuk aanhangers van de monarchie. Het 'gewone'
volk juicht Elizabeth toe, terwijl het chique deel de hoge hoed plechtig afneemt
ter begroeting. Deze krant kreeg een uitnodiging om de bijzondere gebeurtenis op
de voet te volgen. Een morning suit met hoge hoed, door Nederlanders rokkostuum
of jacquet genoemd, is verplicht in de 'royal enclosure', waar de tijd eeuwen
lijkt te hebben stilgestaan.

Ascot is in 1711 opgericht door koningin Anne. In 1813 bepaalde het Britse
parlement formeel dat er elk jaar races dienen te worden gehouden, waarbij de
belangrijkste de strijd om de Gouden Cup op Ladies Day is. Dit jaar won het
paard mr. Dinos met jockey Kieren Fallon. Het totale prijzengeld op Ascot
bedraagt bijna vijf miljoen euro.

Stijlvol

Dames dragen meestal stijlvolle jurken met de fraaiste hoeden. Een enkeling
trekt een broekpak aan, maar in het gezelschap van de koningin is dit echt
uitgesloten.

Zelden zijn ter wereld zoveel lange limousines, Bentleys en Rolls Royces op een
plek te zien. En dan hebben we het nog niet eens over de duizenden cabrio's en
andere dure auto's.

De superrijken komen per helikopter die in een file in de lucht boven het
racepark hangen. De sfeer is gemoedelijk. Dat blijkt vooral bij aankomst, als
tussen de auto's door gelaveerd dient te worden, waar 'well-to-do' Britten
champagne en exquise wijnen drinken bij hun kreeft en koude kippenpoten.

Zigeunervrouwen proberen mannelijke bezoekers te overtuigen toch vooral een roos
of anjer te kopen. Een pond is niet genoeg. Pas bij een briefje van vijf pond -
ruim zeven euro - krijgt een Ascot-bezoeker een bloem in zijn knoopsgat. En ze
gaan schoon op. Geld speelt op Ladies Day geen enkele rol. Er wordt waanzinnig
veel uitgegeven aan de traditionele morning suits en jurken. Het is de drukste
tijd voor de Londense speciaalwinkels. De dameshoeden spannen de kroon. Een
zelfgemaakt vogelnestje, een fruitgaard, kleine huisjes of halve zonnen worden
op de hoeden in alle kleuren van de regenboog afgebeeld.

De attractie van Ascot is dermate groot dat rechter Jeremy Roberts een zes weken
lange rechtszaak onderbrak om naar de paardenraces af te reizen. Hij wilde zijn
paard Counsel's Opinion met eigen ogen zien strijden. Dat advocaten, de jury en
verdachten tevergeefs op de rechter zaten te wachten kon hem niet deren. "Ascot
gaat voor. Daar leef ik voor", aldus de rechter, wiens paard als twaalfde
eindigde.

Ouders van een van de grootste Britse basisscholen, Westborough in Southend,
waren ernstig onthand, toen de hele schoolstaf donderdag en bloc naar Ascot
vertrok. Aanvankelijk hadden de leerkrachten de ouders en leerlingen verteld dat
zij een scholingsdag hadden. Maar grote woede ontstond toen bleek dat de staf de
hele dag naar de races was vertrokken.

LOAD-DATE: July 1, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               43 of 82 DOCUMENTS

                                  De Telegraaf

                                  May 7, 2003

COLUMN EETGERINK : NOTARIS

EETGERINK, HERMAN

LENGTH: 169 words


IN deze tijden van gouden handdrukken, boonstrawinsten, egoisme en
onverschilligheid is het fijn voor de kleine man te weten dat hij ergens nog een
goede vriend heeft.

Die vriend is de notaris.

Een ware altruist.

Altijd heeft hij met zijn broederschap van gelijkgezinde filantropen
klaargestaan om anderen tegen een geringe vergoeding allerlei papieren
zekerheden te verschaffen.

Nooit was hem iets te veel.

Zelfs tijdens de hausse in huizen, toen de gewone man nog slechts tegen
spectaculaire prijzen en torenhoge hypotheken woongenot kon verwerven, was hij
telkens opnieuw volgaarne bereid een en ander vast te leggen zonder moeilijke
vragen te stellen.

Maar ook nu het minder gaat met de economie, is hij er.

Vervuld van grote zorg over de financiele vooruitzichten van huiseigenaren met
zware hypotheken, heeft hij zich namens hen tot de overheid gewend met het
verzoek om prudente beschermingsmaatregelen.

Hij heeft er niet eens een nota bijgevoegd, de lieverd.

HERMAN EETGERINK

LOAD-DATE: May 9, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               44 of 82 DOCUMENTS

                                  De Telegraaf

                                  May 3, 2003

Bezuinigingen wekken onbegrip FNV

BOSCH, GIEL TEN

LENGTH: 477 words


Bezuinigingen wekken onbegrip FNV; De Waal voorziet grote sociale onrust

Voorzitter Lodewijk de Waal verklaarde gisteren niet te begrijpen wat D66
bezielt om akkoord te gaan met de forse bezuinigingsplannen van de VVD en het
CDA. Hij voorspelt grote sociale onrust als de bezuinigingen ook daadwerkelijk
doorgaan.

De Waal verwacht dat mensen het niet zullen pikken dat ze een hogere eigen
bijdrage voor de Algemene Wet Bijzondere Ziektekosten (awbz) moeten gaan betalen
terwijl ook nog eens flink wordt geschrapt in het ziekenfondspakket.


Gewone man

Verder valt de FNV-voorman over het 'dictaat' dat de politieke partijen voor de
komende cao-onderhandelingen opleggen. De partijen gaan er volgens hem vanuit
dat de lonen niet meer zullen stijgen dan de inflatie. "Als dit werkelijk het
geval is, zou ik niet weten waarover een centraal overleg zou moeten gaan. Zo is
er met geen woord over de topinkomens gerept. De prijs wordt betaald door de
gewone man."

Werkgeversorganisatie MKB Nederland kan zich, mede gezien de huidige economische
situatie, wel vinden in de voorstellen voor loonmatiging. MKB-voorzitter Hans de
Boer is vooral positief over de plannen om de administratieve lasten van
ondernemers terug te brengen. "Daar ben ik al een tijd voor aan het lobbyen",
aldus De Boer.

Hij plaatst wel kanttekeningen bij de beperking van overheidssubsidies die de
partijen voorstellen. "Ik vrees met grote vreze dat subsidies aan de onderkant
van de arbeidsmarkt worden geschrapt. Dan moeten de werkgevers ook pijn lijden."

Ondernemersorganisatie VNO-NCW benadrukt dat bezuinigingen in deze tijden nu
eenmaal noodzakelijk zijn. Algemeen directeur Niek-Jan van Kesteren heeft er
vertrouwen in dat CDA, VVD en D66 beleid gaan voeren dat op het herstel van de
economie is gericht.

Uitgehaald

LPF-leider Herben en PvdA-leider Bos hebben gisteren hard uitgehaald naar de
beoogde coalitie vanwege de afspraken op hoofdlijnen die zijn gemaakt. Volgens
Herben valt vooral D66-leider Dittrich door de mand, omdat hij eigenlijk gewoon
het beleid van Balkenende I voortzet. "D66 heeft niets bereikt dat niet door de
LPF zou zijn bereikt, of zelfs al was verwezenlijkt.''

Ook Wouter Bos meent dat D66 zich laat gebruiken om een "straf rechts
bezuinigingsbeleid te voeren". Zowel Bos als Herben memoreert de acties die D66
voerde tegen het strategisch akkoord.  "Allemaal grote woorden die in ruil voor
de illusie van de macht worden ingeslikt", aldus Herben.

VVD-leider Zalm zei na afloop van de lange sessie van gisteren dat er nog geen
besluiten zijn over de voorgenomen 15 miljard euro aan bezuinigingen. "We hebben
gesnuffeld aan elkaars lijstjes en daar gaan we morgen mee verder." Bronnen rond
de onderhandelaars denken dat VVD, CDA en D66 er over de financien spoediger uit
kunnen zijn dan de twee weken die zijn voorzien.

LOAD-DATE: May 9, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               45 of 82 DOCUMENTS

                                  De Telegraaf

                                  May 2, 2003

COLUMN EETGERINK : TUTTELRADEN

EETGERINK, HERMAN

LENGTH: 162 words


GOED, dat de kabelexploitant Essent Kabelcom niet toegeeft aan de moefti's van
de programmaraad Groningen/Drenthe die zelf het zuur krijgen van de nieuwszender
CNN en daarom vinden dat-ie van de kabel moet.

Verstandig is het, CNN wel te blijven doorgeven want je kunt er gif op innemen
dat de gewone man anders meteen de hele kabeltroep overboord gooit.

Daar is hij toch al toe geneigd.

Hij heeft immers allang door waar het echt om behoort te gaan: de totale
vrijheid voor iedereen om alles uit de lucht te pikken waar hij zin in heeft.

Met andere woorden: weg met de tuttelraden in het land, de naar censuur
stinkende programmaraden die op last van het Tuttelcommissariaat van de Media
adviseren over de zenders die de mensen mogen ontvangen buiten het basispakket!

Weg ermee!

Ieder die het wil, moet een schotel kunnen plaatsen. Daar heeft geen enkele
overheid ook maar ene moer mee te maken.

Weg met de gedachtenpolitie!

HERMAN EETGERINK

LOAD-DATE: May 9, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               46 of 82 DOCUMENTS

                                  De Telegraaf

                                 April 23, 2003

Woonwagenbewoners woedend om golf invallen

DUNGEN, JOAN VAN DEN

LENGTH: 419 words


Van onze verslaggevers


AMSTERDAM. woensdag


De politie is gisteren opnieuw massaal binnengevallen in een aantal
woonwagenkampen, ditmaal in Leiden en omgeving en Hoorn. Woedende
woonwagenbewoners uit het hele land spreken inmiddels van een ware razzia tegen
hen.

Volgens het openbaar ministerie vloeien de acties voort uit een grootschalig
onderzoek naar onder meer drugs, dat al jaren loopt. In haast elke provincie
zijn de laatste tijd al veel invallen gedaan.

In Leiden deed gisterochtend een ware politiemacht van 200 agenten, onder wie de
ME, op veertien woonwagenkampen invallen. Ook daar werden diverse
hennepkwekerijen en vuurwapens ontdekt. Zeven bewoners zijn gearresteerd.

De politie West-Friesland ontdekte gisteren bij een grootscheepse inval in een
kamp in Berkhout twaalf hennepkwekerijen. In bijna alle gevallen bleek ook hier
de stroom illegaal afgetakt.

De agenten die de ME als bescherming tegen mogelijke weerstand hadden
meegenomen, waren ook hier massaal op de been en hielden twaalf bewoners aan.
Verder werden drie vuurwapens, diverse gestolen voertuigen en enkele tonnen aan
contant geld in beslag genomen. Energieleverancier Nuon wil ruim 700.000 euro
gaan terugvorderen wegens illegale stroomafname.

Enkele maanden terug werden onder meer in Eindhoven en omgeving al zeven
woonwagencentra binnengevallen met een enorme politiemacht. Volgens woordvoerder
Cees Dekker van de politie Brabant-Zuid-Oost waren de acties er vooral op
gericht om vuurwapens en hennepkwekerijen op te sporen. Binnen enkele weken tijd
werden er zo'n 60 hennepplantages ontdekt, op sommige kampen zelfs vijftien
tegelijk. Op de meeste plaatsen bleek de stroom illegaal afgetapt.
Energieleverancier NRE sloot alle kampbewoners direct af als dwangmiddel om een
vordering van enkele tonnen te kunnen innen. Ook diverse vuurwapens werden in
beslag genomen.

"Het lijkt wel of er een hetze tegen ons wordt gevoerd", meldt Annie van Esch
(60) van de Eindhovense woonwagenbelangenorganisatie ZOW. "Schande. Er zijn
goeie en er zijn kwade. Net zoals bij de gewone burgerbevolking. De politie moet
niet alleen katten op ons. Wij krijgen de slechte naam terwijl er bij de burger
in een woonwijk net zo vaak iets gebeurt. Dat is gewoon niet eerlijk. Ik woon
zelf nu in een huis, maar mijn kinderen willen per se terug naar een kamp. In
hart en nieren blijven we woonwagenbewoner. Maar bij de familie Van Esch is nog
nooit een hennepkwekerij of wat dan ook ontdekt. En zo zijn er zoveel meer!"

LOAD-DATE: April 28, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               47 of 82 DOCUMENTS

                                  De Telegraaf

                                 April 19, 2003

IRAK LIKT ZIJN WONDEN

SANDERS, CHARLES

LENGTH: 1676 words


IRAK LIKT ZIJN WONDEN; Tussen nog rokende puinhopen loert het gevaar van
plunderaars, milities en boobytraps, maar aarzelend begint ook de wedero

Maar hij heeft het mis. Het vleugellamme gevaarte is een T72, bijnaam de 'Leeuw
van Bagdad', het regimentsteken is nog vaag op de achterzijde te lezen: Medina
Divisie, Republikeinse Garde. Als we door een gapend gat in de koepel kijken,
zien we de verkoolde lichamen van de bemanning, de stank van smeulende
menselijke resten en het kruit van ontplofte munitie is ondraaglijk.

Awad Salah, een boer die langs de kant van de weg zijn aardappels probeert te
verkopen, was ooggetuige van het gevecht. "Het Iraakse leger wilde de
toegangsweg naar Bagdad beschermen met ingegraven soldaten en dit soort
pantsers", vertelt hij. "Maar tien dagen geleden was het opeens voorbij. Deze
eenheid werd verrast door een Amerikaans vliegtuig met heel korte vleugels. Ik
zag hoe de granaten insloegen en de tank ontplofte. Niemand kon er nog uitkomen,
de infanteristen vluchtten uit hun loopgraven."

Een A10 Thunderbolt bezegelde het lot van de T72. Met titaniumgranaten uit het
roterende 30 mm kanon werd de Iraakse tank van binnenuit opgeblazen en waren de
gardisten kansloos. Nu is de gestrande 'Leeuw van Bagdad' een van de honderden
wrakken rond de hoofdstad. Voor militaire souvenirjagers zou dit een paradijs
zijn; de vrijwel onbeschadigd gebleven boordmitrailleur bungelt zachtjes met de
windvlagen mee op de zwartgeblakerde koepel.

Folterapparaten

Honderd meter verderop lopen we het gruwelcomplex Abu Ghraib Prison binnen, waar
tot voor kort 75.000 gevangenen werden gemarteld en geexecuteerd. Saddams
krankzinnige oudste zoon Odai kwam hier geregeld zijn nieuwste folterapparaten
uitproberen die hij persoonlijk in een atoombomvrije bunker onder zijn villa in
Bagdad tekende en liet bouwen. De grootste gevangenis van de Arabische wereld
was het visitekaartje van de Revolutionaire Commandoraad van de Baathpartij en
bedoeld om politieke tegenstanders uit te schakelen.

Fadel Ali, uit het naburige Karma, wist de poorten van Abu Ghraib levend te
verlaten. Eind vorig jaar kreeg hij met duizenden anderen plotseling amnestie in
een poging van Saddam zijn volk aan de vooravond van de oorlog voor zich te
winnen. Pas na lang aandringen is hij bereid ons door het immense complex rond
te leiden.

"Ik heb hier ruim drie jaar gezeten, omdat ik niet aanwezig was op een
Baath-vergadering in mijn dorp", vertelt de 51-jarige winkelier. "De duizend
bewaarders schepten er een satanisch genoegen in nieuwe straffen te verzinnen.
Het amputeren van vingers, tenen en oren, brandmerken, het afsnijden van tongen
als Irakezen zich beledigend over Saddam zouden hebben uitgelaten. Fransen en
Duitsers die zo tegen deze oorlog waren, zouden in Abu Ghraib een kijkje moeten
nemen."

Bij de poort van de gevangenis staat op een marmeren zuil een enorme afbeelding
van Saddam Hoessein en Fadel Ali begint te trillen als hij ernaar kijkt.
Gevangenen die na het binnentrekken van de Amerikanen vrijkwamen toen Iraakse
burgers het complex bestormden en de bewakers verjoegen, hebben zich op de
voormalige president uitgeleefd: zijn ogen zijn doorzeefd met kogels en rond
zijn oren hangen menselijke uitwerpselen.

"'s Nachts hoorde je gevangenen gillen als hun ogen werden uitgestoken of handen
met een elektrische boor werden verminkt", zegt Ali. "Er waren ook nepexecuties.
Als gedetineerden dachten dat ze voor het vuurpeloton zouden sterven, woensdag
was dodendag, zaten er losse flodders in de geweren. Een week later werden ze
dan alsnog doodgeschoten nadat ze eerst een liter benzine hadden moeten drinken.
De familie kreeg met het lijk de rekening van de kogels toegestuurd! Ook berucht
waren de verkrachtingen, het overgieten met zoutzuur, iemand aan een plafond
ophangen aan zijn voeten."

In vleugel F zien we een cel van vier bij drie meter, waar volgens Fadel Ali
tien gevangenen hebben geleefd. Even verderop is een 'verhoorruimte', met
vleeshaken aan een balk in het plafond. Saddams beulen hingen gevangenen aan hun
nek op, tot ze dood waren gebloed. In een martelkamer onder een van de
tientallen wachttorens bungelen vijf stroppen. De Amerikaanse genie heeft vorige
week nog naar een ondergronds gangenstelsel gezocht, waar volgens geruchten
tienduizenden lijken liggen - een kwart miljoen Irakezen geldt als vermist -
maar er is nog niets gevonden.

Doodseskaders

Dan, als we op een binnenplaats komen waar doodseskaders van de Republikeinse
Garde hun executies uitvoerden, rijdt een vrachtwagen met zwaarbewapende
milities het terrein op. "We moeten weg, heel snel", fluistert Ali geschrokken,
"plunderaars aarzelen niet te schieten als ze denken te worden gehinderd. Het is
nu beter in Irak dan onder Saddam, maar nog lang niet goed en zeker niet
veilig."

Dat blijkt ook in Bagdad, waar schotenwisselingen de stilte van de nacht
verstoren. Na zonsondergang gaat er geen uur voorbij of er zijn
mitrailleursalvo's te horen van middenstanders die plunderaars verjagen. Of van
Saddam-getrouwen die vanuit woningen op alles schieten wat beweegt.

Als we meelopen met een patrouille van de Amerikaanse eerste mariniersdivisie
door de wijk Saddam City, deze week omgedoopt tot Saddah City, zegt sergeant
John Fitzgerald dat zijn eenheid vooral probeert de stad van plunderaars, in de
volksmond Ali Baba's genoemd, te schonen. "Sporadisch is er ook nog wel vuur van
Fedajien, maar de meeste milities hebben de strijd opgegeven", aldus de
onderofficier uit Fort Hood, Texas.

Toch heerst er een spookachtige sfeer en als we op Al Habeepya Street naast een
Bradley pantserwagen van de mariniers staan, is er lichte paniek. In een leeg
pakhuis aan de overkant zouden zich scherpschutters schuilhouden en Fitzgerald
heeft via de radio contact met een Apache-helikoptereenheid even buiten Bagdad.
Twee gevechtshelikopters stijgen op om het pand aan te vallen, maar dan komen
vier Irakezen met hun handen boven het hoofd naar buiten. Het zijn plunderaars
die het hadden voorzien op stopcontacten en airconditioningapparaten. Na te zijn
gefouilleerd, mogen ze gaan, de Apaches keren terug naar hun basis.

Vanaf het dak van pension Al Satler in hartje Bagdad staart een 39-jarige
Nederlander over de 5 miljoen inwoners tellende stad en trekt een bedenkelijk
gezicht. "Ik begrijp de Irakezen niet", zegt Mohammed Salah Khatab, een uit
Roermond afkomstige Limburger van Egyptische afkomst.

"Ze zijn blij, maar hoe kun je nu vrolijk doen als er in een oorlog zo veel
burgers zijn gedood en anarchie in de straten heerst?"

Khatab maakt deel uit van een klein groepje 'menselijke schilden' dat eind maart
via Syrie naar Irak is gekomen om belangrijke gebouwen te beschermen tegen
Amerikaanse en Britse bommen. In een periode dat gewone burgers zo ongeveer van
de straat moesten eten, werden zij door het leger dagelijks van voedsel en water
voorzien. Terwijl veel 'schilden' nog voor de eerste vijandelijkheden de benen
namen, stond Mohammed Khatab dagenlang bij een elektriciteitscentrale noordelijk
van Bagdad. Het Iraakse leger bracht hem niet naar een hospitaal, niet naar een
school en niet naar een bejaardenhuis maar naar een overheidsinstelling die ook
voor militaire doeleinden werd gebruikt.

"Dat zie ik niet zo", zegt de Limburger, "ik heb er mede voor gezorgd dat die
centrale werd gevrijwaard van Amerikaanse bommen opdat de gewone Irakezen hun
licht konden blijven gebruiken. Een Iraakse generaal vertelde me dat de Britten
en Amerikanen wisten dat wij in die centrale zaten en dat het gebouw daarom werd
gespaard. Deze oorlog was fout, daarvan ben ik nog steeds overtuigd. Woorden
zijn beter dan wapens. Ik ben moslim, maar eerlijkheid was mijn motivatie om
naar hier te komen."

Stank voor dank

Net als zijn negen collega's uit Polen, Argentinie, Frankrijk en Angola kan
Khatab niet anders dan erkennen dat de Iraakse bevolking blij is met het
verdwijnen van het Saddam-regime. "Ik ben teleurgesteld", aldus de schoonmaker
die in Nederland een wao-uitkering geniet. "Ik kwam voor de Irakezen en die zijn
nu gelukkig met plundering en chaos. Stank voor dank. Maar mijn overtuiging
blijft.

Bij een volgende oorlog zal dit schild weer van de partij zijn. Alleen nooit
meer voor Irak en de Irakezen."

Die liggen daar niet wakker van, zo blijkt na een week in het land te hebben
rondgezworven. Zelfs families die zwaar zijn getroffen door luchtaanvallen van
de coalitie willen nooit meer het Saddam-tijdperk terug. In het Al Wasity
Hospitaal brengt chirurg Wisam Al Baggan ons naar de familie Kassam. Vader,
moeder, twee kinderen en een neef waren thuis toen hun wijk door een Amerikaanse
kruisraket werd getroffen. Allen liepen zware verwondingen op en de 26-jarige
timmerman Yons Kassam verloor zijn twee benen, die tot boven de knie moesten
worden geamputeerd. Hij zal nooit meer de steigers op kunnen en weet dat zijn
leven verwoest is.


Toch zegt zijn vader Watban Kassam: "Tussen de woonblokken in was een
opslagplaats voor artilleriemunitie. De Amerikanen vielen een militair doel aan
toen die kruisraket werd afgevuurd. Ons gezin is zwaar getroffen, maar dat is
niet alleen de schuld van Washington. Saddam Hoessein liet tientallen militaire
objecten in woonwijken bouwen in een poging zo zijn belangrijkste wapens te
beschermen. Een schurk, een misdadiger, ik ben blij dat hij weg is. Ik hoop dat
de Amerikanen mijn gezin financieel helpen zodat we alsnog een menswaardig
bestaan kunnen leiden."

Irak is, nu Amerikanen en Britten de oorlog hebben gewonnen en dictator Saddam
Hoessein met zijn moordenaarsbende van de aardbodem lijkt verdwenen, een land in
chaos. Van Basra tot Bagdad, van Tikrit tot Mosoel; overal loert gevaar in de
vorm van plunderende hordes, zwaarbewapende fundamentalistische milities,
niet-ontmantelde mijnen en boobytraps.

Toch vertrekken de eerste coalitietroepen al uit het land en wordt in Bagdad,
waar schotenwisselingen elk uur de ogenschijnlijke rust verstoren, een aarzelend
begin gemaakt met de wederopbouw.

LOAD-DATE: April 22, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               48 of 82 DOCUMENTS

                                  De Telegraaf

                                 April 18, 2003

Arabische cowboys in Bagdad

SANDERS, CHARLES

LENGTH: 424 words


De door het Pentagon naar de grote steden van Irak overgevlogen tegenstanders
van Saddam Hoessein lijken nog het meest op Arabische cowboys. Na hun eerste
tocht door Bagdad sprongen ze met veel bravoure uit hun trucks en zwaaiden onder
het scanderen van nationalistische leuzen met AK47's, afkomstig uit de depots
van de Republikeinse Garde. Een kapitein van de mariniers kon nog net voorkomen
dat een enkeling de trekker van zijn mitrailleur overhaalde.


Paard van Troje

De gewone burgers vragen zich af of de Amerikanen met de in totaal 750
manschappen tellende club niet het paard van Troje hebben binnengehaald.
Winkelier Moestafa Algroed, op de hoek van de Dakelstraat in Saddam City, schudt
zijn hoofd als hij de Vrije Iraakse Strijders hoort joelen over een betere
toekomst.

"Het lijken wel de oude Fedajien", aldus Algroed, "wat moeten we hier nu mee? Ze
noemen zich de Bagdad-brigade, maar als deze mensen ons de toekomst moeten
brengen die president Bush voor ogen heeft, zijn we niets opgeschoten met het
omverwerpen van het oude regime. Dit is geboefte van de straat, over een paar
jaar staat er uit hun rijen een nieuwe Saddam op en kan het scenario voor
Golfoorlog III worden geschreven."

Ontvangst

De uiterst koele ontvangst van de FIF in Bagdad lijkt een aanwijzing dat de
voorzitter van het Iraakse Nationale Congres (INC), voormalig bankier Ahmed
Chalabi die ook de Vrije Strijders aanvoert en in 1958 Irak ontvluchtte, niet de
nieuwe leider is die de Amerikanen voor ogen hadden. Werd de groep in het zuiden
van Irak nog met gejuich door de sjiitische dorpelingen binnengehaald, die
feestroes is inmiddels voorbij.

Chalabi werd met andere Iraakse bannelingen door speciale eenheden getraind op
de luchtmachtbasis Taszar in Hongarije. Aanvankelijk zouden zij de oprukkende
Amerikaanse troepen in Irak begeleiden, maar door hun gebrekkige militaire
vaardigheden en schrikbarend slechte conditie is dat er nooit van gekomen.

Nu moeten de FIF-strijders, in leeftijd varierend van 16 tot 58, aanhangers van
Saddam opsporen en jacht maken op vermeende oorlogsmisdadigers. Ook over die rol
wordt door de man in de straat lacherig gedaan. "Kijk ze nou lopen", zegt Rasjid
Karad, een docent aan de Universiteit van Bagdad, "jarenlang hebben ze in het
buitenland mooi weer gespeeld en nu komen ze ons met hun dikke bierbuiken even
de les lezen. Het kan toch niet zo zijn dat dit onze nieuwe ministers worden?!"

Ook de CIA liet eerder al doorschemeren weinig vertrouwen in de eenheid meer te
hebben.

LOAD-DATE: April 22, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               49 of 82 DOCUMENTS

                                  De Telegraaf

                                 April 15, 2003

Gemeente gaat schade winkelroof voorschieten

TERMAAT, GIJSBERT

LENGTH: 328 words


Gemeente gaat schade winkelroof voorschieten; Solidariteitsfonds wordt gevuld
uit nieuwe boetes

Het geld voor dit zogenoemde 'solidariteitsfonds' zou moeten komen uit de boetes
die winkeldieven moeten betalen. Vorige week is in Amsterdam de bekeuring van
115 euro ingevoerd voor diefstallen onder de 25 euro. Tot dusverre werden
dergelijke diefstallen nauwelijks bestraft.

Momenteel onderzoekt de gemeente de mogelijkheid slachtoffers direct schadeloos
te stellen en de afwikkeling van het misdrijf over te nemen. De gemeente gaat
daarna zelf op jacht naar geld van de dader(s).

"Hiermee valt de geleden schade te herstellen en kan volgschade worden
voorkomen", schrijft de gemeente in een rapportage over winkelcriminaliteit. Te
veel winkeliers lijden aan criminaliteit en vooral kleinere ondernemers moeten
hierdoor zelfs de deuren sluiten. Afhandelingen van misdrijven nemen te veel
tijd in beslag en kosten de ondernemers geld. Door als gemeente deze zorg over
te nemen, kunnen winkeliers weer snel overgaan tot de orde van de dag en geld
verdienen.

"Een uitstekend idee, zo'n solidariteitsfonds", aldus Aleid Wolfsen, die een
landelijke invoering van het solidariteitsfonds bepleit. Wolfsen is
justitiewoordvoerder in de Tweede Kamer voor de PvdA.

"Wij hebben ons tijdens de campagne steeds ingezet voor de oprichting daarvan,
want als de dief is opgepakt en is berecht, begint voor de kleine middenstander
en gewone burger de ellende pas echt. Dan moeten ze maar zien hoe ze de
schadevergoeding binnen krijgen. Vaak lukt dat niet. Daarom zou de overheid uit
zo'n solidariteitsfonds de schade moeten voorschieten aan de slachtoffers."

" Je hebt alleen even startkapitaal nodig voor zo'n fonds", vervolgt Wolfsen,
"maar dat is eenvoudig door daar het geld in te storten dat binnenkomt van
transacties voor bijvoorbeeld winkeldiefstallen. De uitvoering van een motie
daarover in de Kamer is echter nog weinig voortvarend ter hand genomen."

LOAD-DATE: April 16, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               50 of 82 DOCUMENTS

                                  De Telegraaf

                                 April 12, 2003

Rubriek visie - De taal van elite en plebs

JANSSEN, MARIANNE

LENGTH: 525 words


In de negentiende eeuw onderscheidde de Nederlandse elite zich van 'het gewone
volk' door Frans te spreken. Wie wilde meedraaien in interessant geachte
coterieen sprak Frans. Ouders konden over de hoofden van hun kroost Frans
spreken als het om belangwekkende zaken ging, en inwonend huispersoneel werd het
lastiger gemaakt om perikelen uit het gezin van de broodheer via de tamtam te
verspreiden. Kinderen uit dergelijke gezinnen hadden vaak een gouvernante die
hun het Frans bijbracht.

Plebs en elite elk zijn eigen taal.

Het ziet ernaar uit dat dit terugkomt.

Hogescholen en universiteiten bieden het onderwijs in toenemende mate aan in het
Engels. Daar voert men argumenten voor aan. Nederland moet internationaal een
grotere rol gaan spelen op kennisgebied en onze taal wordt door zo weinig mensen
gesproken dat het gebruik van het Engels - de taal van de grote
wetenschappelijke publicaties - noodzakelijk is. Daarnaast is ons land
wereldwijd bezig jongeren over te halen om in Nederland te komen studeren: in
het Engels natuurlijk. Gevolg is, dat Nederland in Europa voorop loopt met het
aanbieden van Engelstalige programma's. Dat blijkt uit een studie die is
uitgevoerd in opdracht van de ACA, de Academic Co-operation Association, die
ijvert voor samenwerking in het Europese (hoger) onderwijs. Studenten kunnen
hier kiezen uit 115 Engelstalige programma's. Alleen Finland scoort hoger.

Dat de vaak gebrekkige beheersing van het Engels onder docenten, maar vooral
onder studenten regelmatig tot problemen en onvoldoende resultaten leidt (op 53
procent van de cursussen), is heel zorgwekkend.

Maar er is een ander aspect aan deze drang tot 'verengelsen' dat niet minder
zorgen baart. Als het hoger onderwijs op deze manier doorgaat met het
verengelsen van de studieprogramma's ontstaat er een taalkloof tussen hoger en
lager opgeleiden. De 'elite' van de arbeidsmarkt spreekt dan straks Engels, het
'plebs' Nederlands. Het negentiende-eeuwse standsverschil keert weer, nu niet op
basis van afkomst, maar van opgedane kennis.

Daarnaast ontstaan er problemen bij de, door het ministerie van Onderwijs zo
wenselijk geachte, doorstroming van mbo naar hbo. Op de meeste middelbare
beroepsopleidingen is het vak Engels geen hoofdvak. Wil de leerling na het
behalen van het diploma verder studeren aan een hogere beroepsopleiding, dan mag
het niet zo zijn dat het feit dat steeds meer hbo's hun opleiding (deels)
internationaliseren, de mbo'er ervan weerhoudt door te stromen. Zolang de
belastingbetaler in ons land het onderwijs financiert, dient het onderwijs eerst
en vooral gericht te zijn op zijn eigen kinderen.

Voorstanders van het gebruik van het Engels in het hoger onderwijs zijn bang dat
Nederland zich internationaal isoleert met het geven van Nederlandstalig
onderwijs. Maar al decennialang is gebleken dat degenen die hun vleugels willen
uitslaan in het buitenland zich de benodigde talenkennis wel eigen maken.

Een talenkloof in eigen land is in elk geval onverteerbaar.

Want plebs en elite mogen niet herleven.

(Reacties: overmorgen@telegraaf.nl of Redactie OverMorgen, Postbus 376, 1000 EB
Amsterdam).

LOAD-DATE: April 16, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               51 of 82 DOCUMENTS

                                  De Telegraaf

                                 April 5, 2003

Hongkong in virusangst, maar China nog enger

LIU, TJYYING

LENGTH: 422 words


Mijn bezoek aan Hongkong twee weken geleden kon niet meer worden uitgesteld,
maar toen viel de gezondheidstoestand nog wel mee. Er waren een paar gevallen
van sars bekend en die waren allemaal in het ziekenhuis opgenomen. Af en toe zag
je iemand met een mondkapje op straat: uitsloverij, vonden de meeste anderen.
Ook de overheid zag geen reden tot paniek en hield zich op de vlakte. Minister
van Gezondheid Yeoh Eng-kiong bracht hoogstpersoonlijk een bezoek aan de dokter
die de ziekte in China had ontdekt en er zelf mee besmet was geraakt. Na afloop
zag Yeoh geen reden om aan de alarmbel te trekken.

Een paar dagen later was de dokter dood en begon de paniek. Dag in dag uit
berichtten de kranten over meer besmettingsgevallen en meer doden. De stand
gisteren: 17 doden en 734 besmette patienten. Mondmaskers waren in een mum van
tijd uitverkocht. Wie ze nog wilde hebben moest tien keer de normale prijs
betalen. In nog geen vijf dagen veranderde de stad in een groot ziekenhuis.

Mondkapjes werden gratis uitgedeeld in de metro, waar vervoerspersoneel
gemaskerd en met desinfecteerspuitbussen in de aanslag rondliep. De doorgaans zo
gehoorzame ouders hielden hun kinderen thuis. Schoorvoetend besloot de overheid
daarop alle scholen tot eind april te sluiten. Bezoeken aan het centrum werden
afgeraden.

Helaas moest er nog een trip naar de stad worden gemaakt, voor het afhalen van
een vliegticket. Gelukkig was de trein naar de stad leger dan anders. Er waren
zelfs vrije zitplaatsen zodat we ons geen zorgen hoefden te maken over een
kuchende buurman. In het reisbureau was geen hond te bekennen. "Je bent de
eerste klant van vandaag", zei de juffrouw aan het loket. En waarschijnlijk ook
de laatste. Zo snel mogelijk weg is het devies want in China zal het toch wel
beter zijn?

Wie zal het zeggen. Volgens de autoriteiten is de ziekte onder controle en het
negatief reisadvies van de Wereldgezondheidsorganisatie (WHO) onzin. Maar pas
sinds gisteren mochten WHO-deskundigen naar de zwaarst getroffen provincie
Guangdong afreizen, al blijven ziekenhuizen voor hen verboden.

De Chinese staatsmedia mogen absoluut niets over sars publiceren, waardoor de
gewone man nauwelijks weet wat er aan de hand is. De combinatie van slechte
informatie en uitgestelde medewerking met het WHO heeft de bewoners van de
hoofdstad Peking nog meer doen twijfelen over de ware stand van zaken. Hongkong
mag er dan behoorlijk angstaanjagend uitzien, echt eng wordt het pas in China,
door het rookgordijn over de voorlichting.

LOAD-DATE: April 14, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               52 of 82 DOCUMENTS

                                  De Telegraaf

                                 April 5, 2003

Glazen boer verdient een standbeeld

BODE, EMILE

LENGTH: 1546 words


Glazen boer verdient een standbeeld; 'Kom in de Kas' rekent af met negatief
imago van landbouwsector

De vragen moeten ontkennend worden beantwoord: de glazen boer wordt vooral door
de milieubeweging hard aangepakt. Niet zijn zegeningen voor de samenleving
worden geteld, maar wel de (milieu)hinder die hij veroorzaakt. Want de
glastuinbouw is met 4 miljard kuub aardgas per jaar verantwoordelijk voor 10%
van het totale verbruik. Het telen van 1 kilo tomaten kost 1 kubieke meter gas.
Om maar niet te spreken van de uitstoot van kooldioxide (CO2) die vrijkomt bij
de verbranding.

Omwonenden klagen over de horizonvervuiling en de lichtzee van kassen die dag en
nacht verlicht zijn om de producten nog sneller te laten groeien. De overheid
wil de glastuinbouw verbannen naar speciale bedrijventerreinen.

Het is de agrarische sector, in het bijzonder de land- en tuinbouworganisatie
LTO-Nederland, er veel aan gelegen vooroordelen weg te nemen. Het evenement 'Kom
in de Kas' zal dit weekeinde meer dan 200.000 mensen trekken. Tijdens De Week
van het Platteland in juni zullen nog veel meer bezoekers op komen dagen. Een
dezer dagen werd ook al de stichting Vrienden van het Platteland opgericht. De
stichting zet zich in voor het behoud van een vitaal Nederlands platteland en
wil de contacten tussen burgers, boeren en tuinders verbeteren.

Doelmatig

Frans Hoogervorst (60) uit Ter Aar, in de buurt van Alphen aan den Rijn, heeft
een glastuinbouwbedrijf dat gespecialiseerd is in potplanten zoals hortensia's.
Hij zit al 48 jaar in het vak. Kort na de oorlog is zijn vader begonnen met
chrysanten in een simpele kas. Nu heeft Hoogervorst de beschikking over 15.000
vierkante meter glas. De meeste tijd is hij echter kwijt aan het voorzitterschap
glastuinbouw van de LTO. De potplanter zegt: "Voor ons hoeft geen standbeeld te
worden opgericht, maar we vragen wel om meer begrip. Het is waar dat onze sector
veel energie verbruikt. Aan de andere kant levert het gas dat wij verstoken ons
land drie keer zoveel op aan toegevoegde waarde dan het gas gewoon exporteren.
Dankzij het gas kweken we prachtige producten en zorgen alleen al in de
glastuinbouw voor 175.000 banen. Door verbetering van de doelmatigheid kunnen we
met 1 kuub gas 48% meer produceren dan in 1980. Aan de andere kant moet ik
toegeven dat we door een hogere productie niet minder aardgas verbruiken."

De komende jaren zal de uitstoot van fosfaat, stikstof, CO2 en het gebruik van
gewasbeschermingsmiddelen drastisch omlaag gaan. Daarnaast worden kassen in
toenemende mate verplaatst naar grotere complexen die her en der over het land
verspreid worden en voor zo min mogelijk overlast zorgen. Hoogervorst: "Door in
clusters bij elkaar te zitten, kan veel beter met de ruimte worden omgesprongen.
De nieuwe kassen worden hypermodern met warmtekrachtkoppeling, een collectief
gietwatersysteem, gezamenlijke afvalverwerking, klimaatcomputers, warmtebuffers
en een uitgekiende lichtinval. Want 1% meer licht is 1% meer productie."

Het spreidingsbeleid verloopt nogal traag omdat langdurige milieuprocedures
doorlopen moeten worden. Bovendien hebben tuinders te maken met gemeenten,
provincies, de waterschappen en burgers.

Eigenlijk zijn heel veel Nederlanders zelf een beetje een boer. Als ze tenminste
over een tuin beschikken. Geen groter geluk dan een moestuintje, een
volkstuintje, een kleine kas of een tunnelkas van plastic folie waar een
minuscuul slaplantje binnen zes weken uitgroeit tot een forse krop. Was het niet
de publicist Hugo Brandt Corstius die ooit gekscherend beweerde dat het
rendement van een krop sla hoger is dan welk ander product? Je koopt een stekje
voor 8 eurocent bij de kweker en na zes weken tunnelkas zijn ze volgroeid en 100
eurocent waard. Een winst van meer dan 1200%. Daar kon zelfs de aandelenbank
Legiolease met zijn vertiendubbelaar niet aan tippen.

Volgens Hoogervorst is het een fabeltje dat de glastuinder zo succesvol is omdat
zij een lage gasprijs betaalt. "Dat was vroeger zo, maar nu werken we zonder een
cent subsidie. Wij betalen 20 tot 23 eurocent voor 1 kuub aardgas. Dat is
aanmerkelijk minder dan de gewone burger, maar dat komt doordat wij als
grootverbruikers enorme kortingen kunnen bedingen bij de leveranciers. Dat doen
bedrijven zoals Akzo ook."

Zongerijpt

Er zijn mensen die vinden dat de glastuinbouw op termijn helemaal uit ons land
moet verdwijnen. Volgens deze critici hoort de teelt in zongerijpte landen thuis
zoals Spanje waar alles dankzij moeder natuur groeit.

Hoogervorst vindt dit een onzinargument. "Het is bewezen dat in deze zogeheten
zonovergoten landen dertig keer zoveel bestrijdingsmiddelen worden gebruikt. De
producten van de koude grond zijn door de wisselende temperaturen veel minder
van kwaliteit. Bovendien komen daar ook forse vervoerskosten bij. Voorts is de
opbrengst per vierkante meter stukken geringer. In Spanje kan een goede kweker
op 1 vierkante meter 13 kilo tomaten kweken in een eenvoudige, onverwarmde kas.
Een Marokkaanse tuinder haalt op de koude grond nog geen 2 kilo en wij in de kas
60 kilo. Onze productie kan zelfs verhoogd worden tot meer dan 100 kilo als we
16 uur per dag groeilicht in de kassen gebruiken. Het biologisch produceren
klinkt allemaal prachtig maar als we dat in de hele wereld zouden toepassen,
krijgt eenderde van de wereldbevolking niet meer te eten."

Hoogervorst voorziet een verdere groei van de toptechniekteelt onder glas. "Wij
realiseren een veel hogere toegevoegde waarde dan in de akkerbouw en de veeteelt
en dat op een beperkt stukje ruimte. Ik verwacht dat steeds meer producten onder
glas worden geteeld. Je ziet het nu al met kleinfruit zoals aardbeien, bramen en
frambozen. Er komt wellicht een moment dat we ook appels en peren in de kas gaan
telen."

De glastuinbouw bestaat ruim honderd jaar. Er werd begonnen met druiven en later
met komkommers. De agrarische tak is altijd stadsgebonden geweest want daar kan
je de gewassen het gemakkelijkst verkopen. Nederland is vooral op het gebied van
de sierteelt superieur. Liefst 43% van de totale wereldproductie komt uit ons
land en 60% van de wereldproductie wordt in ons land verhandeld. En dat terwijl
wij slechts 628 glastuinbouwbedrijven hebben die gespecialiseerd zijn in rozen.
We hebben 522 chrysantentelers en 152 gerbera-telers. Voorts 567 glastuinders
die gespecialiseerd zijn in tomaten, 464 in komkommers en 647 in paprika. De
gehele tuinbouw (kas en koude grond tezamen) gebruikt slechts 6% van ons
landbouwareaal.

"Ons volk heeft vanouds veel met tuinbouw", zegt Hoogervorst. "We zijn hoog
ontwikkeld, goed in logistiek en als handelaren worden we de Chinezen van het
westen genoemd. In ons land zitten alle toeleverende bedrijven en de banken zijn
bereid geld in de kassenbouw te steken."

Starterskosten

De bedrijven worden steeds groter. Iemand die nu een bedrijf wil beginnen, moet
een zak met geld meenemen. De grond kost gemiddeld Euro 45 per vierkante meter.
De kas Euro 50 per vierkante meter, voor de installatie is hij Euro 25 kwijt en
voor starterskosten nog eens Euro 25 per vierkante meter. Hoogervorst: "Als je
een beginnend bedrijf met 10.000 vierkante meter oppervlak - het gemiddelde is
nu 20.000 - wil neerzetten, ben je 1,5 miljoen euro kwijt. Daar komt de woning
nog bij. Wil je je als tuinder in potplanten bekwamen, dan komt er nog eens 1
miljoen euro bij aan rolcontainers."

Veel mensen menen dat de smaak van producten uit de kas niet kunnen tippen aan
de gewassen van de koude grond. Glastuinders hebben nog steeds last van het
Wasserbomben-syndroom. Een jaar of vijftien geleden stelden de Duitsers dat de
Nederlandse kastomaten net zo waterig waren als ons klimaat. Geen wonder als ze
binnen twaalf weken tijd van niets tot rijpe tomaten worden opgekweekt. Ook de
Nederlander keerde zich massaal af van de kastomaat. Hoogervorst: "De consument
had gelijk. Door de snelle rijping zat er kraak noch smaak aan de tomaat. Daar
hebben we veel van geleerd. Nu zijn er meer dan veertig tomatensoorten. De
Duitsers zeggen nu dat de Nederlandse tomaat de 'Mercedes' onder de tomaten is."

Dat geldt ook voor andere producten. De paprika's worden zelfs naar het lastige
Japan geexporteerd. In Nederland worden meer dan 5000 soorten snijbloemen en
potplanten geteeld. Hoogervorst: "De glastuinbouw heeft alle bedreigingen
gepareerd. Onze productie gaat door innovatie verder omhoog en als we ook
successen behalen met de vermindering van het gasverbruik en de uitstoot van CO2
dan hebben wij in alle opzichten een absoluut schoon en veilig product voor een
schappelijke prijs."

Meer informatie over de manifestatie 'Kom in de Kas' vindt u vandaag in de
Reiskrant, pagina TA25

ONS LAND IS MET een waarde van Euro 12 miljard de grootste exporteur van
tuinbouwproducten ter wereld. Liefst 60% van de uitvoer (Euro 7 miljard) komt
van kasproducten zoals bloemen en tomaten. Vandaag en morgen houden meer dan 300
glastuinbouwers open dag. Ofschoon sommige mensen de sector verslijt voor
milieuvervuilers, aardgasopslokkers en CO2-verspreiders, werden vorig jaar
228.000 bezoekers in de glazen stad verwelkomd. Daarmee staat 'Kom in de Kas' in
de toptien van landelijke evenementen. Waarheden en onwaarheden over een
Nederlands succesproduct.

LOAD-DATE: April 14, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               53 of 82 DOCUMENTS

                                  De Telegraaf

                                 March 31, 2003

Reis naar het schimmenrijk

KAPTEIJNS, JEROEN

LENGTH: 1188 words


Reis naar het schimmenrijk; Oranje speelt tegen Moldavie in een door de maffia
overheerst niet-bestaand land

In Chisinau liggen de zichtbare bewijzen van de armoede voor het oprapen. De
wegen zitten vol gaten en scheuren, de Stalinistische blokkendozen zijn
vervallen, de oude Wolga's en Lada's banen zich piepend en zuchtend een weg
voorbij de volgestouwde trolleybussen. De eerste indruk laat echter maar een
fractie zien van wat er werkelijk aan de hand is. In een land waar het merendeel
van de bevolking een officieel maandloon van slechts tien euro opstrijkt en een
dokter het moet doen met dertig euro, is het dagelijkse leven een voortdurende
strijd om het hoofd boven water te houden.

En dus zie je even buiten Chisinau op het bevroren meer van Ghidighici de
ijsvlakte bezaaid met mannen, die aan het ijsvissen zijn. Hoewel aan de randen
van het meer het ijs reeds is ontdooid, zitten zij met gevaar voor eigen leven
naast een zelfgemaakt gat te wachten tot het gratis visje toe zal happen.

Hun kans op succes lijkt groter dan die van de enorme hoeveelheid
straatverkopers. Op de grote markt bij het station overstijgt het aantal
verkopers dat van het aantal kopers ruimschoots. Ook in de rest van de stad
proberen vooral bejaarden hun minimale pensioentje aan te vullen door een hele
dag te wachten op die ene klant. Genieten van een rustige oude dag is er in
Moldavie niet bij. Andere groepjes senioren vegen in sjofele kleding en op oude
sloffen de straat met een primitieve bezem.

Om de armoede te ontvluchten hebben de afgelopen twaalf jaar naar schatting 1,3
miljoen van de 4,3 miljoen Moldaviers hun heil in het buitenland gezocht. "Die
mensen houden de economie overeind", weet Philip Meerloo, de Nederlandse consul.
"De bovenlaag is vertrokken. Ook veel jonge vrouwen zijn weggegaan. Een deel
daarvan is terechtgekomen in de seksindustrie."

In zo'n samenleving halen de meeste mensen hun schouders op over een leuk
tijdverdrijf als voetbal. En dus worden wedstrijden in de nationale competitie
vaak maar door honderd mensen bezocht en heeft de meerderheid van de Moldaviers
nog nooit van Ruud van Nistelrooy en Patrick Kluivert gehoord. "Het is niet zo
dat de mensen hier niet van voetbal houden. Maar als je 's ochtends niet weet of
je 's avonds iets te eten hebt, dan heb je wel wat anders aan je hoofd", weet
bondscoach Viktor Pasulko.

Kenmerkend voor de positie van het voetbal in Moldavie is de zoektocht naar
trainingsveldjes, die Pasulko en zijn nationale selectie voor iedere interland
weer moeten ondernemen. Om die reden en gezien de erbarmelijke staat van het
Stadion van de Republiek in Chisinau is het begrijpelijk dat de Moldavische
voetbalfederatie een begerig oog heeft laten vallen op het sportcomplex van FC
Sheriff Tiraspol, dat is gebouwd naar alle UEFA-voorschriften.

De club behoort tot het imperium van Victor Gushan, een boezemvriend van Igor
Smirnov, de president van Transdnjestrie. "Smirnov was fabrieksdirecteur ten
tijde van de onafhankelijkheid en heeft toen de macht gegrepen in dat gebied",
weet Meerloo. Het Sheriff-consortium heeft benzinestations, supermarkten en
gokhallen. "Zij handelen werkelijk in alles. Ook in alles wat God heeft
verboden. Transdnjestrie is het grootste smokkelnest van Europa, een kerkhof van
gestolen auto's en een schuilplaats voor criminelen", aldus Meerloo over de
langgerekte strook land, die door de Europese Unie als broedplaats voor de
handel in drugs, wapens en vrouwen wordt gezien.

Tiraspol ligt slechts tachtig kilometer van Chisinau, maar de weg ernaar toe
voert langs diverse roadblocks met gewapende militairen. Dat zijn overblijfselen
uit de tijd, dat er een gewapende strijd werd gevoerd tussen beide gebieden. De
douaneposten zorgen voor langdurig oponthoud, omdat de beambten erin slagen
minutenlang naar een paspoort te turen. Bij de strategische rivier de Nistru -
in het Russisch de Dnjestr - wappert de rood-groen-rode vlag van Transdnjestrie
op de brug, die wordt bewaakt met twee onder een camouflagenet verstopte tanks.

In Tiraspol heeft de tijd sinds de ineenstorting van de Sovjet-Unie stilgestaan.
De stad is grauw en naargeestig en weer heel anders dan Chisinau, dat ondanks
alle armoede levendig is. Het symbool voor de Stalinistische sfeer die Tiraspol
uitademt, is het grote beeld van Lenin pal voor het regeringsgebouw. Toch is dat
alles vooral buitenkant, want achter de coulissen heeft de clan rondom Smirnov
wel degelijk geprofiteerd van de nieuwe tijden.

Dat geldt ook voor de voetbalclub FC Sheriff, het poenerige speeltje van Gushan
en zijn kameraad Smirnov. De club heeft de traditionele hegemonie van Zimbru
Chisinau doorbroken met het behalen van de dubbel in de afgelopen twee
seizoenen. Het van nieuwigheid glanzende sportcomplex van FC Sheriff ligt net
buiten de stad en doemt als een fata morgana op tussen de desolate flatwijken.

Stadiondirecteur Viaceslav Denisov somt op wat er de afgelopen tijd is
neergezet. "Een stadion voor 14.000 mensen met het beste gras van Moldavie.
Daarnaast een stadion voor 8.000 mensen met kunstgras, waarop we kunnen spelen
als het veld in het hoofdstadion moet worden ontzien. En om ook in de winter te
kunnen blijven spelen, bouwen we momenteel een overdekt stadion met 3.500
zitplaatsen", aldus Denisov over de thuisbasis van FC Sheriff, die verder
bestaat uit vijf trainingsvelden, vier tennisvelden, een voetbalacademie, een
sporthal, een zwembad en binnenkort wordt gecompleteerd met een
vijfsterrenhotel.

Uit sportief oogpunt is de verhuizing naar Tiraspol in ieder geval een zegen
voor het Nederlands elftal. Oranje wil tegen Moldavie een grote uitslag
neerzetten en zal het Oost-Europese reactievoetbal met snel combinatiespel stuk
moeten spelen. En daarbij is een goede grasmat zeer welkom. "In Tiraspol ligt
een biljartlaken, hier in Chisinau is het een akkerveld", weet bondscoach
Pasulko.

Maar het megacomplex is tegelijkertijd het zichtbare bewijs van de decadentie
van een elite, die zich niets gelegen laat liggen aan de armoede om zich heen.
Ook na woensdag zullen de meeste Moldaviers nooit hebben gehoord van Van
Nistelrooy en Kluivert. Met entreeprijzen varierend tussen de vijf en
vijfendertig euro heeft de gewone man in Tiraspol helemaal niets te zoeken.

Oranje stapt vandaag in het vliegtuig naar Moldavie. De voetbalmiljonairs zullen
hun ogen uitkijken in dit straatarme en door etnische twisten verscheurde
Oost-Europese land. De voormalige Sovjetrepubliek, die tot de onafhankelijkheid
in 1991 redelijk welvarend was, is sindsdien in ijltempo afgegleden. Het land
zit behalve in een economische ook in een politieke crisis. De opstandige
provincie Transdnjestrie - met een meerderheid van Russen en Oekrainers - heeft
zich ontwikkeld tot een vrijstaat binnen het vooral op Roemenie gerichte
Moldavie. De wedstrijd tegen Oranje is de eerste die zal worden afgewerkt in
Tiraspol, de hoofdstad van het zelfbenoemde en door niemand erkende staatje. De
wedstrijd was vorige week zelfs inzet van een politieke rel, omdat de
Moldavische president Vladimir Voronin persona non grata is bij de wedstrijd.

LOAD-DATE: April 17, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               54 of 82 DOCUMENTS

                                  De Telegraaf

                                 March 29, 2003

Schadefonds keert uit aan criminelen

HEUVEL, JOHN VAN DEN

LENGTH: 422 words


Schadefonds keert uit aan criminelen; Vergoeding na doelwit te zijn geweest van
afrekening

Het Schadefonds Geweldsmisdrijven blijkt de afgelopen jaren diverse keren
uitkeringen te hebben gedaan aan (top)criminelen, die verzeild waren geraakt in
onderlinge vetes en doelwit werden van een aanslag.

Het bekendste voorbeeld is Steve Brown, die in 1999 in de Biesboschstraat in
Amsterdam-Zuid onder vuur werd genomen. Brown, die zichzelf in zijn
autobiografie een 'drugsbaron in spijkerbroek' noemt, raakte bij de aanslag
zwaargewond.

Volgens de Amsterdamse politie was Brown slachtoffer van een afrekening in het
criminele milieu en hield de aanslag mogelijk verband met een ruzie tussen een
aantal topcriminelen.

Claim

Steve Brown diende na de aanslag een claim in bij het Schadefonds
Geweldsmisdrijven. Naar nu pas blijkt, heeft het fonds aan Brown onlangs een
bedrag van ruim 2200 euro overgemaakt.

Het zoontje van Steve Brown, die getuige was van de aanslag, kreeg van het
Schadefonds 454 euro uitgekeerd, waarmee de totale vergoeding uitkwam op ruim
2654 euro.

Woordvoerder Frans Nijhof van het Schadefonds Geweldsmisdrijven erkent dat geen
onderscheid wordt gemaakt tussen de vergoedingen aan gewone burgers of aan
(top)criminelen.

"Iedere claim wordt hetzelfde behandeld. Om privacyredenen kan ik niet ingaan op
de claim van mijnheer Brown, maar ik kan me voorstellen dat hij bijvoorbeeld een
compensatie heeft gehad voor kleding die door kogels beschadigd is geraakt.
Misschien had hij wel een hele dure leren jas aan. Ook kan hij een vergoeding
hebben gehad voor de psychische of shockschade die de aanslag heeft
veroorzaakt", aldus Nijhof.

De woordvoerder geeft ook toe dat politiemensen in de regel niet op een
schadevergoeding hoeven te rekenen. Nijhof: "De politie heeft het monopolie op
het toepassen van geweld en agenten worden getraind om daarmee om te gaan.
Bovendien vindt het Schadefonds dat de werkgever van gewond geraakte agenten
maar moet zorgen voor financiele compensatie. Claims van agenten worden daarom
vrijwel altijd afgewezen."

Hoofdcommissaris Jelle Kuiper, korpschef van de politieregio
Amsterdam-Amstelland, is vol onbegrip over de opstelling van het Schadefonds.
"Dit valt niet uit te leggen. Criminelen horen geen beroep te kunnen doen op
faciliteiten, die de overheid voor gewone, goedwillende burgers heeft ingesteld.
Dit is te gek voor woorden. Als tegen gewonde agenten wordt gezegd; dat is het
risico van het vak, dan geldt dat zeker ook voor criminelen."

LOAD-DATE: April 17, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               55 of 82 DOCUMENTS

                                  De Telegraaf

                                 March 29, 2003

De verleidingskunst van MILAAN winkels restaurants delicatessen bars en
discotheken

HERING, FIONA

LENGTH: 1020 words


De verleidingskunst van MILAAN winkels restaurants delicatessen bars en
discotheken; Tips voor een lelijke stad met een onweerstaanbare
aantrekkingskracht

De Gouden Driehoek wordt het gedeelte genoemd met de meest exclusieve
modewinkels van Milaan. Via Monte Napoleone, via della Spiga en via
Sant'Andrea.Hier komt iemand die van mooie kleren houdt, niet met lege handen
vandaan. Door de enorme expansiedrang van de Italiaanse en de laatste tijd ook
Franse modehuizen heeft de driehoek nog minstens twee vertakkingen gekregen. De
Corso Venezia (onder andere de fantastische Miu Miu-winkel) en de via Manzoni,
waar Giorgio Armani - Italie's rijkste en meest prestigieuze ontwerper - twee
jaar geleden als cadeautje aan zichzelf en aan de stad een heel straatblok
kocht. Wiehet enorme pand bezoekt, betreedt de wereld van Armani. Bankstellen,
tafels, kleren, boeken, vazen en bloemen, het is er allemaal. In de kelder is
een Sony-centrum gevestigd, waar de allernieuwste snufjes op elektronicagebied
worden verkocht. Op de begane grond en eerste verdieping zit het Japanse
restaurant Nobu (mede-eigenaar is Robert de Niro). Niet goedkoop, maar
goddelijkwant meneer Armani is een perfectionist. In het restaurant dat in de
Emporio Armani-winkel in Parijs is gevestigd (Boulevard St. Germain, recht
tegenover Cafe de Flore), lik je na afloop ook je vingers af.

De luxegoederenbusiness zou in een crisis zijn beland na 11 september, maar
daaris in Milaan niets van te merken. Voor de via Monte Napoleone bestaat een
lange wachtlijst. De Gucci Groep opende er begin deze maand nog een Yves Saint
Laurent-winkel en Ralph Lauren kocht er onlangs een prachtig palazzo om van
daaruit Europa te gaan veroveren.

WINKELS

Een kleine greep, want je kunt gewoon de driehoek inlopen en je met de stroom
mee laten voeren.

Roberto Cavalli, via della Spiga 30

Chanel, via Sant'Andrea 10a

Christian Dior, via Monte Napoleone 12

Alberta Ferretti, via Monte Napoleone 21a-

Dolce & Gabbana, (donna) Via della Spiga 2, (uomo) op nummer 26

D&G, Corso Venezia 7

Fendi, via Sant'Andrea 16

Gucci, via Monte Napoleone 5 en 7

Valentino, via Monte Napoleone 20

Louis Vuitton, Monte Napoleone 2

Missoni, hoek Sant' Andrea/Monte Napoleone

Anna Molinari, via della Spiga 42

Emilio Pucci, via Monte Napoleone 14

Buiten de driehoek is de Vittorio Emanuele II, de lange promenade die van
PiazzaSan Babila naar de Duomo loopt, zeker ook de moeite waard. Er zijn vooral
veel schoenenwinkels gevestigd, maar je vindt er ook Benetton en een
Fiorucci-winkel.De laatste is fantastisch voor allerlei betaalbare
hebbedingetjes.

Absolute must is de winkel van Carla Sozzani (zus van Franca, hoofdredactrice
van de Italiaanse Vogue). Bij Corso Como 10 verkopen ze alle hippe modelabels
die er op dat moment toe doen, boven is een galerie en beneden een restaurant,
open voor lunch en diner. Trek wat tijd uit voor je bestelling, want de obers
zijn hier fashionable relaxed.

RESTAURANTS

(waar de mode-inside graag vertoeft)

Bagutta, via Bagutta 14

La piu bella, Prachtig restaurant waar arme kunstenaars vroeger met
schilderijenbetaalden.

Het buffet (als lunch of entree) is een hit, maar zelfs een eenvoudige pasta
mettomaat is hier al om te huilen zo lekker. Tijdens de modeweek zitten alle
internationale mode-crews er en tussen de middag eten de pr's van grote
modehuizen er.

Vraag om een plekje in de grote ruimte achterin, 's zomers vechten om een
plekjein de tuin (muggenstick mee!).

Bice, via Borgospesso 12

Cucina tosco-milanese

02-76.00.25.72

Chandelier, corso Broggi 17b

Geweldig! Zoals ze het zelf zeggen: de grootste modeslachtoffers dineren hier.
Veel kroonluchters en rood pluche. In trek bij o.a. Isabella Blow en Philip
Treacy.

Erg moeilijke stoel-tafel verhouding, maar het eten maakt alles goed.

02-20.24.04.58

Controvapore, via Goldini 3

Wie weet heb je geluk. De Nederlandse ELLE dineerde er laatst naast Tom Ford.

La Veranda, Hotel Four Seasons, via Gesu 8

Alleen de echte modetop heeft hier de centjes en de attitude voor.

Maar gelukkig, gewoon een glaasje champ in de lobby tussen 18.00 en 21.00 is
ookleuk.

02-77088

Nobu, via Manzoni 31

Japans eten bij meneer Armani.

02-72318645

Rosy e Gabriele, via Sirtori 26

Soort grote kantine met rood-witte tegeltjes aan de muur, een echte
Napolitaansestenen pizza-oven, ladingen verse vis waaronder kreeft, en een
oneindige lijst carpaccio's en salades.

Begint de uitgebreide kaart te duizelen, kies dan gewoon blind een gerecht uit
het lijstje 'Della Nonna'. Van oma. Altijd goed.

Aardige obers, maar pas op voor de witte poedel bij de kassa.

02-29525930

DELICATESSEN

Vergeet niet om heerlijke ingredienten mee naar huis te nemen.

Antico Pastificio Moscova, via della Moscova 27

Il Salumaio di Montenapoleone, op nr. 12

Rossi & Grassi, via Solferino 12

Savioli, via Caminadella 2 (pasta fresca)

BARS EN DISCOTHEKEN

In Hollywood tref je veel modellen en wat verdwaalde beroemdheden. Favoriet ook
bij Leonardo di Caprio. Het vervelende van Italiaanse discotheken is echter dat
het gewone volk wat denigrerend van de VIP's wordt gescheiden door middel van
een touw. Vlakbij, via Alexis de Tocqueville 13, zit Tocqueville, hip en vol
schermen waarop shows te zien zijn. Leuk als je twintig bent, daarboven gauw
door naar het Principe di Savoia (Piazza della Republica 17). De bar van het
hotel is de place to be, 's avonds tijdens de modeweek. Modellen, popsterren,
alles zit er op de grond en aan de drank.

En oh ja, voor Cavalli-meisjes die het niet kunnen laten: in het Just Cavalli
Cafe kun je met je outfit helemaal opgaan in het interieur (viale Luigi
Camoens/hoek Torre Branca).

Milaan mag dan niet tot de mooiste Italiaanse steden behoren en haar inwoners
hebben

helaas het emotionele en theatrale gedrag en de chaotische rijstijl van de
terroni (letterlijk: het ongedierte) , modeteams zijn altijd weer blij als ze
erneer kunnen strijken voor de Fashion Week, want Milaan is een groot winkel- en
eetparadijs.

LOAD-DATE: April 17, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               56 of 82 DOCUMENTS

                                  De Telegraaf

                                 March 28, 2003

Oorlog Basra zit muurvast

MIKKERS, RUUD

LENGTH: 707 words


Oorlog Basra zit muurvast; Britten vernietigen 14 Iraakse tanks

In de zuidelijke sjiitische steden heersen vooralsnog fanatieke militiestrijders
van Saddams Fedajien en van zijn Baathpartij. Zij zouden reguliere legereenheden
dwingen te vechten op straffe van standrechtelijke executie.

Britse militairen van de Royal Scots Dragoon Guards vernietigden gisterochtend
veertien Iraakse T55 tanks die vanuit Basra opstoomden richting het bezette
schiereiland Fao verder zuidwaarts. De Britten beschreven de uitbraakpoging, de
derde sinds dinsdag, als "suicidaal".

Eerdere berichten over een Iraakse militaire colonne van 70 tot 120 voertuigen
die zich woensdagavond terugtrok uit Basra bleek op foute schattingen te zijn
gebaseerd. In werkelijkheid ging het slechts om negentien Iraakse voertuigen
welke allemaal zijn vernietigd, aldus de Britten gisteren.

De Britse legerwoordvoerder in Katar, kapitein Al Lockwood, denkt dat de
Irakezen wanhopig op zoek zijn naar een nieuwe strategie. De communicatielijnen
met Bagdad zouden zijn afgesneden. "De mogelijkheden van de vijand zijn beperkt.
Ze weten niet wat te doen en gokken maar wat", zei hij over de naar zelfmoord
neigende strategie van het Iraakse leger waar weinig militaire logica achter
lijkt te zitten.

Admiraal Michael Boyce, chef van de Britse defensiestaf, toonde zich verheugd
over de Iraakse uitbraken. "Laat ze maar naar buiten komen zoals ze nu doen. We
zullen passende maatregelen treffen", sprak hij naast minister van Defensie
Geoff Hoon in Londen.

Desert Rats

De Britse 'Desert Rats' staan klaar om het centrum van Basra binnen te trekken.
Iraks tweede stad met 1,3 miljoen inwoners zucht volgens spaarzame berichten
onder de belegering, maar uit vrees om burgerslachtoffers te maken is vooralsnog
besloten niet naar binnen te gaan. Het Rode Kruis wist gisteren wel voor de
helft van de stad de waterzuiveringsinstallatie te repareren. Ook de vrees voor
eigen doden bij een stadsoorlog is groot.

Britse soldaten van het 2e Royal Tank Regiment beschoten gisteren een huis in
Zoebajr waar zich Iraakse militiestrijders zouden schuilhouden. De operatie
duurde enkele uren, gestrande burgers keken bij een wegversperring naar de
vernietiging van hun eigen huizen. Sommige grepen de gelegenheid aan om lege
groene munitiedozen als brandstof te verzamelen, anderen keken gelaten hoe er
vanuit de huizen werd teruggeschoten met kalasjnikovs. "We hebben geen water en
geen elektriciteit", vertelt inwoner Abdoellah Falih. "We weten niet wanneer dit
teneinde is."

Inwoners van Zoebajr vertelden dat het verzet voornamelijk afkomstig is van arme
leden van Saddams Baath-partij. Ze weten wie het zijn en waar ze wonen, maar de
angst om die informatie aan coalitietroepen te geven is groot. De gewone burgers
vrezen represailles van Saddams getrouwen.

Een Brits schip met humanitaire hulp kwam gisteren aan in de haven van Oem Kasr,
de enige plaats in het zuiden die vooralsnog in handen is van de
Brits/Amerikaanse coalitie. Het schip met hulpgoederen kon echter niet aanleggen
omdat in de haven mogelijk nog mijnen aanwezig zijn. Naar verwachting kan het
schip vandaag wel gelost worden.

De Britse premier Blair en zijn Amerikaanse collega president Bush bespreken in
Camp David, het buitenverblijf van Bush, de oorlog in Irak. Op de achtergrond
zitten stafchef Andy Card (l.) en Bush' nationale veiligheidsadviseur
Condoleezza Rice.

FOTO: AP

De Britse luchtmachttechnicus Barry Jones kijkt vanachter een wagen met
vliegtuigbommen toe hoe een Harrie -gevechtsvliegtuig naar de startbaan taxiet
op een vliegbasis in Koeweit. Nu de lucht boven Irak opklaart worden weer veel
vluchten uitgevoerd.

FOTO: REUTERS

Amerikaanse soldaten fouilleren een herder bij zijn kudde kamelen in de woestijn
bij de stad Karbala. Het Amerikaanse leger verwacht in de buurt deze stad
binnenkort een groot gevecht te leveren met Iraakse strijdkrachten.

FOTO: REUTERS

Aan de frontlinie even ten zuiden van Basra vuren de Britse militairen Gav
Williamson (r) en Daz Wright een mortiergranaat af op vijandelijke stellingen.
Volgens het Britse leger hebben Iraakse strijdkrachten al drie keer geprobeerd
de belegering van de stad te doorbreken.

FOTO: AP

LOAD-DATE: April 17, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               57 of 82 DOCUMENTS

                                  De Telegraaf

                                 March 22, 2003

BRAZILIANEN WILLEN ALTIJD IETS DOEN

JANSSEN, JOLANDA

LENGTH: 787 words


Ponta Negra is het uitgaansgebied van Natal, met bijna een gestrekte kilometer
aan barretjes en restaurants.

Natal, dat in de zeventiende eeuw nog een tijdje Nieuw Amsterdam heeft geheten,
is verfrissend a-toeristisch. Niks gezellige terrasjes in het centrum. Er zijn
hier zelfs geen McDonald's! Snacken doe je maar met een espetinha (sateetje) van
30 eurocent van de grill midden op de stoep. Driekwartliterfles bier van een
halve euro erbij in een plastic koeler en je valt niet meer op tussen het gewone
volk.

Natal heeft ook niet veel toeristische attracties. Oke, er is een fort, altijd
goed voor een uurtje, een kathedraal, een klein folkloristisch museum en een
museum over een voormalige Braziliaanse president. En je kan het gortdroge
binnenland in, naar grotten met indrukwekkende, duizenden jaren oude
indianentekeningen, waarbij je en passant een nooit afgebouwd kasteel en een
inmiddels gesloten wolfraammijn aandoet.

Maar de belangrijkste attractie van Natal is het strand. Natal prijst zichzelf
aan als "Stad van de zon". Ten noorden en zuiden van de stad zijn prachtige
stranden te vinden om van die zon te genieten. En Brazilianen bedoelen dan niet:
liggen in de zon. Nee, de gemiddelde strandtent hier heeft niet eens een
ligstoel. Brazilianen zitten, aan een tafeltje, onder een parasol of een afdak,
en dan maar praten, praten, praten. Vervolgens wat eten of drinken en dan nog
meer praten. Ze houden nu eenmaal van 'kleppen'.

En, zoals we al op de boulevard al zagen, ook van iets doen. Dus gaan ze op het
strand 'sandsurfen' of 'sandboarden', zwemmen in dat kristalheldere warme water,
of rijden met een buggy door het mulle zand.

Buggytour

Er zijn hier iets van 7000 buggy's en je ontkomt gewoon niet aan een buggytour.
Je kan zelfs in vijf dagen tijd met een buggy via 92 stranden naar Fortaleza
rijden, maar daar moet je wel heel erg jong en wild voor zijn. Gewoon een paar
uurtjes is al meer dan genoeg voor de gemiddelde mens.

Wij stappen bij Renato in zijn Ferrari-rode buggy en scheuren, terwijl om de
minuut zijn mobieltje afgaat, naar het zuiden. Brandende zon op het hoofd,
tranen in de ogen van de wind en het stof, slechte vering. Op de verharde weg,
waar de buggy bijna 80 haalt, is het geen onverdeeld genoegen, maar eenmaal op
het witte strand wordt het zowaar leuk. Het is zo'n beetje alsof je door een dik
pak sneeuw ploegt met je auto. Je glijdt af en toe van een heuvel, dreigt te
slippen, vindt weer grip. Bugeiros, buggybestuurders, voelen zich eigenlijk
Formule 1-racers en halen de gekste toeren uit om indruk te maken en als Renato
ons zeventig kilometer verderop afzet in Tibau do Sul, zijn we aardig door
elkaar geschud en staan we onvast op de benen.

Het wordt bijna een cliche, maar ook het strand van Tibau is adembenemend. Net
als het volgende, en het daarop volgende. Tibau's buurdorp Pipa is een voormalig
hippiedorp waar de hippies ondernemers in het toerisme zijn geworden, met als
gevolg een erg relaxed vakantieoord, vol goede en origineel ingerichte
restaurants en pousadas, drukbezocht door de Braziliaanse jetset.

We trekken door naar Olinda, een van de grootste en best bewaarde koloniale
steden van Brazilie. Tijdens een wandeling door het stadje langs kerkjes en
schilderachtige pleintjes word je helaas constant lastig gevallen door gidsen
die je rond willen leiden. Het enige voordeel als je er eentje huurt, is dat de
rest op een afstand blijft.

Recife - onze volgende stop - is een mengsel van koloniale overblijfselen,
moderne architectuur en volkse markten, waar je heiligenbeelden en zeep kunt
kopen waardoor het op je werk of in de liefde beter gaat.

De Igreja da Ordem Terceira de Sao Francisco uit 1697 is een 'must'. In de kerk
is namelijk een gouden kapel, waar je ogen zeer doen van al het bladgoud waarmee
het houtwerk is beschilderd. Deze kerk was alleen bedoeld voor de rijken. De
armen moesten naar de oudere kerk ernaast, de Igreja de Santo Antonio; hier
worden nog dagelijks missen gehouden. Als je het vriendelijk vraagt, mag je een
kijkje nemen op het binnenpleintje, waar de gidsen je wijzen op de Delfts blauwe
tegels beschilderd met bootjes, konijntjes, dolfijnen en spelende kinderen, die
in de zeventiende eeuw vanuit Holland werden aangevoerd. De stad was in die tijd
het centrum van de Hollandse kolonie.

In Recife Antigo (het oudste stukje Recife) zijn nog restanten te vinden van
vestingmuren die de Nederlanders er hebben aangelegd. Vreemd genoeg sta je daar
dan zo ver van huis toch nog trots op te wezen.


Brazil International in Amsterdam vliegt vanaf juli rechtstreeks naar Natal en
organiseert tevens rondreizen Natal-Recife. Informatie:
www.brazilinternational.nl of 020-5775300

LOAD-DATE: April 17, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               58 of 82 DOCUMENTS

                                  De Telegraaf

                                 March 20, 2003

Over de Tong : Haute cuisine voor 25 euro

COLIJN, JAN

LENGTH: 572 words


Over de Tong : Haute cuisine voor 25 euro; La Brasserie in Haaksbergen

La Brasserie werd ruim een half jaar geleden geopend om ook 'de gewone man' over
de drempel te halen. Maar dit sfeervolle, mediterraans ingerichte restaurant is
geenszins een 'poor man's-afdeling'. Hier kunnen de gasten een driegangendiner
samenstellen voor 25 euro per persoon, terwijl de menu's onbetwist haute
cuisine-aspiraties hebben.

Textielbaron

La Brasserie is ondergebracht in een statige villa, die ooit toebehoorde aan de
familie Jordaan, een illustere textielbaron uit vervlogen tijden. Vanwege de
exclusieve reputatie van De Blanckenborgh struint niet iedereen zomaar binnen.
Maar dat is niet helemaal terecht, zegt Daniel Haarman, oud-leerling van De
Blanckenborgh en tegenwoordig gastheer van La Brasserie. "Vandaar La Brasserie.
Daarmee willen we bereiken dat iedereen dit prachtige pand van binnen krijgt te
zien."

Het mag dan allemaal wat gemoedelijker zijn in De Brasserie dan bij de buurman,
ook dit gedeelte ademt volop sfeer en het is er meer dan aangenaam toeven.

De menukaart meldt een viertal voorgerechten als carpaccio con pesto, entrada
Andalusia (een salade met reepjes maiskip en in knoflook gebakken gamba's),
minestrone (Italiaanse groentesoep) of een salade van pomodori tomaat met
mozzarella en een ravioli van zalm. Voor hoofdgerechten kan worden gekozen uit
saltimbocca Milanese (een kalfslapje met rauwe ham en salie en een tomatensaus
met courgette en mozzarella), de entrecote Nicoise (een runderlende met
kruidenboter en ansjovis), de pollo Toscane (scharrelhoenderfilet met pesto met
een romige saus) en de kre-tuna, een gegrilde tonijnfilet.

Als nagerechten vermeldt de kaart crepe cerises (flensjes met warme kersen), de
onvermijdelijke tiramisu en een orangette, gemarineerde sinaasappelpartjes met
Grand Marnier. De gerechten op deze kaart worden om de twee tot drie maanden
vervangen.

Los van deze keuzemenu's heeft de klant ook de mogelijkheid zich te laten
verrassen. Voor 30 euro krijgt men drie en voor 37,50 euro vier gangen
voorgeschoteld. Vanavond zwaait kok Patrick Weerts, recent winnaar van de
Zilveren Vleesvork tijdens de Horecava in Amsterdam, de scepter. "En als u iets
niet lust, geef het gewoon even door. Dan houden we daar rekening mee", zegt
Haarman. "Het verrassingsdiner was eigenlijk bedoeld als een aardigheidje, maar
iedereen is zo enthousiast, dat we nu overwegen dit definitief op de kaart te
zetten."

Behalve warm stokbrood met tzatzikisaus vooraf is er ook een kaastafeltje,
waarbij tekst en uitleg volgen over de verschillende kaassoorten en hun
specifieke smaken. Wij kiezen vanavond voor de carpaccio, de entrada Andelusia
en de saltimbocca Milanese. Die worden geserveerd met een salade, boontjes,
mediterrane aardappeltjes, roesti en smaakvol bereide rijst. Als toetje is er
een heerlijke orangette.

Ruim voldoende

Het mag er in La Brasserie dan wellicht wat minder kostbaar aan toegaan, dat
neemt niet weg dat de kok zijn uiterste best heeft gedaan de gerechten niet
minder exclusief te laten smaken. En zoals het hoort in dit soort gelegenheden,
ligt er de nadruk op dat alles met zorg is bereid. Weliswaar ruim voldoende,
maar geen buitenproportionele porties. La Brasserie is daarmee bepaald geen
gelegenheid voor de veelvraat, maar wel degelijk voor de fijnproever.

La Brasserie, Enschedesestraat 65, Haaksbergen, telefoon: 053-574.19.80.

LOAD-DATE: April 17, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               59 of 82 DOCUMENTS

                                  De Telegraaf

                                 March 15, 2003

Eeuwenoude broodversieringen opgegraven

OELEN, LIESBETH

LENGTH: 444 words


DEVENTER - Oud-wethouder Bernhard Duimel uit Deventer heeft een bijzondere
vondst gedaan in zijn tuin aan de Polstraat. Duimel was druk bezig met het
graven van een vijver toen hij allerlei kleine stukjes aardewerk ontdekte met
vreemde reliefs erop. Dat de scherven niet van een eenvoudig kopje of schoteltje
waren, bleek nadat de vondsten door archeologen van de Archeologische Dienst van
de gemeente Deventer waren onderzocht. Duimel bleek 25 zogeheten patacons of
delen daarvan in zijn tuin te hebben liggen die ongeveer drie eeuwen oud zijn.

Patacons zijn versieringen van aardewerk die de bakkers in Deventer van de
zeventiende tot en met de negentiende eeuw op feestkoeken en luxe broden
meebakten. "Het was iets van de rijkere burgerij, de gewone burgers aten
namelijk alleen maar roggebrood", zegt archeoloog Michiel Bartels.

De patacons werden door pottenbakkers vervaardigd en fraai beschilderd. Ze
werden vervolgens verkocht aan de bakkers. Zij bakten de een centimeter dikke
aardewerken voorwerpen mee op de broden en koeken. De gegoede burgers kochten de
pataconbroden en koeken en aten ze zelf op of gaven ze weg als ze op visite
gingen. Ook werden ze vaak genuttigd bij het vieren van Sinterklaas, kerstfeest
of Drie Koningen.

Zodra de koek of het brood op was, bleven de patacons over. De platte
aardewerken broodversieringen varieerden in vorm van Adam en Eva, het ros
Beiaard, de vier heemskinderen tot de ruiter te paard. Kinderen konden de
versieringen gebruiken om mee te spelen, maar ook werden ze soms gewoon
weggegooid.

Uit het feit dat de objecten nu juist in Deventer zijn gevonden, blijkt dat de
stad toen ook al een belangrijke functie op koekenbakkersgebied had. Immers, ook
nu staat Deventer nog steeds bekend om haar Deventer Koek.

"De patacons worden eigenlijk zelden boven de grote rivieren gevonden. De meeste
duiken op in Vlaanderen en Brabant. Ik heb mijn collega's in Vlaanderen ook voor
de vondsten geraadpleegd. We wisten eerst namelijk niet wat het voor dingen
waren. We dachten in eerste instantie aan versieringen voor de open haard. Nadat
ik contact met de Vlamingen had gehad, bleek dat het om patacons ging", aldus de
gemeentelijk archeoloog.


Omdat de gevonden voorwerpen in de tuin van de oud-wethouder soms behoorlijk
beschadigd waren, hebben de gemeentelijke archeologen ze gerestaureerd. Een
aantal nagemaakte patacons is ook meegebakken op koeken, zodat men een beeld
krijgt van vroeger. Hoe de koeken er destijds uitzagen is afgeleid uit
verschillende oude schilderijen. De vondsten zijn momenteel te bewonderen in het
gebouw van de Archeologische dienst aan de Assenstraat in Deventer.

LOAD-DATE: March 20, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               60 of 82 DOCUMENTS

                                  De Telegraaf

                                 March 13, 2003

Chaos dreigt voor Balkan

KUITERT, HANS

LENGTH: 509 words


Het spookbeeld van de nationalistische krachten uit de tijd van Slobodan
Milosevic duikt na koelbloedige de moord weer op. Joegoslavie bestaat niet meer.
In grensoorlogen is niemand meer geinteresseerd, maar het wegvallen van het
westerse 'baken' op de Balkan, kan het nationalisme weer aanwakkeren.
Bijvoorbeeld in de Servische grensregionen met Kosovo, waar een Albanese
minderheid de laatste weken verschillende aanslagen heeft gepleegd.

Djindjic werkte goed mee met het VN-tribunaal en negeerde daarmee een nog steeds
groot segment van de Servische samenleving, dat vasthoudt aan het oude,
nationalistische standpunt dat niet de Serviers maar de NAVO oorlogsmisdaden
hebben begaan. Met iedere uitlevering groeide het aantal mensen in Servie dat
Djindjic' bloed wel kon drinken. De miljarden steun en het respect dat hij
daarvoor in ruil kreeg in het Westen, werd steeds vaker en steeds openlijker als
landverraad beschouwd.

Maffia

Gewone burgers zagen vooral dat Djindjic geen halt wist toe te roepen aan de
oude maffiapraktijken, waarop een deel van de macht van de verdreven en aan het
tribunaal uitgeleverde Slobodan Milosevic was gestoeld. De buurlanden, de oude
zusterrepublieken met wie Servie bloedige en gruwelijke oorlogen had gevoerd,
zagen de Servische maffia tot op hun grondgebied doordringen. Die georganiseerde
misdaad vormt nu al een bedreiging voor de stabiliteit van de regio en een
belemmering voor eventuele toetreding tot de EU.

De internationale gemeenschap heeft Djindjic onvoldoende op de vingers getikt
als het gaat om de aanpak van georganiseerde misdaad. Vaak gaat die misdaad
samen met het nog immer springlevende nationalisme. Niet alleen in Servie, maar
op de gehele Balkan. De moord op Djindjic maakt zijn erfopvolgers duidelijk, dat
wie al te ruimhartig tegemoet komt aan de eisen van het VN-tribunaal de dood zal
vinden.

Carla del Ponte, de aanklager van het Joegoslavie-tribunaal, leek dat gisteren
heel goed te begrijpen. Zij zei te vrezen dat door de dood van Djindjic de
uitleveringen nu op een laag pitje zullen worden gezet. Het is echter meer dan
dat. Als haar angst bewaarheid wordt, dan zullen de gezochte oorlogsmisdadigers
weer opduiken en hun invloed opnieuw doen gelden. Voor de internationale
gemeenschap die met veel kunst- en vliegwerk Bosnie enigszins bij de les houdt,
moet het een gruwel zijn als Radovan Karadzic, de gezochte vroegere
Bosnisch-Servische leider, weer ongestraft zijn gang kan gaan. Vanuit Servie
ditmaal.

De aanslag bewijst in ieder geval dat de misdadige elementen die zolang de
Balkan hebben bestierd, weer aan de winnende hand zijn. Daarmee komt een
Servische aansluiting bij Europa in gevaar. Ook andere voormalige Joegoslavische
republieken dreigen echter te worden meegesleurd in een neerwaartse spiraal.

Servie staat nu aan de vooravond van een bittere machtsstrijd. Dat zal de
hervormingen belemmeren, het geloof van de Serviers in een betere toekomst
verduisteren en een vacuuem scheppen dat de georganiseerde misdaad graag zal
willen vullen.

LOAD-DATE: March 18, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               61 of 82 DOCUMENTS

                                  De Telegraaf

                                 March 13, 2003

COLUMN EETGERINK : DEUGT-IE?

EETGERINK, HERMAN

LENGTH: 164 words


WAT een genante vertoning, het debat gisteren over die boze prinses en haar
knul.

De hele wereld kon er naar kijken, naar die onzin in de Nederlanden.

Nou ja, konden de mensen in landen waar ze geen Goede Tijden Slechte Tijden
hebben tenminste ook eens lachen om een uit de hand gelopen familieruzie.

Maar... Waarom draaiden de politici zo om de zaak heen?

Waarom had zelfs het linkse meisje Halsema niet het lef, aan te dringen op een
echte democratisering van het nationale veiligheids- en screeningsbeleid?

Waarom zou alleen het koningshuis het recht hebben, heel gewoon even uit te
laten zoeken wie dat sportschooltype is waarmee een van de prinsesjes komt
aanzetten?

Precies! Ook de gewone man moet dat kunnen!

Het is dan ook de hoogste tijd voor een duidelijke 'Vlees-in-de-Kuip'-wet,
waarin alle vaders en moeders het recht krijgen de AIVD in te schakelen om te
kijken of de nieuwste vrijer van zoon- of dochterlief een beetje deugt.

HERMAN EETGERINK

LOAD-DATE: March 18, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               62 of 82 DOCUMENTS

                                  De Telegraaf

                                 March 6, 2003

Chinees dorp in de ban van Jiang Zemin

LIU, TJYYING

LENGTH: 487 words


De deur bij de familie Jiang staat altijd open. Iedereen moet kunnen zien dat de
president hier op bezoek is geweest. Voor de zekerheid hangt er ook nog een
bordje op de buitenmuur. "Kom binnen. Gaat u daar maar zitten, op die stoel.
Daar zat ook onze president Jiang", zegt de huiseigenaar. "Zal ik een foto
maken?"

Bijna alles in zijn huis herinnert aan de belangrijke visite. Aan de muur hangen
twee ingelijste foto's van Jiang met de familie en op de tafel staat een
porseleinen bord met de afbeelding van de president. "Dit is de lampion die hij
heeft vastgehouden. Jiang prees de kleur en de vorm van de lampionnen die bij
ons buiten hingen en kwam toen naar binnen. We hebben er heel veel, maar deze
bewaren we in plastic", zegt de man die naast de president zat. Ook het
theekopje waaruit Jiang dronk en het bakje waar de pinda's in zaten die Jiang
at, worden op een speciale plek bewaard.

Het gehucht staat nog steeds in het teken van het bezoek van de machtigste man
van China, die twee jaar geleden kwam om zijn voorouders te vereren. "Wie had
ooit kunnen denken dat de president in ons dorp zou langskomen", vraagt de
gepensioneerde leraar Jiang Qichang zich oprecht af. Ook hij mocht zich gelukkig
prijzen met een bezoek van Jiang en sindsdien kalligrafeert hij waaiers vol
karakters over het bezoek. Voor 60 cent zijn ze te koop.

De manier waarop de dorpsbewoners de herinneringen bewaren, is aandoenlijk, maar
het dorp zelf is allesbehalve eenvoudig gebleven na het presidentiele circus.
Het is veranderd in een waar openluchtmuseum met professionele gidsen, een
routebeschrijving, bordjes op bezienswaardige huizen en overal verwijzingen naar
het historische bezoek van Jiang. Op het plein midden in het dorp en vlak voor
de dorpsschool staat een huizenhoge affiche met een afbeelding van Jiang omringd
door kinderen.

Voor toegang tot het mooiste gedeelte van het dorp moet entreegeld worden
betaald. Soldaten, gehandicapten en journalisten hoeven de vijf euro voor een
dagtrip niet te betalen. Bezoekers doorkruisen eerst een speciaal gebouwde
ontvangsthal met foto's van de gedenkwaardige gebeurtenis. "Dit zijn foto's van
het bezoek van voorzitter Jiang aan de plaatselijke school. Toen hij in Jiangwan
aankwam regende het, maar zodra hij de school bezocht, scheen de zon. De
president zei dat de kinderen zon brachten, maar wij vinden dat Jiang zelf de
zonneschijn is", ratelt gids Kong Hongye.

Ze weet alle details van Jiang en wijst alle plekken aan die door de president
werden bezocht. "Hier in deze vijver zwemt een plaatselijke lekkernij, de rode
karper. Het is een van de lievelingsvissen van president Jiang. "

In het dorp wemelt het van de Jiang-kalligrafieen. Net als de keizers vroeger
achterlieten als ze zich onder het gewone volk begaven. Persoonsverheerlijk mag
het Jiang-spektakel niet worden genoemd. Dat fenomeen is sinds de jaren tachtig
officieel afgeschaft.

LOAD-DATE: March 11, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               63 of 82 DOCUMENTS

                                  De Telegraaf

                                 March 6, 2003

Premier China verspreekt zich

LIU, TJYYING

LENGTH: 225 words


Van onze correspondent


PEKING, donderdag


De scheidende premier van China, Zhu Rongji, heeft gisteren bij de opening van
het Nationale Volkscongres een pijnlijke vergissing gemaakt door Taiwan eenmaal
een 'land' te noemen, precies zoals de afvallige eilandprovincie zichzelf ziet.

De 74-jarige Zhu, die hoogstwaarschijnlijk op dit congres zal worden opgevolgd
door Wen Jibao, kreeg nog de kans om in zijn speech de juiste term, 'provincie'
te gebruiken en kreeg een hartelijk applaus. Hij waarschuwde onder andere voor
sociale onrust, die de successen van de afgelopen jaren teniet kan doen. Zhu's
recept: verlicht de lasten van de boeren en zorg voor voldoende banen en sociale
voorzieningen voor de legioenen van werklozen.

Het jaarcongres staat helemaal in het teken van politieke machtswisseling en het
aantreden van een nieuwe generatie leiders. De belangrijkste daarvan is Hu
Jintao, de vrijwel zekere opvolger van de huidige president Jiang Zemin.

Het Tienanmenplein bood een feestelijk aanzicht, door de vermenging van
vertegenwoordigers van minderheidsgroeperingen in klederdracht en de donkere
pakken van het merendeel der 3000 afgevaardigden. Het gewone volk werd op
veilige afstand gehouden en voor de zekerheid waren talloze politieagenten en
soldaten geposteerd op het plein en bij de Grote Hal van het Volk.

LOAD-DATE: March 11, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               64 of 82 DOCUMENTS

                                  De Telegraaf

                                 March 4, 2003

COLUMN EETGERINK: VLIEG OP

EETGERINK, HERMAN

LENGTH: 161 words


ALS de milieubrigadiers van GroenLinks onder leiding van majorette Halsema menen
wat ze zeggen...

Als zij echt vinden dat de meeste regionale vliegvelden en ook alle kleine
vliegvelden moeten sluiten, omdat het beter voor de natuur is dat iedereen
voortaan weer met de trekschuit gaat...

En echt denken dat het lessen in kleine vliegtuigjes en het voor een uurtje
huren van die dingen slechts een sport is voor de elite...

Dan heeft het geen enkele zin deze kortzichtige sekteleden en hun voorgangster
Vrouwtje Wortelsap erop te wijzen dat de kleine vliegerij allang is
gedemocratiseerd en dat de regionale velden nodig zijn om ook de kleine man een
vluchtje naar de zon te gunnen zonder Schiphol helemaal te laten verstoppen.

Maar wees dan alsjeblieft eens consequent, brandnetelsoepstengels, en beloof het
gewone volk dat u zelf nooit meer zult vliegen.

Zodat u bij datzelfde volk ook nooit meer uw tickets hoeft te declareren.

HERMAN EETGERINK

LOAD-DATE: March 5, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               65 of 82 DOCUMENTS

                                  De Telegraaf

                               February 22, 2003

Frankfurt - Allemaal een beetje bankier

NOORD, JOS VAN

LENGTH: 1748 words


Maar ik sla keihard terug in Frankfurt. Ik sla mijn slag langs de Main op
zaterdagochtend vroeg op de Flohmarkt, een van de grootste rommelmarkten van
Europa. Zeven euro voor de bijna complete collectie elpees van Bob Dylan. Ziezo,
die zit. Altijd en eeuwig reporter, maar nu even niet. The Times They Are
A'Changin', Blowin' In The Wind, zowat de volledige serie, keurig nog in de
authentieke hoezen. Zo goed als nieuw, zonder een krasje. Like A Rolling Stone,
Just Like A Woman, I Want You, de hele sjoos. Weet die Turk veel. Vielen Dank
mein Herr, zei hij ook nog. Zo te zien blij toe dat-ie ervan af is!

In Frankfurt is dus iedereen een beetje bankier, in elk geval
investeringsdeskundige.

Toch nooit gedacht dat deze vijfde stad van Duitsland met z'n nauwelijks 700.000
inwoners ook voor bezoekers zo veel in petto heeft. Frankfurt, dat was toch die
saaie zakenstad met dat immense overstapvliegveld en met die bankkantoren en
vakbeurzen, waar een normaal mens niks te zoeken heeft?

Nu de nieuwe ICE International sinds kort met een duizelingwekkende snelheid van
300 km van Keulen aan de Rijn naar Frankfurt aan de Main suist, over de
imposante NeuBauStrecke die met z'n 28 tunnels, 16 bruggen en andere betonnen
bouwsels zes miljard euro heeft gekost, is de hoofdstad van de deelstaat Hessen
met de trein ruim een uur dichter bij ons land gekomen. Nog maar vier uur vanaf
Amsterdam, drie vanaf Arnhem. Spectaculair is het uitzicht voorin deze Inter
City Express: je kunt door een glazen wand als het ware over de schouders van de
machinist mee kijken, voor de trein uit. Daarom is het zo jammer dat NS
uitgerekend daar, voorin de trein dus, het rookhol heeft gemaakt voor
teerverslaafden, zodat er altijd een stinkend rookgordijn hangt. Gelukkig komt
er eerdaags in alle treinen, net als in de vliegtuigen, een definitief einde aan
alle rookterreur.

Op het oude Hauptbahnhof van Frankfurt, helemaal gerestaureerd en op een
(Leipzig) na het grootste van Europa, mag niet worden gerookt. Bravo! Een
droomstation. Geen peukentroep, geen gehang, geen gebedel, geen gespuug op de
grond, geen zwervers met schurftige honden, geen gespuis. Duitsers realiseren
zich dat zo'n station vaak de eerste indruk is die bezoekers van hun stad
krijgen. Daar moet je in, pakweg, dat verloederde rovershol Den Haag CS eens
over beginnen! Door de ADAC, de Duitse ANWB, is Frankfurt Hbf met z'n 350.000
reizigers per dag onlangs uitgeroepen tot het schoonste, veiligste en meest
efficiente spoorwegstation. Het reusachtige station met haltes voor S- en U-bahn
is een stad op zichzelf: ondergrondse supermarkten die tot laat in de avond
openblijven, tal van luxe winkels, allerlei restaurants, pubs, Stuben natuurlijk
en gezellige knijpjes. De mayonaisecultuur van die plakkerige Hollandse
stationshallen kennen ze daar niet. DB-Lounges heten hier de verbeterde
wachtkamers: voor vertrekkende reizigers staan er nette stoelen, gratis koffie
en gekoelde drankjes klaar.

Bankfurt

Niet zo gek dus dat mijn opgewekte gids Jens-Peter Meyer van de Frankfurtse VVV,
het station in zijn wandelprogramma heeft opgenomen. Wel gek: als je het drukke
stationsplein oversteekt, leidt de meest logische wandelroute naar de Innenstadt
dwars door het sekskwartier, de Kaiser Strasse en de Tauber Strasse vol
cabinepaleizen en vrolijk verlichte peeshuizen. En dan ineens sta je in de
bankiersbuurt: Bankfurt of Ma(i)nhattan , zoals ze hier zeggen, omdat de vele
wolkenkrabbers die aan de Main onderdak bieden meer dan driehonderd banken nogal
doen denken aan New York. "Inderdaad, in Frankfurt leunen de banken en de
bordelen tegen elkaar aan", lacht Jens-Peter als we langs de gigatoren van de
Commerzbank lopen, met 299 meter het hoogste gebouw van Europa.

Ook hier, tussen deze reusachtige kantoorpalen van spiegelglas en staal, gaat 't
alleen maar om geld: hier is Frankfurt een van de belangrijkste financiele
steunpilaren van Europa. Ik zie in de skyline ook de Twin Towers van de Deutsche
Bank, in de volksmond Debit en Credit. De president van deze bank heeft meer
geld om mee te spelen dan de totale begroting van Duitse regering, inclusief het
defensiebudget. Naast de toren van de Europese Centrale Bank, waar Wim
Duisenberg vanuit zijn directiekamer van het fraaie uitzicht kan genieten
terwijl hij met eurocijfers zit te goochelen, zie ik Goethe staan, in het
wandelpark dat als een groene kraag rondom de oude binnenstad ligt. Wat zou de
beroemde Duitse dichter-filosoof, hier vlakbij geboren, ervan gevonden hebben
dat nu bijna alles in Frankfurt om geld draait? Bij de Beurs, ook al een
beslissende factor in de financiele wereld en dan ook gebouwd in de vorm van een
tempel, is een biomarkt: je kunt er allerlei onbespoten groenten, fruit en ander
lekkers kopen.

Je oren suizen als je in de expreslift van de Main Tower, de ronde glazen
kantoorpilaar van de Hessische Landesbank, met zeven meter per seconde naar de
55e etage wordt gelanceerd, op zo'n 200 meter hoogte. De wolkenkrabber aan de
Neue Mainzer Strasse is de enige die op het hoogste niveau toeristen ontvangt,
al mogen we vandaag niet op het open dak, want er kunnen onverhoeds stukken ijs
uit de rood-witte zendmast vallen. Het uitzicht is verpletterend, je kunt hier
ook goed zien dat Frankfurt eigenlijk niet eens zo'n uitgestrekte stad is. Bij
het vliegveld is het een permanent komen en gaan, vooral ook van vrachtjumbo's
van de Amerikaanse strijdkrachten, met groot materieel op weg om een robbertje
te gaan vechten, voor de vrede uiteraard.

Toch zit ik prettiger op het open dakterras van het Kaufhof-restaurant, vlakbij
de Hauptwache , het oude 19e-eeuwse politiebureau dat voor Frankfurters het hart
is van de binnenstad. Hier kun je, lekker uit de wind, over de Zeil uitkijken,
de drukste winkelstraat van heel Duitsland. Bij een kop koffie of een glaasje
sekt krijgt het schouwspel dan weer menselijke afmetingen. Ik zie de
kloosterkerk van Sint Katharine en de Paulskirche, de wieg van de Duitse
democratie, omdat hier het eerste Duitse parlement bijeenkwam. Binnen hangt nu
een groot panoramisch schilderij van Johannes Gruetzke, waarin minachting van de
parlementariers voor het gewone volk tot uitdrukking komt, een gewaagd
kunstwerk. Iets verderop valt mijn oog op de toren van de gotische Frankfurter
Dom, de kathedraal van Sint Bartholomeus, waar tien van de 52 Duitse keizers
werden gekroond.

Toch is het allemaal Disneyland, die hele binnenstad van Frankfurt, want niets
is echt oud. Het complete oude centrum van de stad werd in de Tweede
Wereldoorlog platgegooid en het puin brandde daarna uit door een tweede golf
fosforbommen. Of het nu gaat om de prachtige patricierspanden en rijke
koopmanshuizen aan de Roemerberg , het historische marktplein met het oude
stadhuis, het geboortehuis van Goethe, de kerken in de binnenstad of de
kathedraal, het is allemaal zo nieuw als maar kan. De gotische Dom van Frankfurt
is splinternieuw, geeft Jens-Peter toe. Eigenlijk is het net Las Vegas, waar ze
ook de Eiffeltoren en de piramides van Gizeh heel precies hebben nagebouwd.

Enkele details van het 18e-eeuwse geboortehuis van Goethe aan de Groesser
Hirschgraben 23 zijn nog wel origineel, maar het huis zelf is na de oorlog
helemaal opnieuw opgebouwd van rode zandsteen. Alleen de eerste vier treden van
de trap naar de eerste verdieping waren nog overeind gebleven en aan de houten
plank achter de waterpomp in de keuken is de brandschade van het
oorlogsbombardement nog te zien. Enkele rijen oude boeken uit de bibliotheek
werden gered van de brand, maar de rest van het huidige interieur is elders bij
antiquairs aangekocht. Naast het huis is een klein museum met een auditorium,
waar kinderen juist repeteren voor een concert, zodat ik toch weer opgewekt de
deur uitga.

Frankfurt is een echt multiculturele, internationale stad: eenderde van de
inwoners is uit het buitenland afkomstig en dat merk je alom, want je vindt er
restaurants en komt op straat ook mensen tegen uit de vreemdste hoeken van de
wereld. De meesten doen wel een paar keer per week boodschappen in de
Kleinmarkthalle , waar je dan ook echt mondiaal kunt shoppen, van Italiaans,
Japans, Ethiopisch, Iraans, Thais en Koreaans tot West-Afrikaans en Afghaans.

Lekker eten kun je vooral bij de talrijke restaurants op de zuidelijke oever van
de Main; via de hangende loopbrug, die hier Holbeinsteg heet, ben je er zo. Dit
is de museumbuurt van Frankfurt, want aan deze Schaumainkai vind je het ene
museum na het andere, Das Staedel jazeker, met z'n dure
Rembrandt-tentoonstelling tot 11 mei nog, maar er is aan deze 'Museumoever'
bijvoorbeeld ook een museum voor regionale kunst, het architectuurmuseum, het
museum voor communicatie, het Duitse filmmuseum en het museum voor toegepaste
kunst.


Verrukkelijk gegeten bij 'Salvatore' (Schoene Aussicht), prima ook bij 'Holbein'
(Holbeinstrasse) en vooral bij 'Adolf Wagner' aan de Schweizerstrasse, een
oer-Duitse Gaststaette waar men de limonadeglazen met appelwijn telkens
bijschenkt uit Keulse kannen, waar skinheads de houten bankjes aan de lange
tafels delen met jonge beleggingsexperts, zuinige bankiers en andere rechtse
yuppen, knorrige bejaarden, schoonmoeders die de knip beheren, linkse
intellectuelen, Duitse tantes met knoetjes, verdwaalde deskundigen, zwervers en
andere vreemdelingen. Mijn gezelschap staat er op dat ik wat van de Sauerkraut
met Blutwuerstchen en Bratkartoffeln proef en natuurlijk Krautwickel met
Specksosse, iets van Tafelspitz met de echte Frankfurter Gruene Sosse en ten
slotte Handkaese mit Musik , magere kaas met veel verse uitjes, een specialiteit
van Frankfurt.

"Waar blijft nou die muziek?" vraag ik, ongeduldig. "Kommt gleich", beloven mijn
tafelgenoten. "Als u straks in bed ligt. Neem nog wat uitjes erbij. Dat maakt de
melodie vast interessanter!"

REISWIJZER:

Zesmaal per dag rijdt de ICE International van Amsterdam, via Utrecht en Arnhem,
als hogesnelheidstrein naar Frankfurt. NS Travel (030-2977291) biedt in z'n
speciale Duitsland-gids een aantal voordelige pakketreizen naar Frankfurt. Kijk
ook op www.nstravel.nl

Meer inlichtingen: Duits Verkeersbureau, tel. 020-6978066. Ook via
www.duitsverkeersbureau.nl

De Frankfurt Card geeft voor Euro 7,50 vrij gebruik van alle openbaar vervoer,
korting bij o.m. museumbezoek, boottochten en stadsrondritten. Vrijwel alle
musea zijn, ook zonder Frankfurt Card, op woensdag gratis toegankelijk. Kijk ook
op

www.frankfurt-tourismus.de

LOAD-DATE: February 26, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               66 of 82 DOCUMENTS

                                  De Telegraaf

                               February 20, 2003

Palestijnse steun aan Saddam via posters

VLIET, FRANK VAN

LENGTH: 470 words


Het is de bedoeling dat de poster bij duizenden op de Palestijnse Westoever
wordt verspreid. Saddam is populair onder de gewone Palestijnen. Men weet dat de
Iraakse leider de familie van de 'martelaren' (de zelfmoordenaars die zichzelf
opblazen en zo veel mogelijk joodse slachtoffers proberen te maken) vorstelijk
'beloond' voor de gruweldaden.

Iraakse donaties bereiken ook de door Israelische acties gewond geraakte
Palestijnen en degenen wiens huis door het Israelische leger is vernield.
Daarnaast geldt Saddam voor veel Palestijnen als een held vanwege zijn
opstelling tegenover Israel en de Verenigde Staten, die het verbruid hebben bij
de Palestijnen vanwege hun steun aan de regering-Sjaron.

Het Palestijnse leiderschap kent de gevoelens onder een deel van de bevolking,
maar wenst de Amerikanen niet nog verder tegen zich in het harnas te jagen.
Jasser Arafat maakt niet, zoals in de eerste Golfoorlog, de fout om zich voor
Saddam uit te spreken. Ook Arafat weet dat de rol van de Iraakse dictator over
is als Amerika werkelijk tot een offensief besluit. Verwacht wordt dat
Washington zich dan weer met het Palestijns Israelische conflict zal bemoeien en
de Palestijnen kunnen het zich dan niet permitteren hun laatste restje goodwill
te hebben verspeeld.

Demonstratie

Vandaar dat deze week Palestijnse agenten tijdens een demonstratie in Ramallah
optraden tegen enkele betogers die Saddam opriepen om chemische wapens in te
zetten tegen Israel. Dergelijke geluiden hoort het leiderschap momenteel niet
graag. Binnen de flirtpoging van de Palestijnen past ook de mededeling van
Arafat dat hij een premier zal benoemen. Dat is een langgekoesterde wens van
Israel en de VS, die het liefst van Arafat af willen, maar hem desnoods wel in
een ceremoniele rol kunnen accepteren. Openlijke kritiek op Saddam doet het
echter niet goed bij het gewone volk, vandaar dat Sakhar Habash, een hoog lid
van de Fatah-beweging van Jasser Arafat, als we hem van de poster vertellen het
affiche niet direct veroordeelt. ,,De Palestijnen en Irak zitten in dezelfde
boot, we kunnen ons daarom niet afsplitsen van de Iraakse zaak."

Voor drukker Mohammed spelen politieke overwegingen geen rol. ,,Ik heb drie
kinderen en er moet geld op de plank komen. Ik druk af en denk daar verder niet
bij na."

Hij is niet de enige die aan het werk wil blijven. Tijdens de Israelische
verkiezingscampagne werden T-shirts voor de Likoedpartij met de beeltenis van
Ariel Sjaron gedrukt in het Palestijnse Beit Jala. Beide partijen hielden dat
uiteraard geheim, maar het geeft de verhoudingen goed weer.

Israel heeft de Palestijnen altijd al als goedkope arbeidskrachten beschouwd,
veel joodse nederzettingen werden gebouwd door ingehuurde Palestijnen, en de
Palestijnen zijn nooit vies geweest van de Israelische centen.

LOAD-DATE: February 24, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               67 of 82 DOCUMENTS

                                  De Telegraaf

                               February 18, 2003

Fransen mikpunt van spot in VS

NIJDAM, PIETER

LENGTH: 465 words


Leuke grappen, flauwe grappen, morbide grappen. In Amerika is alles toegestaan,
als de Fransen maar belachelijk worden gemaakt. Sinds enkele weken is niet
langer Saddam het mikpunt van spotternij, maar Jacques Chirac

Stand-up comedians, bartenders, kappers, maar ook de gewone man op straat laat
niet na om Frankrijk een veeg uit de pan te geven. "Wat zijn honderdduizend
mannen met hun armen omhoog? Juist, het Franse leger." Of: "Waarom hebben we de
Fransen eigenlijk nodig? Om Saddam en Osama te laten zien hoe ze zich moeten
overgeven."

De zwarte humor gericht op Parijs heeft de laatste dagen ongekende vormen
aangenomen. Nooit eerder zijn de anti-Franse gevoelens zo duidelijk naar boven
gekomen in de Amerikaanse samenleving. Het gevoel van ondankbaarheid voor de
bevrijding in de Tweede Wereldoorlog wordt breed gedragen.

Vernedering

"Frankrijk probeert keer op keer de Amerikaanse buitenlandse politiek te
vernederen. De Fransen zouden zich moeten realiseren dat ze zonder onze vaders
en grootvaders nu Duits zouden spreken", luidt een van de duizenden ingezonden
brieven in de krant New York Post.

De kwalificatie van minister Donald Rumsfeld van Defensie over het "oude Europa"
heeft ook in de Verenigde Staten veel losgemaakt. De meeste Amerikanen zijn
weliswaar van Europese afkomst, maar nog nooit aan de andere kant van de
Atlantische Oceaan geweest.

Wezels

Europa - met de 'wezels' Frankrijk en Duitsland voorop - is in hun ogen een
arrogant werelddeel dat geen enkel recht van spreken heeft, omdat het nauwelijks
militaire middelen heeft om die woorden kracht bij te zetten. Deze opvatting
leeft niet alleen onder het gewone volk, maar ook bij de huidige Republikeinse
machthebbers. "Als je niet voor ons bent, dan ben je dus tegen ons", is het
simpele devies van president Bush.

Zijn partijgenoten in het Congres hebben inmiddels opgeroepen tot een boycot van
Franse producten. Geen Evian of Perrier meer. Franse wijn moet in de schappen
worden voorzien van een oranje sticker, dezelfde kleur als de op een na hoogste
alarmfase voor terreuraanslagen.

"We laten ons toch niet koeioneren door een derderangs natie", zei Dennis
Hastert, leider van de Republikeinen in het Huis van Afgevaardigden. "Wees
solidair en laat de ganzenlever voorlopig even staan. Met vakantie naar Parijs?
Neen, ga dan naar Rome of Madrid."

Ondanks de anti-Franse hetze in de media, die handig lijkt te worden aangestuurd
vanuit het Witte Huis, is tweederde van de Amerikanen tegen oorlog met Irak
buiten de Verenigde Naties om. De stille meerderheid begint steeds meer terug te
verlangen naar het tijdperk-Clinton. "Laat Bush vallen in plaats van bommen",
stond er afgelopen weekeinde op veel spandoeken van demonstranten in meer dan
150 Amerikaanse steden.

LOAD-DATE: February 24, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               68 of 82 DOCUMENTS

                                  De Telegraaf

                               February 15, 2003

TV-Hart: Rob kijkt over het hek

GENUGTEN, RONNEKE VAN DER

LENGTH: 647 words


TV-Hart: Rob kijkt over het hek; Televisiehovenier reist langs de tuinen van de
wereld

In je nieuwe programma Rob's

Tuinreizen praat je met mensen die een opmerkelijke passie voor tuinen hebben.
Fijn om eindelijk eens met lotgenoten te kunnen babbelen?

"Ja, maar ik merk ook dat omgekeerd precies hetzelfde geldt. In het begin zijn
sommige tuinbezitters nogal afstandelijk. Maar als ze in de gaten krijgen dat ik
echt heel veel van de tuingeschiedenis weet, draaien ze helemaal bij."

Waar komt die hartstocht voor groen vandaan?

"Als klein jochie ging ik al met mijn vader, ook tuinman, mee. Maar toen had ik
nog niet echt 100% het gevoel dat hier mijn roeping lag. In mijn studententijd
had ik geld nodig. Tja, wie heeft dat eigenlijk niet en toen besloot ik om met
een aantal medestudenten tuintjes aan te leggen. Pas toen ontdekte ik dat ik het
heel leuk vond om tuinen te ontwerpen."

Hoeveel euro besteedt de

Nederlander gemiddeld aan de tuin?

"Ik wou dat ik daar het antwoord op wist. Er zullen vast statistieken van zijn,
maar ik vind het helemaal niet relevant eigenlijk."

Wat is de duurste tuin die je ooit hebt aangelegd?

"Ik ga je natuurlijk niet vertellen bij wie, maar dat was een tuin van 800.000
gulden. Dat lijkt een immens bedrag, maar je moet bedenken dat het bij een
miljoenenhuis was, met ik weet niet hoeveel hectare grond. Relatief gezien geeft
de gewone man het meeste geld uit aan zijn tuin."

Voor deze reeks reis je heel Europa door. Het aantal vierkante meters van een
doorsnee Hollands tuintje

is vrij krap. Hoe reageert men daar in het buitenland op?

"Met bewondering. Een Nederlander is een apart geval. Bij de Fransen zie je
tuinen met de Franse cultuur. Italianen zijn trots op hun Italiaanse
achtergronden. In Nederland zie je van alles wat. Dat heeft te maken met de
koopvaardijcultuur. Wij vinden alles prachtig."

Raken we ooit die Hollandse

kneuterigheid kwijt dat we overal een hek omheen zetten?

"Nee, nooit. Heel logisch ook. We wonen met heel veel mensen op een heel klein
stukje aarde. Iedereen wil een beetje privacy. Dat is bij dieren in het wild
zelfs zo. Alleen die rammen elkaar van een plek af."

Wat is, naast onkruid, onuitroeibaar in de Nederlandse tuin?

"De buxus. Na een hele lange periode van weggeweest, is deze weer helemaal
terug."

Waar vind je de mooiste tuinen

van Europa?

"Tjee, dat is heel moeilijk. Italie, Frankrijk, Duitsland. Maar ook in
Nederland. Wij Nederlanders zijn alleen niet chauvinistisch genoeg om dat toe te
geven. Iedere buitenlander bezoekt in ons land de tuinen van paleis Het Loo.
Nederlanders nemen niet eens de moeite om daar eens rond te kijken, laat staan
daar in een ander land over te snoeven. Wij hebben helemaal geen cultureel
historisch besef."

Waarom is een tuin zo belangrijk voor mensen?

"De tuin is het laatste stukje verbinding met de natuur. Let wel, ik praat niet
over de wilde natuur. In een goede tuin kun je van alles zien. Goede dingen,
slechte dingen, weersveranderingen, noem maar op. Daarom gaan mensen die op een
flat wonen, met op het balkon alleen een kratje bier, zo graag naar het park."

Hoe graaf je een kuil voor

een ander?

"De vraag is of ik dat wel wil. Ik graaf alleen kuilen om mooie bomen in te
planten, net diep genoeg, zodat de wortels er mooi inpassen."

Het voorjaar hangt in de lucht. Pfff... niet dat wij daar nu zoveel van

merken, maar de echte tuinliefhebber doet dat wel. Rob Verlinden is zo iemand
met groene

vingers. In Rob's Tuinreizen zien we hem dit keer niet in oer-Hollandse tuintjes
wroeten. Dat laat hij aan anderen over. In

de nieuwe achtdelige reeks zien we een totaal andere Rob. We krijgen te maken
met een hovenier die

bijzonder goed op de hoogte blijkt te zijn van de

geschiedenis van de meest uiteenlopende - Romeinse, middeleeuwse, ja zelfs
islamitische - tuinen.

LOAD-DATE: February 24, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               69 of 82 DOCUMENTS

                                  De Telegraaf

                                February 8, 2003

Indonesie pakt dierenleed aan

JANSEN, PAUL

LENGTH: 491 words


Voor 3000 roepia (35 eurocent) konden buurtbewoners uit de kampong naar het
dierenleed komen kijken, tentoongesteld in een uit golfplaat opgetrokken
'dierentuintje' pal naast de plaatselijke vuilnisbelt. Konden, want gisteren
maakten rangers van het ministerie van Bosbouw bijgestaan door enkele
politieagenten een einde aan de show.

Onder het toeziend oog van de Indonesische media werd de eigenaar opgepakt en
beslag gelegd op de beschermde dieren. "We nemen graag de media mee want dan
kunnen we de mensen duidelijk maken dat het niet goed is om zo met dieren om te
gaan", vertelt de leider van de operatie, Yunus Makasao. Hij slaat een tiental
meter verderop onder een boom de actie gade.

Zwarte magie

Yunus hoeft niet zo nodig als eerste bij invallen naar binnen te stormen, zegt
hij. Daarvoor heeft hij al te veel klappen en doodsbedreigingen gehad. Hoewel op
enige afstand, is het ook deze keer weer raak. De eigenaar schreeuwt zwarte
magie op de inspecteur los te zullen laten.

In een land waar een mensenleven betrekkelijk weinig waard is, wordt om een
dierenleven al helemaal niet moeilijk gedaan. Yunus wordt dan ook vaak - om het
zachtjes uit te drukken - niet begrepen.

De elite mag graag pronken met een tijger of gibbon in de tuin terwijl ook het
gewone volk zich opperbest vermaakt met allerhande vogeltjes, aapjes en andere,
veelal in veel te kleine kooitjes opgesloten, oerwoudbewoners. Wie dan in naam
der wet de speeltjes komt afpakken en zegt dat het verkeerd is dat de bossen
worden leeggeroofd, maakt weinig vrienden.

Dit jaar zullen naar schatting 100.000 illegaal gevangen en verhandelde dieren
uit de Indonesische oerwouden en zeeen worden onderschept, zeggen
natuurbeschermers.

Vermoedelijk het topje van de ijsberg, want de totale smokkel zou aanzienlijk
groter zijn. Van orang oetans tot exotische vogels, van zeeschildpadden tot de
uiterst zeldzame Sumatraanse tijger, de rangers vinden het allemaal. En de
smokkelstromen worden bepaald niet kleiner.

In tijden van economische crises kan het vangen en verhandelen van zeldzame
dieren een goede boterham zijn. Voor een orang oetan vangt een boer op
Kalimantan al snel een paar honderdduizend roepia, wat voor hem een compleet
maandsalaris is. De echte handel begint daarna pas.

Internationale smokkelbendes die de dieren naar het Westen en vooral naar
Oost-Aziatische landen als Japan, Taiwan en Korea weten te transporteren,
verdienen kapitalen aan het dierenleed. Een baby-orang oetan levert in het land
van bestemming al snel een slordige 30.000 euro op. De totale, mondiale
dierenhandel wordt geschat op een duizelingwekkende 20 miljard euro.

Een paar van de gisteren geredde dieren gaat waarschijnlijk 'naar huis': de
Ragunan-dierentuin in Jakarta. De directie had recent melding gemaakt van
vermissing van een aantal exemplaren, waaronder de komodovaraan. De opgepakte
eigenaar van het beest bleek in die dierentuin te werken.

LOAD-DATE: February 10, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               70 of 82 DOCUMENTS

                                  De Telegraaf

                                February 8, 2003

Bitkids: Optillen die kilt!

RIB, ROB

LENGTH: 608 words


SPEL: Highland Warriors (PC)

Het spel van Mel!

BRAVEHEART, wie kent 'm niet. De epische film van en met Mel Gibson. Als je zelf
ook eens wilt voelen hoe zo'n kilt zit, zou je de game Highland Warriors eens
kunnen proberen. Zo rond het jaar 1200 zijn de verschillende Schotse clans in
een bloedige strijd met elkaar verwikkeld. En dan zul je altijd zien: staat er
zo'n geslepen Engelsman op die van de gelegenheid gebruik maakt en het Schotse
hoogland inneemt. Nu wordt het tijd om het trotse Schotse volk weer te
verenigen, en onder leiding van William Wallace en Robert the Bruce die Engelse
krentenkakkers van de heuvels af te jagen en ze zo bang te maken dat ze nooit
meer terugkomen, zodat ze in hun eigen Engeland die smerige kopjes thee met
lauwe melk kunnen drinken. De mietjes!

GOED. Ten eerste: ken je die massavechtpartijen uit de film Braveheart? Hebbie
in dit spel ook. Zoom de camera in op het strijdgewoel en plotseling sta je er
midden in. Een waanzinnige ervaring, kan ik je vertellen. Maar ho: eerst moet je
je clan uitzoeken. Sluit je aan bij de Cameron Clan, de MacDonald Clan of de
MacKay Clan, elk met hun specifieke vaardigheden. Of sluit je juist aan bij die
nuffige Engelsen, om de rebellen een lesje te leren. Maar dat is natuurlijk niet
leuk! Wij willen van die woeste Schotten met bijlen zijn en als de Engelsen
komen, draaien we ons om en tillen we onze kilts op!

HIGHLAND Warriors verschilt niet veel van andere realtime strategy-spellen. Het
is niet alleen hakken geblazen, er moet ook nog het een en ander geregeld
worden. Tijdens veldtochten zul je je mannen moeten huisvesten, kleden, eten
geven etcetera. Voedsel, hout, goud en steen moeten worden verzameld om je leger
nog krachtiger te maken. Het kan het verschil tussen leven en dood betekenen.
Wel verrassend is het, dat in dit spel de seizoenen een rol spelen. Als alles
langzaam wit wordt en de winter zijn intrede doet, zul je maar beter genoeg hout
en voedsel hebben verzameld, anders wordt het klappertanden! Het grappige is,
dat elk persoon verschillende vaardigheden heeft. Zo heeft de MacKay Clan
druiden in dienst die voor een dodelijke ziekte in het vijandelijke kamp kunnen
zorgen. De Engelsen hebben spionnen, en koning Edward natuurlijk. Als hij
tijdens zo'n veldtocht zijn gezicht laat zien, vlucht de helft van zijn
tegenstanders al weg. Bovendien is zijn specialisatie het martelen van
gevangenen om achter de plannen van zijn vijanden te komen.

DE gewone man, vergeet 'm niet. Een boer die een tijd lang een stuk grond
bewerkt, kan een upgrade krijgen, waardoor zijn productie stijgt. Dat kan erg
belangrijk zijn! Kies zorgvuldig want je kunt niet meer terug. Ook belangrijk:
je zult niet snel uitgespeeld zijn. De single player-optie heeft meer dan 35
missies, die samen met 80 tussenscenes het verhaal vormen. Wat helemaal te gek
is, is dat dit spel heel gebruiksvriendelijk is. De tutorials (trainingsrondjes)
zijn lekker makkelijk en de interface is helemaal naar jouw wensen aan te
passen. Zit de kaart je in de weg? Zet 'm gewoon even ergens anders.

OOK ziet het spel er fantastisch uit. Wat ik net al zei: zoom maar eens in
tijdens een veldslag. Plotseling sta je er echt middenin en dat is een heel
vreemde gewaarwording. Alex Roos die Engelsen over de kling jaagt. Het moet niet
gekker worden.

PETJE af voor Highland Warriors. Een spel dat zowel ervaren als beginnende
RTS'ers kan boeien, vind ik geniaal. De rookies zullen hun handen vol hebben aan
de missies, de ervaren spelers kunnen dit spel uitdiepen tot ze een ons wegen.
Er is genoeg te doen. En de hele sfeer is als die in de film. Gewoon een topper!

LOAD-DATE: February 10, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               71 of 82 DOCUMENTS

                                  De Telegraaf

                                February 7, 2003

WIJNBERG PSYCHOLOOG - AutoRai 2003 - Suvverds

JONGENEEL, JEROEN

LENGTH: 473 words


De wereld van auto's is voor mannen: zij ontwerpen auto's, repareren auto's,
racen in auto's, handelen in auto's, lezen over auto's, imponeren met auto's,
praten over auto's en krijgen natte dromen van auto's. De auto is zijn
persoonlijk uithangbord en moet zijn karakter onderstrepen of gebrek daaraan
compenseren. De Peugeot Partner-rijder is de aardige jongen die sociaal denkt en
geen moeite heeft om zich te laten inhalen; een BMW-er is de bink die wil
uitstralen dat hij het al lang en breed gemaakt heeft. Maar ooit raakt de man
aan de vrouw en kinderen. En dat betekent dat hij water bij de benzine moet
doen. Om niet als watje versleten te worden in haar Fiat Panda, kiest hij
vandaag de dag voor de SUV (Sport Utility Vehicle). Nu is hij geen sufferd, maar
een Suvverd. En dat scheelt.Want met een Volkswagen Touareg, een Porsche
Cayenne, de Chevrolet Blazer, de BMW-X5 of de Jeep Grand Cherokee heb je de
uitstraling van een man die voor niemand terugdeinst. De Suvverd laat zien dat
hij een oerkrijger is die houdt van avontuur, macht en uitdaging. Hij zit hoog
en droog en kan op de gewone burger neerkijken of over hem heenrijden; en omdat
de SUV een kruising is tussen een sport- en een pantserwagen kan hij zowel op
snelheid als op kracht iedereen de baas. De vrouw moet wel even over de drempel
geholpen worden als het gaat om de prijs. Zij besteedt liever hun extra geld aan
kleren of schildercursussen. Maar, hij hoeft alleen maar te zeggen dat de
veiligheid van haar en de kinderen boven alles gaat en zij gaat gemakkelijk door
de bocht. En al helemaal als zij ontdekt dat de binnenkant van de SUV veel
gelijkenis vertoont met een luxe ingerichte woonkamer. De knoppen zijn groot,
het stuur is stevig en zelfs de spiegels hebben verlichting zodat zij zich ook
in de avonduren kan opmaken. Bovendien kan zij alles tegelijkertijd verplaatsen:
de hond, de poes, de kleuters, de boodschappen, de sporttassen, de buggy, de
fietsjes en de lege flessen. Het gevoel wat haar al gauw overkomt, is hetzelfde
als de moderne jonge vrouw met rugzakje: onafhankelijk, ondernemend, zelfredzaam
en flexibel. Ze gebruikt natuurlijk lang niet alles wat de SUV aan mogelijkheden
biedt. Maar, zij heeft wel alles. En voor vrouwen is hebben belangrijker dan
gebruiken. Zo raakt zij aan haar SUV gehecht, waardoor manlief na verloop van
tijd niet meer in het verhaal voorkomt. Maar, als hij van haar bij gelegenheid
toch achter het stuur mag kruipen, dan hoeven zijn vrienden hem niet uit te
lachen. Want als het hem zo uitkomt, dan kan hij de 4-wheel-drive gebruiken en
een omweg over het strand of door de weilanden maken; tenminste, hij zou het
kunnen doen, wat niet wil zeggen dat hij zijn fantasie uitleeft. Voor mannen is
immers de belofte belangrijker dan de daad. Voor haar blijft hij een Suvverd en
daar kan hij mee leven.

LOAD-DATE: February 10, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               72 of 82 DOCUMENTS

                                  De Telegraaf

                                February 5, 2003

Indonesie treedt alsnog op tegen misdadige bankiers

JANSEN, PAUL

LENGTH: 323 words


De maatregel komt na een storm van protest over een eerder besluit om een aantal
ex-bankiers van strafrechtelijke vervolging te ontslaan, die miljardenleningen
van de staat hadden misbruikt voor speculaties op de valutamarkt. Volgens het
IBRA was vervolging niet nodig, omdat deze voormalige bankiers hun schulden
inmiddels hebben terugbetaald. Critici menen dat de autoriteiten daarmee
volstrekt het verkeerde signaal afgaven.

Als kennelijke tegenzet wil Jakarta nu harder optreden tegen bankiers die hun
schuld aan de staat nog steeds niet hebben afgelost. De regering van Megawati
Soekarnoputri hoopt daarmee de oppositie de wind uit de zeilen te nemen. Die had
geroepen dat het gewone volk via prijsverhogingen voor elektriciteit, brandstof
en telefonie moest opdraaien voor de kosten van het laten lopen van ex-bankiers.
De betwiste prijsverhogingen zijn inmiddels deels teruggedraaid.

Indonesische bankiers kregen tijdens de economische crisis in 1997/1998
miljarden aan financiele hulp toegewezen van de centrale bank in Indonesie. Het
geld was bestemd om de banken van voldoende liquiditeiten te voorzien. De
liquiditeitspositie van veel banken werd gedurende de crisis uitgehold door een
run op banktegoeden van in paniek geraakte klanten. Tegelijkertijd werd de
sector geconfronteerd met een enorme berg aan oninbare leningen.

De financiele injectie is echter door een reeks bankiers niet aangewend om de
activiteiten te stutten. In plaats daarvan werd ruim $ 15 miljard voor andere
doeleinden gebruikt, deels om te speculeren in Amerikaanse dollars. Ook werd
geld dat aan banken was verstrekt door moederbedrijven (in Indonesie waren veel
banken eigendom van conglomeraten) naar andere, noodlijdende bedrijfsdelen
doorgesluisd.

De Indonesische staat heeft de afgelopen jaren vele honderden miljoenen dollars
aan rente betaald op obligaties, die zijn uitgegeven om de leningen aan de
banksector te financieren.

LOAD-DATE: February 10, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               73 of 82 DOCUMENTS

                                  De Telegraaf

                                February 4, 2003

'Saddam symbool van verzet tegen de VS'

JANSEN, PAUL

LENGTH: 580 words


In het T-shirtfabriekje in Oost-Jakarta zijn ze er helemaal klaar voor, getuige
het opschrift op het laatste succesnummer: 'Klaar voor oorlog. Saddam Hoessein,
we steunen je'. Een tiener werkt achter een computerscherm alweer aan een
volgend exemplaar. 'Welkom in het land van de heilige oorlog', gaat dit stukje
textiel van sneuvelende VS-soldaten heten, dat in de verkoop wordt gedaan als de
Amerikanen daadwerkelijk in Irak staan.

"Wij zijn geen terroristen", zegt de eigenaar van het fabriekje voor alle
duidelijkheid. Sterker nog, de man beweert zelfs geen fan van de Iraakse
dictator te zijn. "Saddam brengt de islam veel schade toe. Maar hij is nu een
symbool van verzet tegen de Amerikanen. Daarom drukken wij deze shirtjes."

Het is dezer dagen in Indonesie een veelgehoord argument. Van Saddam wil men
eigenlijk niets weten, maar de haat tegen de Verenigde Staten is gewoon te
groot. President Bush' strijd tegen het terrorisme wordt hier, ondanks
Amerikaanse ontkenningen, wel degelijk opgevat als een oorlog tegen de islam. En
nu het grote aftellen naar de Amerikaanse inval in Irak is begonnen, maakt
Indonesie zich op voor zijn eigen strijd.

Jihad

De Indonesische Raad van Ulama's, de overkoepelende organisatie van
moslimorganisaties, overweegt een jihad (heilige oorlog) uit te roepen als de
Verenigde Staten een voet op Iraakse bodem zetten. "Maar daarmee bedoelen we
niet noodzakelijkerwijs dat westerlingen fysiek moeten worden aangepakt", zegt
de secretaris-generaal, professor Din Syamsuddin, in een gesprek. "Een jihad
moet breder worden gezien. Het kan door een gemeenschap op vele manieren worden
uitgevochten", aldus de moslimvoorman. "Bijvoorbeeld in de wetenschap." Het is
twijfelachtig of de gewone man dat ook zo zal opvatten.

Grote vraag is hoe groot de massa wordt, die straks de straat op gaat. De
Muhammadiyah, de op een na grootste moslimbeweging in Indonesie met naar
schatting 30 miljoen leden, zal zijn achterban niet mobiliseren, aldus
Syamsuddin, die tevens vice-president van deze machtige massaorganisatie is.
"Toch zullen er zeker protesten zijn en waarschijnlijk groter in omvang dan bij
de Amerikaanse aanval op Afghanistan. Mensen willen hun ongenoegen uiten over
dit staatsterrorisme van die gek Bush die meet met twee maten", zegt de
professor. "Maar het grote gevaar schuilt in de elementen die de protesten voor
andere, binnenlandse doeleinden willen gebruiken."

Met dat laatste doelt de moslimvoorman op de sociale onrust, waardoor Indonesie
de laatste weken is getroffen. Prijsverhogingen van de regering-Megawati werden
door oppositionele krachten aangegrepen om haar bewind te ondermijnen. De vrees
bestaat dat demonstraties tegen een oorlog in Irak door deze krachten zullen
worden gebruikt om hun zaak nieuw leven in te blazen en de regering in
diskrediet te brengen. En dat kan volgens Syamsuddin uitmonden in geweld.

De regering ziet de bui kennelijk al hangen en heeft verklaard maatregelen te
nemen om de veiligheid van buitenlanders in Indonesie te garanderen. Ondertussen
laten vooral de Amerikanen niets aan het toeval over. Op de website van de
ambassade in Jakarta is voor onderdanen een handleiding gezet wat te doen bij
"geweld, terrorisme of anti-Amerikaanse demonstraties". Het gereed hebben van
paspoort en andere belangrijke documenten staat bovenaan vermeld. En dat lijkt
geen toeval, nu de geruchten over een naderende Amerikaanse evacuatie al door de
Indonesische hoofdstad zoemen.

LOAD-DATE: February 5, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               74 of 82 DOCUMENTS

                                  De Telegraaf

                                January 25, 2003

'Branieschopper'

HEUVEL, JOHN VAN DEN

LENGTH: 2073 words


'Branieschopper'; Derde aanslag werd Heineken-ontvoerder Cor van Hout fataal

Twee keer eerder overleefde Van Hout een aanslag, maar tegen zoveel geweld als
gistermiddag was zelfs deze doorgewinterde topcrimineel niet opgewassen. Op het
moment dat Van Hout samen met zijn vriend, botenhandelaar Robert ter Haak, zijn
auto verliet, kwam een motor met twee opzittenden de straat inrijden. Met
automatische wapens werden de twee mannen onder vuur genomen. In totaal werden
meer dan dertig kogels afgevuurd, die voor een deel de lichamen van de twee
slachtoffers troffen. Cor van Hout was vrijwel op slag dood. Hij werd
vijfenveertig jaar.

Voor insiders kwam de aanslag niet als een verrassing. Cor van Hout was al
eerder doelwit van aanslagen en hield zelf al geruime tijd rekening met een
nieuwe liquidatiepoging. Met die spanning leek de Heineken-ontvoerder moeilijk
te kunnen omgaan. Was er in het verleden in het criminele milieu ontzag voor de
als meer dan gemiddeld intelligent omschreven kidnapper, de laatste twee jaar
brokkelde zijn reputatie af, onder meer vanwege exorbitant drankgebruik.

Cornelis van Hout werd 18 augustus 1957 geboren in de Van Beuningenstraat in de
Amsterdamse Staatsliedenbuurt. In het boek over de ontvoering van biermagnaat
Alfred Heineken vertelt Van Hout aan Peter R. de Vries dat hij opgroeide in een
gebroken gezin, waarin geldzorgen en werkloosheid aan de orde van de dag waren.

Flipperkast

Van Hout leefde met zijn moeder, stiefvader, twee zussen en twee broers op een
piepkleine etage, ruziede wat af en zocht zijn heil liever op straat. Van Hout,
die zijn bijnaam Flipper dankt aan zijn voorliefde voor de flipperkast, had de
hersens voor het lyceum, maar ging naar de mavo omdat een hogere school, naar
zijn zeggen, niet was weggelegd voor het soort mensen van zijn komaf.

Flipper - hondsbrutaal en een vechtersbaas - had al op school moeite met orde en
gezag. Hij spijbelde liever, pleegde kleine diefstallen, speelde kaart om geld,
kreeg herrie over het afrekenen en liep daarbij al op zijn veertiende een
schotwond op. Cor van Hout slaagde met pijn en moeite voor zijn 3-jarige mavo.
Niet omdat hij zich zo goed op het examen had voorbereid, maar omdat hij een
meester bleek in het spieken.

De goedgebekte en gewiekste Van Hout kwam van school met een enorme
geldingsdrang. Hij maakte in die periode kennis met zijn latere 'bloedgabbers'
en medeontvoerders Willem Holleeder, Jan Boellaard en Frans Meijer en was al op
zijn 18de jaar directeur van een aannemingsmaatschappij in de bouw. De BV werd
Epan gedoopt, hetgeen volgens Van Hout zoveel betekende als 'hij die alles
beheerst'.

Maar Van Hout had grotere aspiraties dan de bouw. Hij was gefascineerd door
misdaad en vooral ontvoering.

Al op zijn veertiende droomde hij over het overmeesteren van een slachtoffer, de
spanning van het onderhandelen en het pakken van het losgeld. En dat moest
vooral veel zijn, heel veel. Het losgeld van tien miljoen gulden dat in 1977
voor vastgoedmagnaat Maup Caransa werd betaald vond Van Hout maar 'kruimelwerk'.

Ontvoeringskas

Zo groeide aan het einde van de jaren '70 bij het voormalige straatschoffie uit
de Staatsliedenbuurt langzaam het plan een rijke Nederlander te ontvoeren. In
zijn boek over de Heineken-kidnap zegt Van Hout dat vooraf flink moest worden
geinvesteerd. Hij en zijn maten riepen een 'ontvoeringskas' in het leven,
waarvan de omvang werd bepaald op 100.000 tot 150.000 gulden, voor die tijd een
vermogen. Dat geld was onder meer voor auto's, wapens, elektronica en
verblijfkosten. Hoe die oorlogskas werd opgebouwd vertelt het boek niet. Van
Hout zegt alleen dat het geld op een gegeven moment "was geregeld". Maar de
Amsterdamse politie vermoedde dat Van Hout c.s. daarvoor een eigen methode had
ontwikkeld.

In de jaren '77-'82 werden Amsterdam en omgeving opgeschrikt door een serie
spectaculaire overvallen op postkantoren, geldlopers en bedrijven, waarbij in
totaal 6,5 miljoen gulden werd buitgemaakt. De daders waren met maskers en
pruiken vermomd en schoten op alles wat bewoog. De Amsterdamse politie meende
zeer sterke aanwijzingen te hebben dat de overvallen het werk waren van Van Hout
en zijn maten, maar het keiharde bewijs daarvan is nooit geleverd.

'Mittkommen. Schnell!' Deze Duitse woorden kwamen er vloeiend uit bij Van Hout
toen hij op de avond van 9 november 1983 Alfred Heineken beetpakte en meevoerde.
Met de kidnap van de bierbrouwer en zijn chauffeur Ab Doderer maakten Flipper en
zijn kompanen wereldnieuws. Na een slopende en zinderende klopjacht kwam een
einde aan de ontvoering. Van het betaalde losgeld van 35 miljoen gulden -
toentertijd een record - is acht miljoen nooit teruggevonden.

Toen hij, veel later, in een Nederlandse cel zat zei Van Hout: "Ik heb spijt wat
ik Heineken en Doderer heb aangedaan. Ik besef dat deze verklaring wordt
gewantrouwd. Maar wie mij beter kent, weet dat dit excuus heel wat wil zeggen.
Ik ben geen huichelaar. Ik sta voor mijn woorden, net zo goed als voor mijn
(mis)daden."

De Amsterdammer, die jaren cel voor de boeg had, zei in die periode ook: "Ik
hoop dat ik nog de kans krijg een normaal leven op te bouwen, in een normaal
gezin. Dat is mijn enige wens."

Van Hout wist samen met Holleeder vier jaar uit handen van justitie te blijven
en werd in 1987 veroordeeld tot elf jaar cel. Zijn handlangers kregen ook
jarenlange celstraffen. Medeontvoerder Frans Meijer, alias Stekel, wist te
ontsnappen en uit te wijken naar het Zuid-Amerikaanse land Paraguay waar hij
midden jaren negentig werd opgespoord door Peter R. de Vries. Meijer is nu in
afwachting van uitlevering aan Nederland.

De mededaders van Van Hout kwamen na de geruchtmakende ontvoering en hun
veroordeling nog regelmatig negatief in het nieuws. Zo werd Jan Boellaard in
1994 op heterdaad betrapt op het smokkelen van een grote partij cocaine in de
Amsterdamse haven. Na een wilde achtervolging schoot hij een 44-jarige douanier
dood en kreeg daarvoor 20 jaar cel. Holleeder werd in 1994 gearresteerd op
verdenking van poging tot doodslag op een agent. Hij zou voor een
voetbalwedstrijd met een Jeep op een politieman zijn ingereden, maar de zaak
werd wegens gebrek aan bewijs geseponeerd.

Na het uitzitten van hun straf voor de Heineken-kidnap waren Van Hout en zijn
toenmalige boezemvriend Holleeder bekende Nederlanders geworden. Het duo, dat
begin 1992 weer op vrije voeten was gekomen, werd een soort bezienswaardigheid
in Amsterdam. Als Flipper en zijn maat op het ereterras van Ajax naar een
wedstrijd keken, dan ging dat als een nieuwtje door de stad.

Van een normaal leven, de grote wens van Van Hout, kwam maar weinig terecht. Al
kort na zijn ontslag uit de bajes dook zijn naam en ook die van Holleeder al
weer op in verband met criminele zaken. Volgens een tip uit het milieu maakten
Flipper en zijn kompaan zich weer op voor een grote klapper, dit keer een
overval op de bloemenveiling van Aalsmeer. De politie besloot het plan stuk te
maken door het duo te waarschuwen van de vermeende overval af te zien. Omdat de
voorbereiding van zo'n misdrijf in 1993 nog niet strafbaar was, kon er van een
nieuwe vervolging van het tweetal geen sprake zijn.

De Heineken-ontvoerders baarden na hun vrijlating ook opzien door grote
transacties. Zo kwamen zij tijdelijk in het bezit van de sekstempel Casa Rosso
aan de Oude Zijds Achterburgwal. Van Hout was overigens geen vreemde in de
vastgoedwereld. Hij was al huisjesmelker in zijn Epan-periode. In de loop van
1994 manifesteerden hij en Holleeder zich meer en meer als keiharde huisbazen in
de seksbranche, zo bleek uit onderzoek van de Amsterdamse politie-Unit 1. Het
duo was driftig op het overnamepad en kaapte bordeel na bordeel weg voor de neus
van de concurrentie.

In maart 1996 keek Van Hout de dood in de ogen toen een schutter het vuur op hem
opende voor zijn toenmalige woning aan de Amsterdamse Deurloostraat. De
kidnapper zat achter het stuur van een Mercedes met naast zich zijn vriendin
Sonja en hun zoontje. De schutter aarzelde even toen hij zag dat Van Hout niet
alleen in de auto zat - die twijfel was Van Houts redding, want hij zag kans weg
te duiken. Een op zijn hoofd afgevuurde kogel doorboordde zijn kaak; de twee
andere kogels raakten zijn bovenlichaam. De schutter sprong op een fiets en
verdween spoorloos.

Eind 1996, een paar maanden na die eerste, mislukte moordaanslag op Van Hout,
besloot justitie Amsterdam onder leiding van toenmalig 'crime fighter' Fred
Teeven tot een speuractie in veel breder verband naar zijn activiteiten. Dat
gebeurde onder de codenaam 'City Peaks'. Tijdens een grootscheepse operatie
werden in binnen- en buitenland meer dan honderd huiszoekingen verricht. De
politie pakte naast Van Hout 23 mensen op. Willem Holleeder, bijgenaamd De Neus,
werd niet aangehouden, maar hij behoorde volgens de politie wel tot de
verdachten.

Moordcommando

Politie en justitie zagen Van Hout, de branieschopper uit de Staatsliedenbuurt,
als een van de kopstukken van een multinational in criminele zaken. 'City Peaks'
bracht aan het licht dat de organisatie rond Van Hout niet alleen actief was in
de prostitutiewereld, maar ook belangen had in de Amsterdamse
speelautomatenbranche en door heel Europa soft- en harddrugs smokkelde en
verhandelde. Criminele gelden werden witgewassen via handel in onroerend goed.
Het netwerk had ook een moordcommando beschikbaar om de eigen belangen veilig te
stellen. Als leider van de bende werd Van Hout in mei 1998 veroordeeld tot een
celstraf van 4,5 jaar.

In december 2000 was hij echter allang weer vrij en werd hij opnieuw het doelwit
van een aanslag. Weer wist hij op het nippertje aan de dood te ontsnappen. Deze
liquidatiepoging vond plaats in de Catharina van Renneslaan in Amstelveen. Van
Hout, die overigens niet gewond raakte, wist deze keer al van tevoren dat er
mogelijk een nieuwe aanslag op hem gepleegd zou worden. Hij was door de
Criminele Inlichtingendienst (CID) van de Amsterdamse politie gewaarschuwd dat
zijn naam op een 'dodenlijst' zou staan. Van Hout leefde in onmin met de in
oktober van dat jaar geliquideerde topcrimineel Sam Klepper en diens compaan
Johnny Mieremet. De Heineken-ontvoerder verdacht Klepper ervan betrokken te zijn
geweest bij de aanslag van 1996 in de Deurloostraat. Ook had Van Hout ruzie
gekregen met zijn voormalige 'partner in crime' Holleeder, die op zijn beurt
goed bevriend was geraakt met Klepper en Mieremet.

Volgens Johnny Mieremet, die in augustus van dit jaar in deze krant een boekje
opendeed over de achtergronden van een aantal liquidaties, dachten de 'erven
Klepper' in eerste instantie dat Van Hout achter de aanslag op Klepper zat.
Vermoedelijk om die reden werd Van Hout enkele maanden later in Amstelveen onder
vuur genomen. De politie arresteerde Mieremet, Nico V. en de Joegoslaaf P., die
wegens gebrek aan bewijs weer moesten worden vrijgelaten. Volgens Mieremet werd
de ruzie met Van Hout later weer bijgelegd, toen bleek dat er mogelijk een ander
achter de aanslag op Sam Klepper zat. "Ik heb daarna met Cor nog een biertje
gedronken op het terras van het Carlton-hotel in Cannes," aldus Mieremet.

Uit de gesprekken met Mieremet, die zelf vorig jaar ook doelwit was van een
aanslag, werd duidelijk dat er een groot conflict gaande was tussen een aantal
criminele kopstukken uit de Amsterdamse onderwereld, onder wie Mieremet,
Holleeder, Cor van Hout en vastgoedhandelaar Willem Endstra. Deze ruzie lijkt de
laatste maanden steeds meer te escaleren, hetgeen kan worden afgeleid uit de
recente (pogingen) tot liquidaties van Gijs van Dam jr. en George Plieger, die
allebei tot de relaties behoren van de bij het conflict betrokken topcriminelen.

Om de dood van Cor van Hout werd gisteren bij de Amsterdamse politie niet echt
getreurd, al hield commissaris Joop van Riessen zich op de vlakte. "Het gaat ons
er vooral om dat hier een einde aan komt. Deze openlijk uitgevochten
onderwereldoorlog moet stoppen want deze Amerikaanse en Italiaanse toestanden
geven de gewone burger een heel onveilig gevoel."

De nu al ruim twee jaar durende gangsteroorlog in de Amsterdamse hoofdstad lijkt
steeds meer te escaleren. Gisteren verdween opnieuw een crimineel kopstuk van
het toneel. Op extreem gewelddadige wijze werd Heineken-ontvoerder Cor van Hout
in Amstelveen 'opgeruimd'. Politie en justitie maken zich grote zorgen, want wie
stopt het geweld in de Amsterdamse onderwereld?

LOAD-DATE: January 28, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               75 of 82 DOCUMENTS

                                  De Telegraaf

                                January 15, 2003

Verdachte vier moorden na 18 jaar voor rechter

SOETEMAN, FRED

LENGTH: 532 words


Verdachte vier moorden na 18 jaar voor rechter; Ex-Hells Angel ontkent elke
betrokkenheid

"Een vrouw vermoorden, alla. Maar kinderen, dat zie ik hem niet doen", aldus een
van de getuigenverklaringen uit de omgeving van de verdachte.

In 1984 en '85, toen hij nog welkom was in clubhuis Angel Place van de
veelbesproken motorclub en zeker geen vreemde was in het circuit van drugs,
wapens en prostitutie, moet H. eerst zijn ex-vriendin Corina Bolhaar (33) en
twee van haar drie jonge kinderen hebben vermoord. Later doodde hij ook de Ierse
Joanna Wilson en met een vriend sneed hij haar lijk in stukken, in een badcel
ergens in Amsterdam-Oost, zegt justitie.

Louis H. is destijds vrijgelaten nadat hij zes weken als verdachte had
vastgezeten. De Angels organiseerden onmiddellijk een feest voor hem. "Wel een
beetje vreemd", vond gisteren rechtbankpresident mr. M. Diemer. "Er was toch een
goede vriendin van u met haar kinderen om het leven gebracht?" "Nee, nee!"
reageerde H. "Daar had ik geen inspraak in. 't Is voor de gewone burger
misschien moeilijk te begrijpen, maar de club gaat voor alles!"

Het strafproces over de achttien jaar oude 'cold cases' betekent alles of niets
voor zowel Louis H. als de officier van justitie. Slechts als kan worden bewezen
dat de dodingen met voorbedachten rade hebben plaatsgevonden, is een
veroordeling mogelijk. Zonder zodanig bewijs moeten de zaken als verjaard worden
beschouwd.

Wat Louis H. persoonlijk betreft, ligt de zaak simpel: "De verdachtmaking slaat
nog steeds nergens op."

Kroongetuige Renetta van der M. (36) kwam in de rechtszaal nog eens bevestigen
dat Louis haar meer dan eens heeft verzekerd dat hij "een wijf met twee koters"
had vermoord, omdat ze te lastig werden. En dat het haar ook kon overkomen. En
hij had haar ook laten weten dat hij iemand aan stukken had gesneden. Hij had 't
haar zelfs voorgedaan.

Gewurgd

Volgens de tenlastelegging werd moeder Corina gewurgd met een touw, kreeg Sharon
(6) een riem om de nek, drie steken in de hals en tien in de rug waarvan acht in
een long, en vond Donna haar einde na acht steken waarvan vijf in het hart.

Getuige Renetta - ooit deed Louis een poging tot zelfmoord om haar - heeft in
1998 aangifte tegen hem gedaan van verkrachting en poging tot doodslag. Dat
leverde hem een straf van zes jaar op.

Een andere ex-vriendin, Wil van W. (43), getuigde hoe Louis onmiddellijk na de
moorddatum bij haar in het kraakpand was verschenen omdat zij een bloedvlek uit
de mouw van zijn spijkerjasje moest wassen. Het was niet helemaal gelukt. Toen
zij na haar ochtendlijke borreluurtje in de kroeg weerom was gekeerd, lag er in
de tuin iets te smeulen: de resten van dat jasje, meende zij.

Er zijn voorts verklaringen van een taxichauffeur die H. indertijd vlak bij
Corina Bolhaars woning, twee hoog aan de Argonautenstraat, zegt te hebben
afgezet, en van een medegevangene die van hem zegt te hebben gehoord dat hij
ingevroren lijkdelen met een hamer had verpulverd, en een deel daarvan "aan de
varkens gevoerd" had.

Direct en hard technisch bewijs kwam gisteren echter niet over het voetlicht.
Vandaag komt de dood van Joanna Wilson nader ter sprake.

LOAD-DATE: January 16, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               76 of 82 DOCUMENTS

                                  De Telegraaf

                                January 15, 2003

Liquidatie beslecht onderwereldvete

HEUVEL, JOHN VAN DEN

LENGTH: 482 words


Een elfjarige scholiere die bij een bushalte stond, werd door een rondvliegende
kogel in haar been geraakt. Haar verwondingen vielen mee en werden in een
nabijgelegen politiebureau behandeld.

De Amsterdamse politie maakt zich zorgen over het geweld in een bepaald segment
van het hoofdstedelijke criminele milieu. Liquidaties gaan de laatste twee jaar
steeds meer gepaard met grof vuurwapengeweld op de openbare weg, waarbij ook
gewone voorbijgangers de kans lopen door kogels te worden geraakt.

Getuigen spraken gisteren over een 'pure afrekening'. Plieger stond rond een uur
of acht stil op de Ouddiemerlaan in een kleine file voor de spoorwegovergang.
Plotseling werd hij beschoten door een onbekende man, die na de moord in een
gereedstaande auto, vermoedelijk een BMW, stapte en met hoge snelheid wegreed.

De werkwijze duidt erop dat Plieger vermoedelijk vanaf zijn woning in Diemen is
gevolgd door de moordenaar, van wie overigens nauwelijks een signalement bekend
is.

George Plieger was een bekende in de Amsterdamse onderwereld en werd in het
verleden gezien in gezelschap van eerder geliquideerde kopstukken als Jan Femer
en Sam Klepper.

Hij wordt omschreven als een ras-Amsterdammer met een rijke criminele carriere,
die in de loop der jaren opklom van overvaller tot 'regelneef' van meerdere
groepen in de onderwereld. Ook was Plieger bekend in bepaalde vechtsportkringen.
Hij had bij sommigen de bijnaam 'George de Lieger', omdat hij het niet altijd
even nauw zou hebben genomen met de waarheid.

De Amsterdamse recherche houdt er rekening mee dat de aanslag verband houdt met
de vete, die een aantal groepen in de onderwereld momenteel met elkaar aan het
uitvechten zijn. "Maar het is nog veel te vroeg om al iets definitiefs te zeggen
over het motief", verklaarde een rechercheur gisteren tegenover deze krant.

De centrale recherche van de Amsterdamse politie heeft een stevig team op de
zaak gezet. "We nemen dit onderzoek uiterst serieus", zegt politiewoordvoerster
Elly Florax. "Natuurlijk baart het ons zorgen dat dit soort afrekeningen open en
bloot wordt uitgevochten en dat er slachtoffers onder de gewone burgerbevolking
vallen. Daarom geven we dit onderzoek absoluut hoge prioriteit", aldus Florax.

De aanslag op Plieger vertoont sterke gelijkenis met de poging tot liquidatie
van drugshandelaar Gijs van Dam jr. vorige maand in Amsterdam-Buitenveldert. Ook
Van Dam werd onder vuur genomen kort nadat hij 's ochtends zijn woning had
verlaten.

Van Dam jr. overleefde de aanslag weliswaar, maar zijn gezondheidstoestand is
momenteel verre van rooskleurig.

Hij heeft een aantal spoedoperaties moeten ondergaan en is aan een oog blind
geraakt. Een van de afgevuurde kogels heeft een dwarslaesie veroorzaakt,
waardoor de zoon van een bekende Amsterdamse drugshandelaar waarschijnlijk de
rest van zijn leven in een rolstoel moet doorbrengen.

LOAD-DATE: January 16, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               77 of 82 DOCUMENTS

                                  De Telegraaf

                                January 11, 2003

Megawati blijft zwijgen

JANSEN, PAUL

LENGTH: 493 words


Indonesie beleeft deze week een deja vu. Bijna vijf jaar na de val van Soeharto
wordt het land weer geconfronteerd met dagelijkse demonstraties. Niet dat
betogingen op zichzelf uniek zijn - sommige groepen hebben er bijkans hun beroep
van gemaakt. Het gaat om het karakter van het protest: tegen prijsverhogingen
voor telefonie, elektriciteit en brandstof, tegen de economische politiek, tegen
de regerende elite, tegen de president.

Gisteren demonstreerden opnieuw honderden studenten voor het presidentieel
paleis. Uit solidariteit met het gewone volk, zo zei een van hun leiders. Maar
het gewone volk in Indonesie heeft geen telefoon, al helemaal geen auto en
gebruikt doorgaans minder elektriciteit dan de 450 kilowatt die als ondergrens
voor de tariefsverhoging geldt. Wel wordt de gewone man geraakt door hogere
prijzen voor huishoudkerosine en buskaartjes, maar daarvoor heeft de regering
inmiddels in allerijl een compensatieplan van 500 miljoen dollar voor ingezet.
Dus waar zit de pijn?

President Megawati Soekarnoputri lijkt vooral te worden geconfronteerd met een
ontlading van opgekropte volkswoede. Ondanks de omwenteling is de gewone man er
de laatste jaren eerder op achter- dan vooruitgegaan, trekt de economie maar
niet aan en is ook voor de Indonesier de onveiligheid toegenomen.

Zwijgen

Ondertussen houdt de president uit machtspolitieke overwegingen een aantal
gehate functionarissen de hand boven het hoofd en blijft ze tot overmaat van
ramp zwijgen over haar beleid. Dat is niet handig gezien de timing van de
prijsverhoging voor brandstof, die uitermate ongelukkig is gekozen. Deze viel
samen met de ingangsdatum van eerder aangekondigde tariefstijgingen voor
elektriciteit en telefonie en kwam vlak nadat een aantal bankiers die miljarden
dollars aan overheidsgelden hebben misbruikt door de president van vervolging
werden ontslagen. Wie dan niets zegt, geeft z'n politieke tegenstanders een
zwaar kaliber wapen in handen. En daar wordt gretig gebruik van gemaakt.

De oppositie roept richting het licht ontvlambare volk dat de gewone man voor de
bankierskosten opdraait, ontbiedt ministers in het parlement en eist dat de
brandstofmaatregelen worden teruggedraaid. Dat laatste is in feite onmogelijk
omdat de verhoging het directe gevolg is van afschaffing van subsidies - iets
wat voortvloeit uit afspraken met het Internationaal Monetair Fonds (IMF) als
voorwaarde voor financiele hulp. Mega kan dus niet terug. En haar tegenstanders
weten dat.

De protesten lijken dan ook vooral bedoeld om de kansen te doen keren bij de
komende, directe presidentsverkiezingen in 2004. Want ondanks haar groeiende
impopulariteit lieten peilingen Mega steevast als winnaar van die stembusgang
zien. Bij gebrek aan beter, zeggen analisten - maar ook daarop geeft de
president, wijselijk, geen commentaar. Een ding is zeker: de Indonesische
verkiezingskaravaan heeft nog een lange, hobbelige weg te gaan.


Paul Jansen

LOAD-DATE: January 16, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               78 of 82 DOCUMENTS

                                  De Telegraaf

                                January 11, 2003

"Nederlandse politiek mist HUMOR"

BODE, EMILE

LENGTH: 1737 words


"Nederlandse politiek mist HUMOR"; AMERIKAANSE CAMPAGNETYCOON DAVID GARTH VELT
GENADELOOS OORDEEL OVER ONZE LIJSTTREKKERS

Tijdens het zien van de beelden van het lijsttrekkersdebat bij RTL4 en 2-Vandaag
keert Garth telkens terug naar Wouter Bos. Alsof er geen andere lijsttrekkers
bestaan. "Die jongen is kalm en beheerst en komt sympathiek over. Het zou een
goede acteur kunnen worden. Kan altijd nog aan de slag in Hollywood. Ik krijg
bij hem een beetje het Crocodile Dundeegevoel. Wat zegt u? Dachten ze dat hij
homo was? Daar kan ik me iets bij voorstellen. Staat hij trouwens goed in de
peilingen?"

Van alle kandidaten komt Jan Peter Balkenende er het slechtst vanaf. "Een
typische professor. Hij wil jou steeds onderwijzen. Hij luistert vooral naar
zichzelf en niet naar anderen. Ik word moe als ik naar hem kijk. Hij hindert
mij. Die man is zo serieus. Misschien niet onsympathiek maar ook een
doordrammer. Hij is een typische goodie goodie (brave sul). Het jongetje dat
altijd braaf zijn huiswerk maakt. Wat zeg je? Wordt zijn partij mogelijk de
grootste? Tsja, uiteindelijk kiezen veel mensen voor zekerheid. Bij hem kun je
veilig een tweedehands auto kopen. Bovendien bewijst het dat Nederland
uiteindelijk een stabiel land is en dat vinden wij, Amerikanen, heel prettig."

David Garth is in Nederland om zijn goede vriend Kay van de Linde, de
campagneleider van Leefbaar Nederland, te bezoeken. Kay werkte 19 jaar lang voor
het bureau van Garth in New York. Bovendien verstrekt Garth adviezen aan Haitske
van de Linde (22), halfzuster van Kay. Zij is de onverwachte lijsttrekker van
Leefbaar Nederland. "Ik weet niet of ze zetels haalt, maar ik vind haar
geweldig. Als Hollander kun je je heel goed met haar identificeren. Een talent
met een goed instinct. Ze voelt zich op haar gemak en ze is uitstekend in
straatgesprekken met het gewone volk. Haitske is misschien een beetje volslank
maar dat kan alleen maar in haar voordeel werken. De meeste vrouwen zijn immers
geen model."

Dertig jaar geleden werd Garth al geinterviewd door Wibo van de Linde - vader
van Kay en Haitske - en toenmalig succespresentator van Tros Aktua. Garth zegt:
"Ook toen waren er verkiezingen. Wibo liet me zes foto's van lijsttrekkers zien
en vroeg wie er zou winnen. Ik kende ze niet, maar wees meteen Joop den Uyl aan.
Dat leek me de meest natuurlijke politicus. Hij werd premier. Tien jaar later
kwam ik Joop den Uyl weer tegen en hij zei: ik weet wie je bent. Jij was in 1973
de enige die zei dat ik zou winnen."

We zappen door de videobeelden op zoek naar het grote probleemgeval Gerrit Zalm.
We leggen de politieke mediaconsultant uit dat veel Nederlanders het
gedachtegoed van de VVD omarmen, maar dat Zalm de verkiezingen wellicht gaat
verliezen. Eindelijk komt de oud-minister van Financien in beeld. Garth peinst
en wrijft over zijn gezicht. "Een moeilijk geval", zegt hij. "Hij lijkt op onze
oud-president Eisenhower maar of hij ooit zo populair wordt. Die Zalm is vlees
noch vis. Je krijgt een dubbelzinnig gevoel bij hem. Ik kan hem niet plaatsen.
Hij komt gewoon niet over. Hij is gespannen, heeft een vreemde oogopslag, lacht
een beetje raar, verdedigt zich te veel en wordt door zijn collega's uitgelachen
en dat is dodelijk. Wat zegt u: wil hij premier worden? Ik denk dat die ambitie
een brug te ver is. Maar hij kan nog leren."

We leggen Garth uit dat misdaad, normen en waarden en het vraagstuk van de
vreemdelingen grote politieke onderwerpen in Nederland zijn. Hij is oprecht
verbaasd: "Dertig jaar geleden was ik voor zaken twee keer per maand in
Nederland. Jullie deden toen niets aan bestrijding van de misdaad. Zelf heb ik
de campagne geleid van Rudy Giuliani, de vorige burgemeester van New York. Hij
introduceerde het Zero Tolerancebeleid. Ook de kleine dief moest achter slot en
grendel. Hij werd aanvankelijk weggehoond maar het heeft wel geholpen. Rudy zei:
'Als je de kleine dief oppakt, zorg je ervoor dat hij geen grote crimineel
wordt'."

Vreemdelingen

De campagnetycoon is een en al aandacht als tijdens de debatten felle discussies
ontstaan over het vraagstuk van de vreemdelingen. "Ik begrijp niet dat jullie je
daarover zo opwinden", zegt hij. "Het succes van Amerika is juist te danken aan
onze immigranten. Ze geven ons opwinding, kunst, muziek, cultuur, goed eten en
activiteit. Ondanks de 11e september zijn we niet eens zo bang voor
fundamentalistische moslims. Ze zullen bij ons nooit zoveel invloed krijgen en
Amerikaanse vrouwen gaan zeker niet totaal bedekt lopen. Want dan hou je geen
Amerikaanse kerel meer over. Weet u: je moet geduld hebben. De tweede en derde
generatie minderheden worden misschien wel de beste Nederlanders."

Als interviewer Frits Wester tijdens het RTL-debat de simpele vraag stelt of
Nederland vol is, luistert Garth met extra veel aandacht. Zalm zegt "ja",
Marijnissen spreekt van "een beetje druk" en dan komt Balkenende. Hij zegt: "De
uitdrukking Nederland is vol heeft te maken met het vraagstuk van de
integratie..."

Garth spreekt geen woord Nederlands maar zegt onmiddellijk: "Typisch zo'n
mannetje van geen ja of geen nee. Die moeten wij in Amerika niet."

Dan komt Femke Halsema in beeld. De ouwe snoeper veert op, voor zover dat
mogelijk is met zijn zwakke loopgestel. "Wie is dat? Zij krijgt mijn stem. Is
zij van GroenLinks? En ze staat slecht in de peilingen. Dat is haar eigen
schuld. Ze is op en top vrouwelijk, maar ze beweegt niet. Ze speelt geen spel
met de mannen. Ze flirt niet en dat is stom. Want het is gewoon een mooie vrouw.
Dat heeft ze van God cadeau gekregen en dat moet je gebruiken. Dat is pas
emancipatie."

Voor SP-leider Jan Marijnissen, die er in de peilingen goed voorstaat, heeft
Garth weinig belangstelling. Hij haalt de kaalhoofdigen Zalm en Marijnissen
sowieso door elkaar. Hij is verwonderd als we uitleggen dat deze twee heren
elkaars politieke tegenpolen zijn.

We vertellen ook dat, net als in Amerika, alles in ons land draait om de
politieke poppetjes. Want vrijwel niemand leest partijprogramma's en slechts 2%
van de bevolking is lid van een politieke partij. Het kan maar zo gebeuren dat
kiezers vorig jaar op Pim Fortuyn stemden en nu op Marijnissen. Garth zegt: "Dat
is voor mij geen verrassing. De begrippen links en rechts interesseren de
kiezers geen bal meer zolang het geen communisten of fascisten zijn. Zowel LPF
als SP gokt op proteststemmers. Ze hebben lak aan de gevestigde orde en willen
de boel wakker schudden. Dat is hoe dan ook een trend."

We vertellen dat bestuurders van de SP een flink deel van hun loon aan de partij
afdragen. Garth is niet overtuigd: "Ik vertrouw geen kerel die niet wil stelen."

Volgens hem is humor en relativering van groot belang tijdens campagnes. "Ik heb
de humor tijdens jullie debatten gemist, maar bij ons was John F. Kennedy ook de
laatste humoristische president."

Hij stelt vast dat de debatten in ons land feller zijn dan in Amerika. "Dat is
niet altijd verstandig. Je moet niet schreeuwerig worden en nooit de
tegenstanders neersabelen of kleineren. Weet je, tijdens het beslissende debat
tussen de presidentskandidaten George Bush en Al Gore liep Gore over het toneel
tot vlak voor Bush. Hij is groter dan Bush en intimideerde hem bijna
lichamelijk. Gore, weliswaar een fatsoenlijke vent, gedroeg zich als een
stommeling. Dat kleine incident heeft hem misschien het presidentschap gekost.
Het luistert namelijk nauw. Ik heb met Gore gewerkt maar hij is en blijft een
academische sufferd."

Garth kent vrijwel alle Amerikaanse politici die de afgelopen veertig jaar een
rol hebben gespeeld. Hij werkte zelfs in de beginjaren zestig voor Eleanor
Roosevelt en voor de Democratische presidentskandidaat Adlai Stevenson. Garth
produceerde ook meer dan 500 televisieprogramma's en won diverse toonaangevende
prijzen.

Karakterprobleem

Bill Clinton noemt hij de slimste president van Amerika van de afgelopen 100
jaar. "Hij was alleen niet eerlijk. Hij had een karakterprobleem, maar ondanks
al dat gerotzooi met Monica Lewinsky werd hij wel herkozen." Volgens Garth hoef
je niet het knapste jongetje van de klas te zijn om president te worden. "Ronald
Reagan, die door de intelligentsia werd uitgekotst, was zeer eenvoudig en
duidelijk. De kiezers begrepen hem. Ze wisten dat hij niet geniaal was, maar dat
waren zij evenmin. Bush wordt door de zogeheten denkers onderschat. Je zult
misschien met je oren klapperen, maar Bush is veel liberaler dan jullie denken.
Ik verwacht dat hij wordt herkozen."

Dan maakt Garth een opvallende opmerking. Hij zegt: "De Nederlandse verkiezingen
worden door Amerikaanse politici met grote belangstelling gevolgd. Het zijn
namelijk de enige verkiezingen in Europa die plaatsvinden terwijl er een oorlog
tegen Irak kan uitbreken. Nederland, met wijze politici zoals Lubbers en Kok,
geldt als een zeer stabiel land. Een solide natie met verstandige mensen aan het
roer. Als er bij jullie een regering komt die zich tegen een eventuele oorlog in
Irak zal uitspreken, is dat voor ons een zeer belangrijk signaal. Daar maken we
ons ook grote zorgen over, omdat we nu eigenlijk alleen maar onvoorwaardelijk
kunnen rekenen op de steun van de Engelsen. Wij zijn heel bang dat we door onze
Europese bondgenoten in de steek worden gelaten. Als wij in Irak gaan vechten en
onze Europese vrienden trekken hun steun in, zal dat in Amerika zeer veel pijn
doen. Want waarom moeten altijd alleen maar Amerikanen in de strijd sneuvelen,
terwijl iedereen weet dat Saddam Hoessein een grote boef is?"

We volgen nog even de debatten op de video. Zalm blijft onzichtbaar. Balkenende
een zeurkous, Halsema een lekker stuk, Bos een 'man met grote toekomst' en
Marijnissen verdwijnt in het grote geheel. Dan zegt Garth: "Weet je wat mij het
meeste opvalt? De helft van de lijsttrekkers draagt geen stropdas. Het lijkt het
Israelische parlement wel. Dat was vroeger wel anders in Nederland."

DAVID GARTH (73) is een van de meest succesvolle Amerikaanse politieke
campagneleiders. Hij adviseerde in meer dan 250 politieke campagnes. Tal van
burgemeesters van New York, gouverneurs, senatoren, maar ook voor presidenten
van Venezuela, Colombia en oud-premier Begin van Israel had hij onder zijn
hoede. Zijn successcore is bijzonder hoog. Dezer dagen bezoekt hij Nederland en
boog zich op verzoek van deze krant over de Nederlandse lijsttrekkers. "Wie is
dat! Femke Halsema! Wat een mooie vrouw."

LOAD-DATE: January 16, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               79 of 82 DOCUMENTS

                                  De Telegraaf

                                January 11, 2003

Kerstpuzzel 2002

BEUNINGEN, MARJAN VAN

LENGTH: 303 words


Een lezer uit Benschop denkt dat de beursmalaise zelfs wel eens zou kunnen
zorgen voor een kentering in het slinkende aantal boeren in ons land: 'Na het
derde rampjaar op rij staat Jan met de Pet weer tussen de klei en de prei'. Of
dat zo'n vooruitgang is voor Jan met de Pet, is maar de vraag, want ook voor de
agrariers was het afgelopen jaar geen vetpot.

De uitslag van de komende verkiezingen is nog net zo onzeker als de economische
ontwikkelingen in dit jaar, zo dichtte een lezer uit Leusden: 'Na het derde
rampjaar op rij rijst de grote vraag bij mij: Wordt het woelig of blijft het
kalm, of wordt het soms veel beter, en gaat dat dan met Bos of Zalm, of mogelijk
met Jan Peter?'

Slechts een enkeling maakt zich geen zorgen over het economische klimaat: Na het
derde rampjaar op rij kan het vierde er ook nog wel bij'.

Het was natuurlijk niet voor iedereen schraalhans keukenmeester, zo merkt ook
een deelnemer uit Alblasserdam op: 'Na het derde rampjaar op rij zijn de
putoptiehouders bereblij'.

En zo komen we bij de winnaars, die nog bericht krijgen. De derde prijs gaat
naar W. Wernsen uit 's-Graveland, die zich ook niet door alle malaise uit het
veld liet slaan: 'Na het derde jaar op rij zeg ik nog: Nou, en?!! Want ik ben en
blijf een verStockte fan!!'

De tweede prijs is voor E. P. Ebeling uit Bussum die knap dichtte: 'Na het derde
rampjaar op rij komen de frustraties vrij. Slechts de baissier pur sang voelt
zich er bij senang'.

De winnaar is A.J.A. van Haastert uit Rijsenhout. Hij dichtte met veel gevoel
voor dramatiek en besluit zelfs met een wijze les: 'Na het derde rampjaar op rij
hoeft beleggen niet meer voor mij. Verslagen aan mijn PC gekluisterd ween ik
zachtjes, die mooie tijd is voorbij. Had ik maar naar mijn vrouw geluisterd'. En
dat zouden er meer moeten doen.

LOAD-DATE: January 16, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               80 of 82 DOCUMENTS

                                  De Telegraaf

                                January 11, 2003

Verzet tegen euro zal snel wegebben

TONGEREN, CASPAR VAN

LENGTH: 493 words


In dat opzicht lijkt de invoering van het metrieke stelsel toen sterk op de
invoering van de euro nu, aldus de Nijmeegse historicus Han Maenen, die onlangs
promoveerde op dit onderwerp. Niet alleen was het verzet uit de bevolking en
kleinhandel groot, ook de invoering zelf verliep allesbehalve democratisch. In
feite waren alleen de politieke elite, de hogere ambtenaren en de
natuurwetenschappers overtuigd van het belang van het decimale metrieke stelsel.
De gewone burgerij was volmaakt tevreden met de maten die in hun stad werden
gebruikt. Dat die maten verschilden van een stad vijftig kilometer verderop, was
hun worst.

Het decimale metrieke stelsel werd in Nederland in 1820 officieel ingevoerd. De
invoering verliep uitermate moeizaam.

De invoering van het metrieke stelsel was sterk ideologisch gekleurd. In heel
Europa zag men het stelsel als het voorbeeld van de nieuwe beschaving in het
kielzog van de Franse revolutie en als een afscheid van het oude Europa, het
Europa van de koningshuizen. Vergelijk dat met de invoering van de euro, die
symbool staat voor de eenheid in Europa en voor het einde van de elkaar
bevechtende staten.

De Nederlandse koning Willem I was destijds wat minder hoogdravend. Als goed
koopman zag hij vooral de economische en staatkundige voordelen van de nieuwe
eenheidsmaat. Om de invoering te doen slagen probeerde de overheid ook de burger
over te halen vrijwillig mee te werken. Daarvoor zette Willem I
voorlichtingsorganen in zoals de Maatschappij tot Nut van het Algemeen en de
commissie van maten en gewichten uit de Eerste Klasse van de Koninklijke
Academie van Wetenschappen. Een beetje zoals nu het Nationaal Forum voor de
introductie van de euro en ook het uitdelen van de 'Zalmkit' thuishoren in het
rijtje overredingstechnieken van de overheid. Bij de invoering van de euro heeft
men de fouten van de invoering van het metrieke stelsel vermeden. De gulden was
in een paar weken exit, in tegenstelling tot de oude maten. Die bleven nog zeer
lang bestaan naast de nieuwe. Zo ging de Nederlandse overheid pas in 1941 ertoe
over het officiele gebruik van de woorden ons en pond strafbaar te stellen.

De invoering van het metrieke stelsel in Nederland is overigens nog lang niet
voltooid. De meeste mensen hebben het over paardenkracht (pk) als maat voor
vermogen. Maar sinds de invoering van het Internationale Stelsel van Eenheden in
1978 moeten we het nu hebben over kilo, mega of gigawatt. Hetzelfde geldt
officieel als maat voor energie: niet het aantal calorieen telt, maar het aantal
(kilo)joules.

Maenen meent dat vooral die korte overgangsperiode en het fysieke verdwijnen van
de gulden ertoe zullen leiden dat de euro snel geaccepteerd zal worden.

Hoe lang men de europrijzen blijven terugrekenen naar de gulden, durft Maenen
wel te voorspellen. "Minder dan vijf jaar. Je hebt nu in tegenstelling tot het
metrieke stelsel geen keuze. De gulden is er niet meer, je moet dus wel."

LOAD-DATE: January 16, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               81 of 82 DOCUMENTS

                                  De Telegraaf

                                January 7, 2003

Kloonbedrijf wellicht in VS voor rechter

NIJDAM, PIETER

LENGTH: 478 words


De nieuwste ontwikkeling komt op het moment dat in de Verenigde Staten de
twijfels groeien over het waarheidsgehalte van 's werelds eerste kloonbaby, die
de schuilnaam Eve kreeg. In strijd met een eerdere verklaring van dr.
Boisselier, dat afgelopen weekeinde het onomstotelijke bewijs zou worden
geleverd dat Eve een kloon is van haar 31-jarige Amerikaanse moeder, heeft er
nog steeds geen dna-onderzoek plaatsgevonden.

Sekteleider Claude Vorilhon, alias Rael, zei dat de presentatie van het
wetenschappelijk bewijs voor 's werelds eerste gekloonde mens ondergeschikt is
aan het welzijn van de baby. De sekteleider voert daarbij aan dat de ouders van
Eve bang zijn dat hun identiteit bekend wordt. Zij vrezen dat vervolgens hun
dochter onder curatele zal worden gesteld wegens vermeende kindermishandeling.

Steeds meer Amerikaanse wetenschappers, maar ook gewone burgers, voelen zich bij
de neus genomen door Clonaid. De Amerikaanse wetenschapsjournalist Michael
Guillen, die als zogenaamd onafhankelijk expert door dr. Boisselier was gevraagd
het dna-onderzoek uit te voeren, blijkt al geruime tijd nauwe banden te
onderhouden met Clonaid.

Te koop

De voormalige ABC-journalist probeerde maanden geleden het verhaal over de
geboorte van Eve te verkopen aan de grote Amerikaanse televisiezenders ABC, CBS,
NBC, CNN, Fox en HBO. Geen van de zenders had echter interesse voor de
documentaire, waarvoor Guillen 100.000 dollar vroeg. De man liet gisteren weten
niet langer beschikbaar te zijn voor de verificatie.

In Nitro in de Amerikaanse staat West-Virginia, waar de meeste voorbereidingen
zouden hebben plaatsgevonden voor de geboorte van het eerste gekloonde mens,
gelooft men helemaal niets van de beweringen van dr. Boisselier. In het stadje
had Clonaid een laboratorium ingericht in een voormalige middelbare school.

Politieagent Greg Casto is ervan overtuigd dat in het laboratorium helemaal
niets gebeurde. "Wij hadden een dependance in dezelfde school. Omdat we buren
waren, heb ik nog geholpen met de inrichting. De ruimte was helemaal wit
geschilderd. De inrichting bestond slechts uit een oud bureau met een computer
en twee ouderwetse scheikundetafels. Voorts was er een magnetron, twee
koelkasten en een couveuse. Dit apparaat ontplofte echter toen we de stekker
inplugden."

Dr. Boisselier heeft beweerd dat zij en haar staf zes maanden in het
laboratorium in Nitro hebben gewerkt aan hun kloonproject. De huur werd van 7
februari 2001 tot 12 oktober betaald door Mark Hunt, een vermogende advocaat uit
Charleston die Clonaid 500.000 dollar had gegeven om hun overleden 10 maanden
oude zoontje te klonen.

Agent Casto: "In het voorjaar van 2001 hebben we samen met de Food and Drug
Administration (FDA) nog een kijkje genomen in het laboratorium. De ruimte was
helemaal leeg. Mevrouw Boisselier heb ik hoogst zelden gezien."

LOAD-DATE: January 8, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf

                               82 of 82 DOCUMENTS

                                  De Telegraaf

                                January 3, 2003

Buren woedend op de familie douglas

NANNINGA, WILMA

LENGTH: 201 words


Michael Douglas, zijn vrouw Catherina Zeta-Jones en hun zoontje Dylan hebben
zich verre van populair gemaakt bij hun toekomstige buren in het Britse Wales.
Ze zijn daar een huis aan het bouwen, maar nu al zijn de buren woedend.

Met het oog op de gezinsuitbreiding (Catherina verwacht in maart haar tweede
kindje) heeft het stel namelijk besloten dat hun nieuwe optrekje niet twee, maar
drie verdiepingen moet krijgen. Dat houdt in dat hun huis nogal hoog wordt en
zij dus bij alle buren in de tuin kunnen kijken. En daar zijn de omwonenden niet
van gediend.

Het lijkt wel de omgekeerde wereld. In plaats van de beroemdheden die zeuren
over te weinig privacy zijn het nu de 'normale' burgers die steen en been
klagen. "We verliezen op die manier onze privacy, het wordt wonen in een
vissenkom. In het originele plan stonden slechts een paar ramen gepland, nu zijn
het er vijftien", aldus een van de toekomstige buren.

Ondanks de klachten van de omwonenden zijn de plannen door de gemeente Swansea
goedgekeurd. "De plannen passen goed in de omgeving", zo luidt het simpele
commentaar.

Douglas en Zeta-Jones bezitten ook al optrekjes in Los Angeles, Bermuda,
Mallorca, New York en Aspen.

LOAD-DATE: January 6, 2003

LANGUAGE: Dutch / Nederlands

PUB-TYPE: Paper

                          Copyright 2003 De Telegraaf
