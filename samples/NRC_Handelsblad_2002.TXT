
                               1 of 126 DOCUMENTS

                                NRC Handelsblad

                               December 28, 2002

Een selectie uit de opinies van 2002

SECTION: Binnenland; Pg. 3

LENGTH: 5381 words


Een bloemlezing van de standpunten die dit jaar zijn ingenomen op de
opiniepagina's van NRC Handelsblad.

Nu de historische overstap van de nationale munten op de euro dan eindelijk
heeft plaatsgehad, kan Europa gerust zijn: de nieuwe munt is niet de
'inflatiemunt' die sommigen hadden verwacht en gevreesd.

Melvyn Krauss, 3 januari

De moslimvader heeft een probleem met zijn zoon, zoveel is sinds 11 september
wel duidelijk geworden.

Abdelkader Benali, 5 januari

Het is natuurlijk je reinste flauwekul om Van Dale te vragen om 'neger' te
schrappen.

Ewoud Sanders, 8 januari

Waar je ook kijkt: Libanon, Irak, Iran, Somalie - nergens hebben de Verenigde
Staten hun werk afgemaakt.

Richard Cohen, 10 januari

Dat het rondje om de kerk funest zou zijn voor de werkbeleving van machinisten
en conducteurs, is even grote onzin als te beweren dat mensen elke dag in
tenminste vijf verschillende kantooromgevingen moeten zitten omdat ze anders
niet meer geconcentreerd kunnen werken.

J.A. ten Cate, 12 januari

Kennisnemende van de in uw krant geetaleerde vraagstukken ten aanzien van het
politie-uniform, die terdege van belang zijn, ben ik zo vrij de verwachting uit
te spreken, dat nu duidelijk de tijd is gekomen voor de schouderholster, die
zowel links als rechts kan worden gedragen (linkshandigen dus rechts).

H.I. de Haan, 17 januari

Het valt niet te ontkennen dat oorlog precies de adrenalinestoot opwekt waardoor
oude redacteuren jong blijven en jonge journalisten een glansrijke carriere voor
zichzelf in het verschiet zien.

Jonathan Power, 17 januari

Het is al vaker opgemerkt: Paars is in feite een nationaal kabinet waaraan het
CDA heeft vergeten deel te nemen.

Mark Kranenburg, 18 januari

Nederland is in Europa, misschien wel in de wereld, uniek in het veronachtzamen
van zijn eigen literaire cultuur, die al in haar eerste fase meesterwerken als
Van den vos Reinaerde voortbracht.

Anton van Hooff, 19 januari

Kroonprins, historicus en inmiddels ongetwijfeld deskundige op het gebied van de
Argentijnse geschiedenis, Willem-Alexander, heeft terecht onomwonden aangegeven
wat de zwakke plek is van het rapport-Baud: het is een politiek document dat
wordt gepresenteerd als wetenschappelijk onderzoek.

Hans Vogel, 23 januari

Ringo wilde eigenlijk zoals elke Europese rockdrummer een Premier drumstel
kopen, maar werd omgepraat door zijn plaatselijke muziekhandelaar.

Ton van Baar, 24 januari

In Nederland noch Argentinie - waar het rapport in december in het Spaans is
gepubliceerd - is sprake geweest van fundamentele kritiek die essentiele
elementen heeft toegevoegd of de conclusies van het rapport heeft ontkracht.

Michiel Baud, 25 januari

Integratie en samenleven kunnen alleen vorm krijgen vanuit aanvaarding van de
uitgangspunten van de Nederlandse rechtsstaat en aanpassing aan wezenlijke
onderdelen van de Nederlandse cultuur.

Jan Peter Balkenende, 25 januari

In de publieke sectoren heeft het poldermodel in zijn oude vorm veel te lang
voortgewoekerd.

Jacques Schraven, 26 januari

Met een computer haal je een witte olifant in de klas.

Dap Hartmann, 26 januari

Het probleem dat Maxima met zich meebrengt heet Argentinie, en dat land valt
niet onder de ministeriele verantwoordelijkheid.

Roel Janssen, 31 januari

Het islamitische extremisme vormt voor Europa misschien wel net zo'n groot
gevaar als voor de VS, alleen op een andere manier. Het gevaar bestaat niet
simpelweg uit terrorisme, maar uit een combinatie van terrorisme, immigratie van
moslims en chauvinistische reacties van Europeanen.

Anatol Lieven, 31 januari

Het papierloze kantoor, halverwege de jaren tachtig een van de grote beloftes
van automatisering, is verder weg dan ooit.

Wijnand Westerveld, 5 februari

Hoeveel mensen zijn zich ervan bewust dat alleen al in Nederland dagelijks
enkele duizenden digitale inbrekers aan de slag zijn?

John T. Knieriem en Sander Versluys, 7 februari

De laatste decennia valt een groeiende neiging te bespeuren om met academische
eretitels rond te strooien onder publieke personen, wier bijdrage aan de
wetenschappelijke vooruitgang betwistbaar is.

Thomas von der Dunk, 7 februari

Dat een volwassen moderne Argentijnse vrouw kiest voor zo'n huwelijk mag geen
onmenselijk offer heten, want dat betekent dat ze niet goed snik zou zijn.

B. Pisters, 9 februari

Als uitstekend tacticus maar pover strateeg heeft Milouevic niets anders gedaan
dan zijn eigen ambities nastreven, ten koste van onnoemelijk leed dat is
toegebracht aan de mannen en vrouwen die zich tegen hem verzetten of die een
bedreiging vormden voor zijn persoonlijke machtsstrategie. Want voor Milouevic,
die hier wordt aangeklaagd, was alles instrumenteel aan zijn honger naar macht.

Carla Del Ponte, 13 februari

Wie het afgelopen decennium een saaie baan verkoos boven de frontlinie van de
economische vernieuwing, of een spaarrekening prefereerde boven een pakket
aandelen, was een sukkel.

Tom Nierop, 18 februari

Ik verafschuw mensen die hun Europese geloofsbrieven trachten op te poetsen door
af te geven op Uncle Sam.

Chris Patten, 19 februari

Ik begrijp de slappe houding van de Nederlandse overheid niet. Als moslims
ergens hun superioriteitsgevoel vandaan halen, dan is het wel dat ze die
Nederlanders zo veel poetsen kunnen bakken en daarvoor een aai over de bol
krijgen.

Hafid Bouazza, 20 februari

Het heensturen van een bolletjesslikker, uiteraard zonder bolletjes in de maag,
veroorzaakt weinig maatschappelijke kosten.

Walter Kanning en Paul van der Weijden, 25 februari

Het recente kabinetsbesluit tegen de aanleg van de Markerwaard is niet genomen
op basis van een rationele analyse, maar slechts op grond van het - ten onrechte
- vermeende ecologische karakter van een monofunctionele waterplas van 60.000
ha., die zich bij gelegenheid laat gelden als een onvoorspelbare gevarenbron.

Leo Q. Onderwater, 28 februari

Kok heeft geen bijdrage geleverd aan de meningsvorming over de multi-etnische
samenleving, en dat kan hem verweten worden.

Paul Scheffer, 2 maart

Door het vertalen van brochures, brieven en het verlenen van tolkendiensten aan
allochtonen wordt door de overheid impliciet de boodschap meegegeven dat je in
Nederland kunt wonen en werken, maar dat je de Nederlandse taal niet hoeft te
beheersen.

Hans Werdmolder, 6 maart

De 'alles-moet-kunnen'-mentaliteit heeft een politieke cultuur gebaard, die
iedere vorm van daadkracht, doorzettingsvermogen en moreel leiderschap onder
verdenking stelde.

R. Kuiper, 9 maart

Als de babyboomers na hun lange mars door de corridors of power straks met
pensioen gaan, zullen zij merken dat zij nog een keer aan de bak moeten: om de
pensioenfondsbesturen te hervormen.

Menno Tamminga, 12 maart

Ik zie Pim Fortuyn als het opmerkelijkste messiaanse fenomeen in Nederland sinds
'us ferlosser' Domela Nieuwenhuis.

Coen Wessel, 16 maart

Het poldermodel heeft vele verdiensten, maar niet die van voortvarendheid.

Jeltje van Nieuwenhoven, 28 maart

De omslag in het politiek sentiment van de afgelopen maanden suggereert dat de
burger vooralsnog democratischer is dan die nieuwe politieke cultuur die met
Paars geintroduceerd werd.

F.R. Ankersmit, 29 maart

De bijbel is de moeder van alle ontwikkelingsromans, de literaire zowel als de
existentiele.

Jan Ross, 30 maart

Ik word altijd pissig als ik de volgende indeling van Nederland zie: 15 procent
voor wonen en werken; 70 procent voor agrarische doeleinden en 15 procent voor
bos en natuur.

Jan Bleijenberg, 4 april

Het zou onze moslimgemeenschap sieren als zij zich wat meer bewust zou zijn van
het feit dat zij woonachtig is in een buitengewoon islamitisch land,
islamitischer nog dan hun landen van herkomst: Nederland kent rechtshulp en
vrijheid van religie, het heeft een progressief belastingstelsel, het kent
studiefinanciering en niemand hoeft hier om te komen van de honger; wat in de
Grondwet staat, predikt de koran ook, maar wie luistert?

Mohammed Benzakour, 6 april

Srebrenica wordt niet zozeer onderzocht om te kijken of individuele militairen
fouten hebben gemaakt of zelfs (oorlogs)misdrijven hebben begaan, maar vooral om
te zien of het beleid van de Nederlandse overheid wel deugde.

Peter van der Heiden, 6 april

We moeten doen wat elk land in onze situatie zou doen: ophouden met onderling
gehakketak, de oorlog voeren die ons is opgedrongen en een vijand vermorzelen
die vastbesloten is ons te vernietigen.

Benjamin Netanyahu, 8 april

Met compassie en ambitie door de Nederlandse politiek naar Srebrenica gestuurd,
kwam Dutchbat onontkoombaar in het doormodderscenario van de VN terecht.

Hans Blom, 10 april

Evenmin als de gemiddelde pastoor, dragen homoseksuelen de schuld van een
corrupte, vrouwvijandige, zelfbeschermende kerkelijke elite.

James Carroll, 13 april

In Nederland is door de teruglopende controle op sommige lijnen het
reizigersgedrag gedevalueerd en dat heeft geleid tot een vervaging van het
verschil tussen comfort in eerste en tweede klas.

H.B. Roos, 16 april

Vroeg of laat ontploft er in Tel Aviv een kernwapen, direct gevolgd door
nucleaire vergelding - Bagdad, Damascus, Teheran, misschien wel alledrie.

Ron Rosenbaum, 20 april

Hoewel zelfkritiek niet tot de in het oog lopende journalistieke deugden
behoort, is er alle reden voor Nederlandse journalisten om hun behandeling van
Joegoslavie nog eens tegen het licht te houden.

Raymond van den Boogaard, 22 april

Het aftreden van Kok is de eerste keer in ons tijdperk van volkenmoord dat een
mogendheid van buiten een tastbare politieke prijs betaalt voor haar
nalatigheid.

Samantha Power, 23 april

Korthals' criminele klok- en klepelkunde is een door electorale motieven
ingegeven herhaling van de waanidee dat meer straf leidt tot minder misdaad.

Hendrik Kaptein, 25 april

Een van de gevolgen van de ontkerkelijking en de ideologische ontzuiling is de
involutie van God naar Endemol geweest.

Anton Zijderveld, 26 april

Leest men de koran op een mystiek-poetische wijze, dan zal men een bron van
schoonheid en inspiratie aantreffen. Leest men de koran als een grondwet, dan
zal men een bron van fundamentele ongelijkheid, onvrijheid, angst, aanzet tot
moord en de jihad aantreffen.

Afshin Ellian, 27 april

Het wordt tijd voor een opstand van intellectuelen tegen de debilisering van de
maatschappij.

Bart Nooteboom, 1 mei

Toch kan ik het de buitenlanders met verhuisplannen naar Nederland niet kwalijk
nemen dat ze op het Engels vertrouwen en het Nederlands laten zitten, nu de
overheid ten onrechte geen inspanning van hen vraagt op dit gebied.

Claudia Di Palermo, 4 mei

Er is een maatschappelijke bom ontploft. En niemand weet nog hoe kan worden
voorkomen dat die tot diep in de porien van de samenleving schade aanricht.

Hubert Smeets, 7 mei

Dat was tot eergisteren het beeld dat de Nederlanders van elkaar hadden: een
'volk van praters', een welgedaan, consensueel, bezonnen element in een Europa
van onbehouwen democratieen.

Dirk Schumer, 8 mei

De strijd tegen het fascisme is voorbij. De nieuwe politieke uitdagingen zullen
met kracht van argumenten moeten worden aangepakt in plaats van met gedateerde
scheldwoorden te worden gereduceerd tot simpele zwartwit-tegenstellingen.

Hans Achterhuis, 8 mei

Vroeger werd de gewone man, zoals dat heette, klein gehouden, te klein,
vernederd vaak en vertrapt. Maar nu wordt het gewone volk, vooral door de
massamedia, te groot gemaakt, waardoor velen hun simpel negativisme met grote
politieke inzichten verwarren.

Herman Franke, 14 mei

De afgelopen eeuw is er nauwelijks iets veranderd in de wijze waarop het
parlement functioneert.

Guido Enthoven, 22 mei

Het drama van onze tijd is dat de elite van 1972 de nieuwkomers nog een
ouderwetse scholing had meegegeven. De belaagde elite van nu heeft dat niet
gedaan; die wist hoe gevaarlijk goed onderwijs aan jongeren is voor regenten.

Bastiaan Bommelje, 25 mei

Dieren hebben geen boodschap aan links of rechts. Zij lijden.

Amanda Kluveld, 28 mei

Zal er ooit een standbeeld van Volkert van der G. als tirannendoder op het
Binnenhof verrijzen?

Anton van Hooff, 28 mei

Het is te betreuren dat het grote publiek geholpen door de media - zozeer mensen
als Spong en Hammerstein als prototypes van de Nederlandse advocatuur zijn gaan
zien dat zij de 11.000 anderen uit het oog zijn verloren.

Bert Quant, 1 juni

Veel basisscholen geven veel te optimistische adviezen, knoeien met de
Cito-toets en te veel kinderen gaan daarmee een tot mislukken gedoemde verdere
schoolloopbaan tegemoet.

G.J. Erdsieck, 1 juni

Het is niet mogelijk een bepaald model te hanteren voor de toekomstige vorm van
de Europese Unie. Maar wel is duidelijk dat Europese politici en bestuurders
meer rekening moeten houden met de stem van het volk. De zwakte van het Europese
project is dat het nauwelijks meer wordt gesteund door de openbare mening.

Frits Bolkestein, 14 juni

In het drukbezette politieke midden loopt de Partij van de Arbeid grote kans
vermalen te worden. Met haar verleden zal ze grote moeite hebben om aan het
electoraat een geloofwaardig alternatief te bieden. Ik geef het toe, het is een
boude gedachte, maar is het ondenkbaar dat die omstandigheid, een in de knel
geraakte PvdA die zich in de oppositie zal moeten bewijzen, ertoe zal leiden dat
binnen die partij de nieuwe Fortuyn zal opstaan?

Arie van der Zwan, 15 juni

Als gevolg van Watergate werd ik Nixons grootste vijand. Hij had vijanden nodig
en onder de omstandigheden was ik maar al te graag bereid in die behoefte te
voorzien. Maar eigenlijk had Nixon maar een echte vijand - de waarheid.

John W. Dean, 17 juni

Onder de economische elites heerst een bang voorgevoel dat er iets is -
terrorisme, bedrijfsschandalen, een dollarcrisis een krach op de
effectenbeurzen, een crisis in Japan - wat ons ergens heenvoert waarvan we geen
idee hebben.

Robert J. Samuelson, 18 juni

Door de invoering van elektronische waarneming van buitenspel en beeldherhaling
op verzoek, zou de FIFA de meest flagrante onbillijkheden in het hedendaagse
voetbal kunnen rechtzetten. Dan zouden we echt weer kunnen zeggen: 'Dat de beste
mogen winnen'.

Robert Bonte-Friedheim, 25 juni

Het is ...  van het grootste belang dat de culturele identiteit en het eigen
karakter van de verschillende Europese landen en regio's onderkend en behouden
blijven.

Koningin Beatrix, 26 juni

Op z'n tijd een biefstukje eten kan een bewijs van democratische gezindheid
zijn.

Sybrand Buve, 26 juni

Nu Nederland immigratieland is, zou het helemaal niet zo'n gekke gedachte zijn
op alle scholen een ...  'gelofte van trouw' te overwegen, bijvoorbeeld
gekoppeld aan de strijd van Willem van Oranje voor vrijheid en verdraagzaamheid.
Het zesde couplet van het Wilhelmus biedt voldoende aanknopingspunten.

Jan Willem Sap, 4 juli

Stoppen met doping kan de Tour zowel interessanter als minder interessant maken.
Het hangt ervan af wie wat gebruikt.

Gee van Enst, 5 juli

De meeste nieuwe lidstaten zullen, als ze er dan eenmaal in zijn geraakt, wel
tot de conclusie zijn gekomen dat Europa in het echt neerkomt op gekrakeel
achter gesloten deuren om een paar miljoen in de wacht te slepen voor een van je
particuliere nationale belangen. Dat is de les die we zullen hebben gegeven in
vijftien jaar van visieloos, kleingeestig gekift.

Timothy Garton Ash, 11 juli

Misschien oordelen historici later dat 2002 ook zo'n voorbeeld was van gezonde
kritiek op het Nederlandse regentendom. En dan ben ik trots op een voetnoot in
het verhaal van Pims mighty force.

Eduard Bomhoff, 13 juli

Met zijn dood is het feest in partyland afgelopen en kan de balans worden
opgemaakt in kruideniersland. Zo bezien was de semi-religieuze euforie rond
'Pim' niet zozeer een voorteken van de toekomst, maar een laatste oprisping van
het verleden.

Sjoerd de Jong, 16 juli

Het evangelie van Bomhoff is veelzijdig. De constante is eigenwijsheid, en dat
maakt het boeiend, maar ook controversieel.

Roel Janssen, 18 juli

Melkert emigreert naar Amerika. Of neemt hij de vlucht? Tussen een emigrant en
een vluchteling is een verschil dat vaak niet gemakkelijk te omschrijven valt.

H.J.A. Hofland, 22 juli

Rahman is een kruising tussen Mozart en de Rolling Stones met een vleugje
Madonna zelfs, en toch geloofwaardig. Dat is precies wat een blanke man als
Andrew Lloyd Webber met 'Bombay Dreams' heeft bewerkstelligd: The Empire Strikes
Back, dat heeft hij geloofwaardig gemaakt. En het voelt helemaal niet als een
agressieve aanval. Het voelt niet als pijn en haat of wraak. Het voelt als een
zoete droom.

Anil Ramdas, 22 juli

Als de Verenigde Staten Irak binnentrekken, kunnen ze maar beter bereid zijn er
te blijven zolang het nodig is.

Robert Kagan, 23 juli

Ik ga niet zover te zeggen dat ik achteraf wel iets met vrouwen en politiek had
moeten doen, maar misschien hebben vrouwen zoals ik te lang gedacht dat het met
de emancipatie op de lange duur vanzelf wel goed zou komen.

Margo Trappenburg, 26 juli

De Engelse adel kocht gewoon alles op. Maar wie is hier zo vermogend dat hij in
het Groene Hart alle boeren kan uitkopen om ze voortaan, voorzien van een
rustiek tuniekje en tegen betaling, voor boer te laten spelen?

Tom Maas, 29 juli

Concreter, en veel gevaarlijk veel meetbaarder, is Zalms ambitie om de VVD in
vier jaar terug te voeren naar minstens 38 zetels, de recordscore die Bolkestein
in 1998 behaalde.

J.M. Bik, 30 juli

Zoals altijd in de politiek is er een grens aan het aantal malen dat dezelfde
truc kan worden herhaald.

Jonathan Eyal, 1 augustus

Oorlog leidt tot een volgende oorlog. Zelfs de Tweede Wereldoorlog deed dat, al
was het dan een Koude.

J.H. Sampiemon, 2 augustus Tijdens de Koude Oorlog heeft het westen het
kapitalisme van het communisme weten te redden. Het moet niet moeilijk zijn om
nu het kapitalisme te redden van de kapitalisten die menen dat de markt alleen
voor de dommen geldt.

Josef Joffe, 7 augustus

Natuurlijk is anti-Amerikanisme niets nieuws, maar wat ik wel verontrustend vond
was dat de ontzetting werd verwoord door buitenlandse leiders die sinds jaar en
dag met de Verenigde Staten bevriend zijn.

Clyde Prestowitz, 10 augustus

Met het afschaffen van de minister van Milieu slaat Nederland internationaal een
enorme flater: elders wordt steeds meer erkend dat milieuvraagstukken niet
alleen op nationaal, maar ook op mondiaal niveau een enorme inzet vereisen.

Irene Dankelman en Hans Opschoor, 21 augustus

Een keuze voor het minste kwaad moge rationeel zijn, het blijft een onaangename
keuze. Een ding is echter zeker: de Europese voorkeur om Saddam te laten zitten
zal niet leiden tot een veiliger wereld.

Arend Jan Boekestijn, 27 augustus

Nadat jarenlang de zachte heelmeesters stinkende wonden hebben veroorzaakt, is
het nu aan minister Nawijn een andere, harder en hopelijk beter beleid uit te
voeren.

SeCil Arda, 31 augustus

Wil men, met name in de grote steden, de criminaliteit en het risico van een
criminele carriere onder jongeren verminderen en de sociale cohesie bevorderen,
dan levert een goed doordacht en rationeel aangepakt preventiebeleid vele malen
meer op dan flink optreden aan het eind van de keten.

Josine Junger-Tas, 2 september

Geen coalitie van grote mogendheden zonder de Verenigde Staten zal de kans
krijgen oppermachtig te worden.

G. John Ikenberry, 5 september

In het verleden werd ons land bijna overal ter wereld bewonderd als de kampioen
bij uitstek van mensenrechten. Maar nu zijn we het belangrijkste mikpunt
geworden van gerespecteerde internationale organisaties die zich zorgen maken
over deze basisbeginselen van democratie.

Jimmy Carter, 6 september

Landen als China verkneukelen zich bij het vooruitzicht van een Amerikaans leger
dat de komende generaties de handen vol heeft aan de beroering in het
Midden-Oosten.

James Webb, 7 september

Wij hebben ons hier weten op te werken tot met gemak de verzameling
onbeschoftste mensen die er bestaat. In het verkeer, in de horeca, in het
openbaar vervoer, in de politiek, bij allerlei dienstverlenende bedrijven en op
straat, overal is het schelden, dringen, afblaffen, 'eigen schuld' brullen en
het eigenbelang scherp in de gaten houden.

Marjoleine de Vos, 9 september

Europa mag er niet van uitgaan dat het geen doelwit zal zijn van toekomstige
terreuraanslagen.

Javier Solana, 10 september

Na de aanslagen van 11 september 2001 is een publiek debat over de kwetsbaarheid
van Nederland en haar rol in de strijd tegen het internationale terrorisme
uitgebleven. Het was opmerkelijk hoe snel Nederland overging tot de orde van de
dag.

David Gomperts en Rob de Wijk, 13 september

Het harde optreden tegen minderheden is niet alleen tot speerpunt van het
'integratiebeleid' gemaakt, maar veeleer een doel op zichzelf geworden. Dat doet
het debat vermoeden dat minister Nawijn van Vreemdelingenzaken en Integratie met
zijn ideeen over de aanpak van allochtonen heeft geentameerd. Als de minister op
de ingeslagen weg doorgaat en steun krijgt voor zijn voornemens, dreigt in
Nederland een situatie te ontstaan die schrikbarend veel overeenkomsten vertoont
met die van apartheid, of een variant daarvan.

Wasif Shadid, 14 september

In de huidige cultuur, waarin een meritocratie heeft bewerkstelligd dat iedereen
met een boerenverstand zich kan opwerken tot de financiele bovenlaag, ongeacht
afkomst of opleiding, moet men een andere definitie van elite formuleren. De
culturele elite bestaat niet meer uit blanke rijkeluiszoontjes die rechten
studeren, teneinde te worden wat hun vader was. De nieuwe elite is een elite van
de geest, een elite waartoe allochtonen en ex-asielzoekers gerekend moeten
worden.

Ramsey Nasr, 14 september

Waar het nu op aankomt, is dat de modale moslims hun rug recht houden. Zij
moeten open blijven staan voor elke kritiek en elke 'afvallige' stem, en zich
niet in de luren laten leggen door de doctrine van de dogmatici. Ze moeten
minder angst tonen om zich wat hun geloof betreft kwetsbaar op te stellen. Er
zijn meer geloofsgemeenschappen die door die zure appel gebeten hebben.

Abdelkader Benali, 19 september

De elite trekt zich schamperend en tierend terug in de steeds kleiner wordende
enclave van eigen morele en culturele superioriteit. Hiermee wordt het vermoeden
bewezen: dat de revolutionairen van '68 'het volk' nooit vergeven hebben dat het
toen niet naar hen luisterde.

Henri Beunders, 19 september

Wij hebben de morele plicht de rechten van productiedieren te beschermen en
zouden dat uiteindelijk ook moeten doen door een speciaal daartoe ingericht
Gerechtshof voor Dieren.

Hans Baaij en Paul Cliteur, 3 oktober

Juist het egocentrische, gezagswantrouwende, weinig familiale karakter van de
Nederlandse samenleving spreekt veel moslimvaders immers niet erg aan, en maakt
dat zij huiverig tegenover sociale integratie staan. Deze gelovigen in den
vreemde verdedigen wat voor hen van waarde is, waarden die geseculariseerde
individualisten opnieuw proberen uit te vinden.

Jan Drentje, 3 oktober

Wie dus bang is voor de Amerikaanse hegemonie en vreest dat de Amerikaanse
cultuur alles zal overheersen, moet een fles Prosecco, een fles Chianti of nog
beter een fles zachte Amarone openen en kan zich met een goed geweten een
superieure Europeaan voelen.

Dirk Schumer, 5 oktober

Dat de PvdA de islam niet heeft beschouwd als een geloof als alle andere, dat
bestreden moet worden in zijn uitwassen, zoals ze dat met bijvoorbeeld de
katholieke kerk wel deed, is een van de grote fouten die ze gemaakt heeft.

Paul Steenhuis, 5 oktober

Toen huisartsen hun witte jas uittrokken en tegen hun patienten zeiden: 'zeg
maar Jaap', nam de agressie in de spreekkamer toe.

Dorien Pessers, 5 oktober

De anti-Claus-beweging was een vroeg voorbeeld van stigmatisering, van het
aanmatigend veroordelen van anderen, waarop zovele gevolgd zijn dat van een
structureel verschijnsel gesproken kan worden: een misplaatst gevoel van morele
superioriteit.

Hans Schoots, 7 oktober

Het kabinet neemt terecht waar dat Europa in de steigers staat, maar laat het
bouwen over aan anderen, die wel ideeen hebben over de toekomstige structuur van
Europa.

L.A. Geelhoed en H. Hijmans, 14 oktober

In het werkelijke leven zijn macht en waarden onverbrekelijk verbonden.

Condoleezza Rice, 16 oktober

Pims gedachtegoed heeft geen schijn van kans gemaakt tegen Zalms norm.

Gerard van Westerloo, 19 oktober

Er kan niet meer worden vertrouwd op het historische toeval dat dichters verheft
tot posities waarin wereldrijken en militaire allianties ten val worden
gebracht.

Vaclav Havel, 22 oktober

De grootste zorg in zorgelijke tijden betreft de regie. Nooit eerder in de
periode na de Tweede Wereldoorlog was deze in Europa zo volstrekt afwezig als op
het ogenblik. Noch Duitsland, noch Engeland of Frankrijk zijn in staat of bereid
een Europese leiderschapsrol op zich te nemen.

Ben Knapen, 26 oktober

Qua inhoud, organisatie en structuur loopt de publieke omroep achter bij de
maatschappelijke ontwikkelingen, en laat zij zich vooral leiden door gevestigde
belangen en stamoorlogen.

Jose van Dijck, 29 oktober

Toen ik mij begin 2001 na acht jaar buitenland weer in Nederland vestigde, had
ik niet de indruk dat het Nederlandse volk er sterker op was geworden. Zeker, er
was werk in overvloed en de welvaart was spectaculair toegenomen, maar er leek
zich iets draaierigs en knoeierigs van onze samenleving meester te hebben
gemaakt.

Peter van Walsum, 30 oktober

Pas als de partij gered wordt uit de wurggreep waarin de multiculti's en de
moslimconservatieven haar vasthouden, kan de PvdA mijns inziens een zinnige
bijdrage leveren aan het integratievraagstuk.

Ayaan Hirsi Ali, 31 oktober

Uiteindelijk hebben we de verwestersing gelukkig geaccepteerd en daarmee
eveneens een innovatieve cultuur, de moderne tijd, die overigens telkens grenzen
overschrijdt. Daarbij hebben we langzaam maar zeker het gevoel verloren dat
bepaalde uitingen van de populaire, de massa- of jeugdcultuur indruisen tegen de
waarden van een vrije en beschaafde samenleving.

Paul Nolte, 2 november

Het recht op privacy is geen obstakel voor meer veiligheid, maar een essentieel
onderdeel van de veiligheid die een democratische rechtsstaat zijn burgers te
bieden heeft.

P.J. Hustinx, 5 november

Er moet in Turkije een berg werk verzet worden op sociaal en economisch gebied
en een afwijzing door Europa zou niet alleen de bestuurders daar, maar ook de
bevolking een gevoel van uitzichtloosheid kunnen bezorgen dat een voedingsbodem
voor echt radicalisme zou vormen.

Erik-Jan Zurcher, 7 november

Het museum zal zich ook moeten instellen op een groeiende groep klanten met
gebreken.

Rob van Zoest, 8 november

Wij hebben de handhaving veronachtzaamd, de repressie verwaarloosd en de
overheid verzwakt. Dat moet hersteld worden. Recht is geen substituut voor
kracht.

P.H. Donner, 8 november

Afgaand op het niveau van zowel Nederlandse als Poolse populisten en demagogen
bevinden we ons geestelijk gezien in hetzelfde gemeenschappelijke Europa.

Adam Michnik, 9 november

De politiek heeft sinds 1945 te vaak gefaald bij het zoeken naar een antwoord op
misdaad en anti-sociaal gedrag. Het herstel van burgerlijke verantwoordelijkheid
is geen verraad aan sociale rechtvaardigheid, maar is juist een noodzakelijke
voorwaarde.

Tony Blair, 15 november

De moeders van tegenwoordig maken geen gehaktballen meer.  ...  Ze warmen liever
op wat de voedingsindustrie voor ze heeft bekokstoofd, slachtoffers van de
hersenspoeling door de reclamejongens van de voedingsindustrie die ze aanpraten
dat koken moeilijk is en tijdrovend.

Florine Boucher, 16 november

Men hoort weleens dat Europa een 'universalistisch project' is: de waarden die
Europa uitdraagt, gunnen wij aan de hele wereld. Inderdaad. Maar dat is nog geen
reden met de hele wereld te willen fuseren.

Luuk van Middelaar, 16 november

De grote sociaal-maatschappelijke functie van voetbal is geen carte blanche voor
ongebreidelde overheidssteun of het kunstmatig in leven houden van
betaald-voetbalorganisaties.

Toine Manders, 21 november

Gezien de grote problemen waar Nederland voor staat, is een premier nodig met
meer samenbindend vermogen dan de huidige minister-president tot nu toe heeft
getoond.

A. Hoogerwerf, 21 november

Daarom zou de integratie van deze migranten in de Nederlandse samenleving
paradoxaal genoeg misschien nog wel het beste via hun geloof kunnen verlopen.
Dat is immers vrijwel het enige ankerpunt dat zij hebben.

Job Cohen, 26 november

Als ik moest kiezen tussen enerzijds de baardige Talibaan-in-spe-kop van een
gouverneur die de sharia wil invoeren en die verwensingen uitbraakt tegen de
schoonheidswedstrijd op televisie, en anderzijds de aanblik van het sierlijk
vertoon van vrouwelijkheid op de catwalk, dan kies ik zonder aarzelen voor het
laatste. Helaas wordt onze wereld verpest door geesten die bij de aanblik van
gracieuze ledematen slechts van amputaties dromen.

Wole Soyinka, 28 november

Door het gebrek aan horizon lijkt de Nederlandse diplomatie op drift tussen
intergouvernementalisme en supranationalisme, onder invloed van de
contradictoire impulsen de kleinste van de groten te willen zijn en de
onderstroom doorgaans slechts als de grootste der kleintjes erkend te worden.

Rik Coolsaet, 28 november

Nieuws wordt steeds meer datgene wat andere media publiceren en spoelt als een
korte, hoge vloedgolf van drukinkt en beelden door de samenleving.

Maarten Huygen, 29 november

Als ik echter om zeven uur thuis kom, is het wel bijzonder aangenaam om vijf
minuten later het verlossende 'ping' van de magnetron te horen.

Jilles van Gurp, 30 november

Europa moet inzien dat de Amerikaanse poging om een wereldorde te scheppen blijk
geeft van mondiaal verantwoordelijkheidsbesef en niet de psychologische
instelling van bepaalde leiders weerspiegelt.

Henry Kissinger, 2 december

De cultuursector is waarschijnlijk te verwend geweest in de afgelopen jaren. Dat
is nu afgelopen. Het structureel financieren van projecten maakt de ondernemers
lui.

Sjef Siemons, 3 december

Het onderwijs, de sociale sector en het bedrijfsleven zullen zich meer als
corrigerende instituties moeten opstellen.

Hans Boutellier, 7 december

De aanstaande uitbreiding van de Europese Unie tot 25 leden, waaronder landen
uit het voormalige Sovjet-blok die nu tot de NAVO toetreden, zal vrijwel zeker
de invloed van Verenigde Staten in Europa en binnen de EU vergroten.

John Vinocur, 9 december

Die schele transatlantische blik bezorgt ons hoofdpijn.

Benno Barnard, 14 december

Door de obsessie met 11 september gaat men vaak voorbij aan veel grotere
veranderingen die de verhouding tussen landen en bevolkingsgroepen op een
wezenlijk nieuwe manier vorm geven.

Louise O. Fresco, 14 december

De definitieve bevrijding van het huidige Europa behoudend en bang voor de
toekomst zal zijn als het Turkije met zijn miljoenen moslims in de armen sluit.

David Ignatius, 16 december

Publieke omroepen moeten zich realiseren dat er niet voor elk programma een
massapubliek is. En er is ook niks op tegen een klein publiek te bedienen.

Kees Boonman, 17 december

Net als na de Gouden Eeuw is ons land in slaap gesukkeld.

Thom de Graaf, 21 december

Wie de keuze tussen links en rechts in de politiek voor achterhaald verklaard,
blijkt de deur open te zetten voor een populistische revolte die zich eerst ook
boven links en rechts zegt te verheffen, maar al snel en onherroepelijk tot een
herleving, in andere vorm, van de tegenstelling tussen links en rechts leidt.

Bart Tromp, 21 december

Het afgelopen jaar duurde mij gewoon te lang.

H.M. van den Brink, 24 december

Tekening Bill Day. Tekening Wolfgang Ammer. Tekening Frits Muller. Tekening
Chapatte (c)Globe Cartoon.com. Tekening Riber Hansson. Tekening Cyprian
Koscielniak. Tekening. Ruben L. Oppenheimer

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               2 of 126 DOCUMENTS

                                NRC Handelsblad

                               December 28, 2002

De opstand is niet voorbij ; Politiek en openbaar bestuur moeten radicaal
hervormen, aldus socioloog Gabriel van den Brink

BYLINE: TOM-JAN MEEUS

SECTION: Zaterdags Bijvoegsel; Pg. 25

LENGTH: 2818 words


Als een van de weinige intellectuelen toonde socioloog en filosoof Gabriel van
den Brink (52) zich eerder dit jaar openlijk gecharmeerd van Pim Fortuyn. Hij
analyseerde in opdracht van de WRR de kiezersrevolte. Gesprek over de
populariteit van autoritaire leiders, de assertieve burger, de structurele
instabiliteit van de democratie.

'Het klinkt misschien opschepperig', zegt Gabriel van den Brink (52), 'maar wat
ik zeg komt vaak uit. Aanvankelijk liep ik een jaar of vijf voorop. Het wordt
alleen steeds korter, dat beangstigt mij wel eens. Soms denk ik: straks ben ik
ingehaald. En het maakt me natuurlijk ook kwetsbaar. Stel je voor dat ik er deze
keer naast zit?'

Hij heeft twee eigenaardige jaren achter de rug. Begin 2001 begon hij in
opdracht van de Wetenschappelijke Raad voor het Regeringsbeleid (WRR) een studie
naar het onbehagen in de politiek. Een jaar later was hij klaar: toen de opmars
van Fortuyn in 2002 aanving, deed zich de kiezersrevolte voor waarvan hij de
onderstromen kort ervoor op papier had gezet. Oude afspraken beletten dat zijn
boek eerder dan deze maand kon worden gepubliceerd. In de tussentijd was hij
'gefrappeerd' dat zijn analyse van het maatschappelijke ongenoegen zich zo
razendsnel voordeed. 'Wonderlijk, hoor.'

Maar een half jaar later - hoe vluchtig is het leven - lijkt de opstand van de
burger alweer voorbij. De partij van Fortuyn implodeerde, zijn aanhang is na dit
voorjaar niet meer de straat opgegaan. Een half jaar geleden leek rechts aan
zet, nu is de radicaal-linkse SP aan de winnende hand.

Is er dit jaar eigenlijk wel iets van betekenis gebeurd?

'Uit die beweging van de kiezer blijkt eens temeer dat het
anti-establishment-sentiment nog steeds groot is. Waarnemers die denken dat de
opstand van 2002 over is, vergissen zich. Ik begrijp de behoefte wel aan 'rust
in de tent', maar dat is niet aan de hand in Nederland, denk ik. Er blijft grote
weerzin tegen de politieke klasse, tegen Den Haag, tegen de ambtelijke en
bestuurlijke professionals die het beleid maken.

'Maar er is ook een positieve kant. De afzijdigheid van de politiek in de
periode 1980-2000 - eigenlijk veel onrustbarender - heeft plaatsgemaakt voor
nieuw engagement. Het afgelopen jaar heeft geleerd dat de burger zeer betrokken
is bij de politiek, er is een enorm potentieel aangeboord. Als dat goed wordt
aangepakt, kan het een geweldige maatschappelijke stootkracht ontwikkelen. En de
vraag is nu: is de huidige politieke elite daartoe in staat?

'Nederland is nog steeds een klassenmaatschappij. Dat zie je direct als je de
gegevens van het Sociaal en Cultureel Planbureau analyseert. Er is een
achterhoede van bedreigde burgers: circa 30 procent van de bevolking die laag is
opgeleid, weinig verdient, het moderne leven niet kan bijbenen en op moreel
gebied de weg kwijt is. Dan is er een peloton van 50 procent, de tevreden
middenklasse. En in de kopgroep heb je de kosmopolitische burgers: een vijfde
van de bevolking die het niet snel en dynamisch genoeg gaat. Burgers zijn
assertief, ze willen respect: van de overheid en van medeburgers. De kop- en
staartgroep hebben niet zoveel gemeen, op een punt na: beide denken negatief
over de politiek. En, dat is vaker gezegd, het was de unieke kracht van Pim
Fortuyn dat hij beide groepen aansprak.'

Waar komt de 'assertieve burger' vandaan?

'In mijn boek noem ik de toegenomen aandacht van ouders voor hun kinderen. Dat
komt onder meer omdat de gemiddelde gezinsgrootte is afgenomen. Daardoor krijgen
de meeste kinderen aanzienlijk meer ouderlijke aandacht dan 30 jaar geleden. Er
is na de oorlog sowieso veel geinvesteerd in het individu, collectief via de
verzorgingsstaat, individueel via het onderwijs en de opvoeding. Daardoor nam de
eigenwaarde van mensen sterk toe. Mensen hebben steeds meer aandacht voor hun
gezondheid, maar gaan ook vaker op zoek naar heftige lichamelijke ervaringen.
Intussen heeft de overheid van alle burgers een klant gemaakt - en de klant is
koning, die mag eisen stellen, zonodig ongeduldig zijn. Probleem is alleen dat
een deel van de burgers aan zijn assertiviteit geen vorm weet te geven, en in
zinloos geweld of ander agressief gedrag vervalt. Dan zie je de verwarring over
normen en waarden terug die de bedreigde burger kenmerkt.

'Bedreigde burgers zijn vaak cynisch - door problemen met allochtonen,
criminaliteit, het verval van openbare voorzieningen. Ze hebben een voorkeur
voor autoritair leiderschap, al was het maar om een einde te maken aan hun
onzekerheden. Daarentegen zijn de kosmopolieten ongeduldig, zij vinden de
moderne maatschappij te langzaam, willen meer ruimte en dynamiek. En ze zijn -
dat wordt vaak vergeten - politiek zeer geengageerd. Zolang het niks met 'Den
Haag' te maken heeft, zijn ze bereid, via Amnesty, Greenpeace en dat soort
clubs, zich actief in te zetten voor de publieke zaak.

'Hun voornaamste zwakte is dat ze zich moeilijk kunnen indenken hoe bedreigde
burgers leven. Dat geldt ook voor onze politieke elite, die vrijwel volledig
kosmopolitisch denkt. Ook zij kan zich nauwelijks in andere burgers verplaatsen.
Dat is eigenlijk heel primitief: politici vervormen als groep de
maatschappelijke werkelijkheid, omdat ze allemaal hetzelfde eenzijdige
wereldbeeld hebben. Dat populisten in dit gat konden springen, was daarom geen
verrassing.'

Wat broeit er aan de onderkant?

'De verwarring over normen en waarden is er vaak groot. In deze groep bestaat
weinig waardering voor mensen met afwijkende ideeen. Schematisch weergegeven:
lage opleiding en laag inkomen gaan veelal samen met morele verwarring en een
geringe waardering voor democratie. Bij de kosmopolieten is het precies
omgekeerd. Hoge opleiding en hoog inkomen gaan juist samen met heldere
opvattingen over normen en waarden en een meer democratische instelling.

'Dit vond ik zelf tijdens mijn onderzoek een ontdekking. Want dit leert dat het
debat over normen en waarden helemaal niets uitstaande heeft met heimwee naar de
jaren '50, nee. Het gaat om een openbaar gesprek waar een groot deel van de
bevolking belangstelling voor heeft. En het is ook van groot belang, omdat het
wantrouwen in de democratie, dan wel de behoefte aan autoritair leiderschap,
juist daar groeit waar onzekerheid over normen en waarden bestaat. Kortom, een
hedendaags debat over normen en waarden is broodnodig om de democratische mores
in Nederland levend te houden.

'Dat heeft ook verstrekkende consequenties voor de benadering van de islam. Het
is onverstandig om Nederlandse normen voor de rechtsstaat los te laten. Dus geen
hoofddoekjes bij de magistratuur, geen rekening houden met culturele
achtergronden bij de beoordeling van zaken als bloedwraak. Zoals het ook
onverstandig is om Nederlandse normen over vrouwenemancipatie, gezin en huwelijk
te relativeren, wat postmodernisten en multiculturalisten doen. Dat leidt alleen
tot verscherping van de problemen, tot een verdere verzwakking van de
democratische gezindheid bij de bedreigde burgers.'

Van den Brink heeft de laatste jaren vaker analyses gepresenteerd die
progressief-liberale levensgevoelens ondermijnen. Vooral sinds hij in 1996 als
onderzoeker werkt bij het Nederlands Instituut voor Zorg en Welzijn (NIZW). Voor
die tijd studeerde hij filosofie in Nijmegen, en was hij, tot begin jaren '80,
net als zijn vriend Paul Scheffer, actief in de CPN. Later deed hij historisch
onderzoek naar de modernisering van de gemeente Woensel.

In zijn NIZW-studies weet hij steeds opnieuw tegendraadse thema's in het actuele
debat te brengen. Zo signaleert hij in de loop der jaren - willekeurige
opsomming - een 'nieuw gezinsideaal', een groeiende weerzin tegen het gedogen,
een herwaardering van discipline, en een afnemende tolerantie voor verruwde
openbare zeden. Ook doorbreekt hij het klassieke respect voor de persoonlijke
levenssfeer, en pleit hij voor aandacht van overheidswege voor gezinnen met een
zwak normbesef.

'Ik werd prompt in het kamp van Van Agt geplaatst: het ethisch reveil. Maar nu
zijn deze onderwerpen bijna allemaal volwaardig onderdeel van het openbare
gesprek. Dat vind ik het aardige van mijn werk: het roept weerstand op, maar
later blijkt het toch relevant te zijn.'

Hebt u nog een politieke identiteit?

'Ik ben het afgelopen jaar met mensen uit bijna alle partijen in gesprek
geweest. Dat gaat van Bolkestein tot Agnes Kant. Het is mijn taak problemen
scherp te stellen. Er is niet een partij waarin ik me thuisvoel, en ze hebben
allemaal wel iets waar ik bij hoor. In die zin heb ik geen politieke identiteit
meer.'

Hoe zit dat met het CPN-verleden?

'Trots kan ik er niet op zijn. Ik ben lid geweest van 1975 tot begin jaren '80.
Een turbulente tijd, al kan ik achteraf nog steeds niet begrijpen dat we de
plank zo hebben misgeslagen. Ik vergoelijk het niet, maar het is een feit dat
leden als Paul Scheffer en ik in Nijmegen altijd dissident waren. Wij sneden de
mensenrechten aan, of de dialoog tussen godsdiensten; in wezen heel liberale
standpunten die volgens het stalinistische partijkader absoluut niet konden.

'Pim Fortuyn deed me in een opzicht aan die tijd denken. Ik heb eerder gezegd
dat ik gecharmeerd was van hem, dat ik heb overwogen op hem te stemmen. Dat had
allerlei aspecten. In de eerste plaats was er de thrill van het moment: zulke
bewegingen maak je een paar keer in je leven mee. Het imponerende gevoel dat je
op het strand gaat wandelen en middenin een noordwesterstorm terechtkomt, met
schuim op de golven, geen reepje strand meer over, alles nat. Spannend.
Sensationeel. Anderzijds had Fortuyns hang naar aandacht op televisie evengoed
iets leegs. Zijn narcisme was, vrees ik, voor veel Nederlanders herkenbaar. Zie
dat nieuwe tv-programma Idols, waarin wordt gezocht naar nieuwe idolen. Het gaat
er niet om of ze iets van hun leven hebben gemaakt, of ze aardig zijn voor
anderen, dan wel iets presteren of weten - het gaat alleen over de vraag of je
op het scherm lekker overkomt. Zo narcistisch, zo dun.

'Maar wat mij weer erg aan hem prikkelde, was dat hij in het debat een rol
speelde die velen van ons in de jaren '70 najoegen: met je verbale talent een
publiek zoeken, de volle aandacht op jezelf vestigen, en dan als enfant terrible
de gevestigde orde uitdagen. Dwars, verbaal, behaagzuchtig. Zijn optreden had
iets van de opwinding van die tijd.

'Voor mij is dat tijdperk begin jaren '80 geeindigd. Vanaf dat moment heb ik mij
tien jaar gewijd aan historisch onderzoek. Weg van de politiek, de ideologie,
het progressieve debat. Ik nam mijn intellectuele opdracht bloedserieus. Had
geen baan, inkomen of openbare positie.'

Op een houtje bijten?

'Bitter was het, ik voelde me erg ongelukkig. Mijn vrouw heeft ons gezin gered.
Met haar baan heeft ze ons erdoorheen gesleept. Maar toen heb ik wel echt
uitgezocht, aan de hand van de geschiedenis van Woensel van de 17de tot begin
20ste eeuw, wat modernisering is. Wat boeren, wevers, arbeiders en
ambachtslieden meemaken als de maatschappij moderniseert. Dan leer je basaal
begrijpen wat het is om in een land als Nederland te leven.

'Neem de gelovige katholieken die onder druk van de moderne tijd tot de
verzuiling overgingen. Zij reageerden heel defensief en fundamentalistisch.
Dankzij dat onderzoek kan ik begrijpen dat moslims in Nederland de behoefte
hebben zich af te schermen van de verderfelijke moderne wereld. Daar zit een
zelfde logica achter. En om diezelfde reden vind ik het erg armoedig dat het
Nederlandse debat niet verder komt dan: 'Het fundamentalisme is fout, punt. Hoe
je op het idee bent gekomen, moet je zelf weten, maar als we er last mee
krijgen, bestrijden we je.' Met die bestrijding ben ik het natuurlijk eens. Maar
ik vind het treurig om te zien hoe weinig belangstelling intellectuelen,
beleidsmakers en journalisten op dit moment voor het dagelijks leven van deze
mensen aan de dag leggen. Alles mag inmiddels gezegd worden, de hardste
standpunten zijn niet opmerkelijk meer. Maar waarom doet niemand moeite te
onderzoeken hoe het bestaan van die mensen er in werkelijkheid uitziet?

'Dit verschijnsel is breder. Een miljoen mensen is arbeidsongeschikt. Er zijn
steeds opnieuw stelseldiscussies, maar ik lees zelden wat dat is: leven als
arbeidsongeschikte. Weten de politici welke gevolgen hun besluiten straks
hebben?'

'Het probleem voor de toekomst is niet het politieke engagement van de burger.
Het probleem is de afstand tussen de geengageerde burger en het
bestuurlijk-professioneel handelen in Den Haag. Als die afstand niet wordt
overbrugd, krijgt het engagement geen vorm. De traditionele politiek en de
politieke partijen zijn daar geen kanaal meer voor. Dat is het hoofdprobleem.
Toch ben ik optimistisch. Burgerschap was lange tijd een zaak van de elite. In
de jaren '60 is de middenklasse daarin betrokken geraakt, wat het progressieve
denken van de laatste 30 jaar opleverde. Nu is het waarschijnlijk zo dat ook de
klasse daaronder het burgerschap opeist: recht van spreken, inspraak, invloed op
beleid. Dan kan je zeggen dat deze burgers geen smaak hebben, maar ze zijn ook
een teken van democratische vitaliteit. Positief geinterpreteerd komt het erop
neer dat de kring van burgerlijke cultuur steeds verder is uitgebreid. Nu hebben
ook de mensen in de achterstandswijken in de gaten dat ze zich met de publieke
zaak moeten bemoeien.'

Ziet de politiek dat?

'Dat is de pessimistische kant van mijn verhaal. Ik denk niet dat de politieke
klasse al in staat is in te spelen op het nieuwe engagement van burgers.
Bestuurders verkeren nog steeds op grote afstand van de gewone mensen. Het is
typerend dat na de laatste verkiezingen niemand over ons kiesstelsel is
begonnen. Het is toch van de gekke dat ik mijn engagement met de publieke zaak
alleen kan uiten door eens in de vier jaar op een knop te drukken? Dat kan toch
niet meer? Niets in het leven - beslissingen over je werk, je gezin, je toekomst
- doe je af met een druk op een knop. Behalve bij de politiek. Het is een
belediging voor moderne mensen. Thorbecke komt de eer toe dat hij een stelsel
heeft neergezet dat anderhalve eeuw is meegegaan. Maar nu is het volkomen op.

'En je bent er echt niet met een referendum. Het zal veelomvattender en directer
moeten, om de burger terug te winnen. Er zullen systemen moeten komen die
burgers in staat stellen per beleidsprobleem te kiezen, er zal veel meer
informatie beschikbaar moeten komen. Ik geef een voorbeeld. Scholen hebben een
inspectie die gegevens over prestaties verzamelt. Dankzij Trouw is dat sinds een
paar jaar openbaar: ouders kunnen nu een bewuste schoolkeuze maken. Gebeurt
zoiets in de gezondheidszorg? Of op het gebied van veiligheid? Geen sprake van!
Daar heeft de overheid gewoon voor te zorgen. Dan ben je bezig met
geloofwaardige modernisering.'

Is dat niet erg elitair? Mag je van de bedreigde burger verwachten dat die kan
kiezen in dat oerwoud van informatie?

'Daar hebben we inderdaad een geweldig probleem. Ik heb daar geen oplossing
voor. Ik kan alleen maar hopen dat de rest van de burgers begrijpt dat we
slechter af zijn, als die kloof groter wordt.'

Maar het afgelopen jaar heeft op dit gebied weinig opgeleverd?

'Veel oppervlakkig gedrag. Partijen die de standpunten van Fortuyn imiteren,
want dat scoort, op korte termijn. Maar de uitvoeringspraktijk van de overheid
verandert nauwelijks. Dat is van heel andere dingen afhankelijk dan een of
andere verkiezingsbelofte. Dus die retoriek gaat zijn eigen gang, en is volgend
jaar weer voorbij.

'Voorlopig zal er nog heel veel nodig zijn, voordat bestuurders in hun
dagelijkse praktijk weten in te spelen op de problemen, ervaringen, suggesties
en rancunes van gewone burgers. Eigenlijk schieten er twee tijden over elkaar
heen. Het ongeduld van de burger is groot; die wil nu verandering, maar het
professionele apparaat is niet in staat dat onmiddellijk te leveren. Bestuurders
zijn het zozeer ontwend om rekening te houden met gewone burgers dat er nog
jaren overheen gaan voordat ze hun geloofwaardigheid terug hebben. Op de
middellange termijn zullen burgers hun invloed krijgen. Maar op de korte termijn
worden ze niet bediend, vrees ik.'

U bent optimistisch, terwijl u bijna alleen pessimistische feiten presenteert?

'Dat is waar. Ik kan me vinden in het parool van Gramsci: pessimisme van de
rede, optimisme van de wil. Je moet wel goed zijn, maar niet gek. Altijd scherp
opletten en sceptisch zijn over goede bedoelingen. Maar nooit je engagement
opgeven.'

Gabriel van den Brink: Mondiger of moeilijker? Een studie naar de politieke
habitus van hedendaagse burgers. Uitg. Sdu

Socioloog en filosoof Gabriel van den Brink: 'Nu hebben ook de mensen in de
achterstandswijken in de gaten dat ze zich met de publieke zaak moeten
bemoeien.' Foto Leo van Velzen

Politiek en staat ; Filosofie ; Sociologie ; Wetenschap en Techniek ; Sociale
Wetenschappen ; Levensbeschouwing

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               3 of 126 DOCUMENTS

                                NRC Handelsblad

                               December 14, 2002

Rijk worden is een eervolle zaak ; De tien rijkste Chinezen betalen geen van
allen inkomstenbelasting

BYLINE: GARRIE VAN PINXTEREN

SECTION: Economie / Achtergrond; Pg. 12

LENGTH: 2364 words


In China is naast de honderd miljoen werklozen een nieuwe klasse van superrijken
ontstaan. Zij laten het breed hangen, met hun Rolls Royces, paleizen en bordelen
als De Kleine Rode Kamer. Zelfs bij de communistische partij zijn ze welkom - en
worden ondanks de recente arrestatiegolf niet vervolgd.

'Groia Asurod Elanholup' staat er met sierlijke gouden letters geschilderd in de
hoge koepel van Paleis Huis ten Bosch. Wat het namaak-Latijn precies betekent
kan Yang Bin ook niet vertellen, maar daar gaat het hem ook niet om. Het doet
exotisch aan, want het komt uit Europa. Zijn paleis staat niet in Den Haag, maar
in de miljoenenstad Shenyang in het barre noorden van China.

Het paleis had met het Centraal Station van Amsterdam en met het Vredespaleis
het pronkstuk van het pretpark 'Hollanddorp' moeten worden, maar zover is het
niet gekomen. Yang werd onlangs gearresteerd, nadat hij meer dan een maand uit
het openbare leven was verdwenen. Hij wordt beschuldigd van een reeks
vergrijpen, maar een daarvan deelt hij met vrijwel alle andere superrijken in
China: belastingontduiking.

Wie het breed heeft, laat het breed hangen, en dat geldt zeker voor China's
nieuwe klasse van superrijken. Het Amerikaanse zakentijdschrift Forbes schatte
in 2001 het privevermogen van de Chinees-Nederlandse ondernemer Yang op bijna
900 miljoen euro. Yang, die de Nederlandse nationaliteit verwierf door er in
1989 politiek asiel aan te vragen, woont sinds 1994 weer in China. Van al het
geld dat hij bezit kun je best een paleisje voor jezelf laten neerzetten, en dat
is dan ook precies wat Yang deed.

De forsgebouwde Yang, die opgroeide als arme wees in Centraal-China, vertelt
graag over zijn jeugd bij zijn oma, en over de moeite die het hem kostte om elke
dag aan voldoende voedsel te komen. Later wist hij rijk te worden, onder meer
door de verkoop van Nederlandse kassen aan China. Hij had gehoopt dat hij als
kroon op zijn succes gouverneur zou kunnen worden van een superkapitalistische
zone in het straatarme Noord-Korea. Daar, zo beweerde hij, zou hij zich geheel
belangeloos gaan inzetten voor de arme Noord-Koreanen, in wie hij zich zo goed
kon inleven. Hij wist immers uit eigen ervaring hoe erg het was om honger te
lijden.

Als je Huis ten Bosch binnengaat, zie je een enorme houten wenteltrap, met
daarnaast hoge marmeren zuilen met goudkleurige kronen erop. Op de muren zijn
fresco's van tulpenvelden, cherubijntjes en dansende jonge vrouwen met
wapperende blonde haren geschilderd. Yang scheurde altijd graag wat rond in zijn
gele Ferrari, gekleed in witte vrijetijdsbroek en bruin suede jasje. Voor meer
formele gelegenheden beschikt hij ook over een zilverkleurige zesdeurs-Mercedes
en een paar Rolls-Royces, die hij uit Nederland heeft laten importeren.

In juni van dit jaar kwam naar buiten dat de tien rijkste Chinezen geen van
allen inkomstenbelasting betalen, en dat maar vier van China's rijkste vijftig
mensen iets afdragen. "China's rijken staan onder de laagste belastingdruk ter
wereld", zo verklaarde Hu Angang, een kritisch en invloedrijk econoom aan de
Qinghua-universiteit in Peking onlangs in het Amerikaanse tijdschrift Time. Hu
schat dat rijke Chinezen maar 0,6 procent van hun inkomsten naar de belasting
brengen, terwijl het officiele belastingtarief voor hoge inkomens op zo'n
vijfenveertig procent ligt.

De rijkste man van China, Liu Yonghao, probeerde laatst uit te leggen hoe dat zo
was gekomen. Liu staat aan het hoofd van meer dan zeventig bedrijven op het
gebied van veevoer, vastgoedontwikkeling en financiering. Hij woont in een van
de tweehonderd in mediterrane stijl gebouwde villa's die hij voor 120 miljoen
euro liet neerzetten in Sichuan, een van de armere provincies van China. "Ik
begreep niet zo goed hoe het zat met de betaling van persoonlijke
inkomstenbelasting", zei Liu tegen de Amerikaanse krant The Washington Post. "We
wisten het niet zo goed en we betaalden weinig. Dat was niet zo'n geweldig goed
idee van ons."

Rijk aan varkens is die arme provincie wel, en Liu vergaarde zijn eerste
kapitaal dan ook met de productie en verkoop van varkensvoer. In het huis van de
veevoederkoning zijn de vloeren van marmer, aan het plafond hangen kristallen
kroonluchters en ook hij heeft een voorliefde voor dure buitenlandse auto's: een
zilverkleurige Mercedes brengt hem overal waar hij wezen moet.

Gewone Chinezen worden op straat van de sokken gereden door zwarte Audi's en
BMW's met geblindeerde ramen, terwijl ze het zelf met een fiets en een regencape
moeten doen. Het is deze, steeds ostentatiever getoonde rijkdom die hen een
doorn in het oog is. Vrijwel niemand gelooft dat de nieuwe rijken eerlijk aan
hun geld zijn gekomen, en dat leidt tot de grootste wrok. "Het kan me niet
schelen dat andere mensen rijker zijn dan ik. Wat ik erg vind, is dat niet
iedereen een gelijke kans krijgt om rijk te worden. Zonder de juiste vriendjes
red je het hier niet", klaagde laatst een man die op het punt stond uit zijn
hofjeswoning in het centrum gezet te worden omdat daar een nieuw luxe
kantoorpand moest komen.

Voormalige staatsarbeiders en migranten van het platteland die erin slagen om
bij een prive-ondernemer aan de slag te komen, zijn meestal allang blij dat ze
werk hebben, want de concurrentie op de arbeidsmarkt is moordend. Volgens
officiele cijfers ligt de werkloosheid in China met 14 miljoen mensen op 7
procent van de beroepsbevolking, maar die cijfers zijn onrealistisch laag. Zo
worden bijvoorbeeld de werklozen op het platteland, die in groten getale naar de
stad trekken, in deze statistieken eenvoudigweg niet meegeteld. Realistischer
schattingen spreken van zeker honderd miljoen, en misschien wel 170 miljoen
werklozen. Hun aantal stijgt nog steeds, vooral door de toenemende leegloop van
het platteland.

Niet alleen houdt dat de lonen laag, maar veel mensen zijn daarom ook bereid om
zonder contract en zonder recht op sociale voorzieningen aan de slag te gaan
voor een prive-ondernemer, die zich nog wel eens wil ontpoppen als een tiranniek
vorst in zijn eigen koninkrijkje. Werknemers maken zonder problemen gratis
overuren en doen alles wat hun grillige baas van ze verlangt. Want ontslagen
word je zo: er staan rijen andere werkwilligen voor de poort te trappelen om je
plaats in te nemen.

De Chinese autoriteiten hebben de laatste tijd veel actie ondernomen om de meest
in het oog springende gevallen van fraude en belastingontduiking aan te pakken.
Niet alleen prive-ondernemers, maar ook hoge ambtenaren en staatsbankiers die de
privatisering van staatsbedrijven hebben gebruikt om hun eigen zakken te vullen,
worden nu aangepakt. Dat lukt niet in alle gevallen: een aantal verdachten werd
gewaarschuwd en kon op tijd naar het buitenland vluchten.

Wel gepakt werd Liu Xiaoqing, filmster en zakenvrouw uit Shanghai, die zichzelf
had uitgeroepen tot de eerste vrouwelijke biljonaire van China. Ze is met haar
70 miljoen euro eigenlijk nog een arme rijke, maar ze wist veel publieke
aandacht te trekken. Ze slaagde er begin jaren tachtig als eerste in om haar
contacten in de wereld van het amusement commercieel uit te baten, en ze schreef
toen ook een boek waarin ze zich erop liet voorstaan dat ze haar eigenbelang
altijd voor alles stelt. Dat was zeker toen nog een zeer revolutionair idee voor
een land waar de mensen waren grootgebracht met het idee dat je hooguit een
radertje bent in het gigantische mechaniek van partij en staat, en dat je je te
allen tijde moet onderschikken aan het algemeen belang.

Een man heeft bij uitstek aan aan de wieg gestaan van de China's nieuwe rijken,
en dat is de voormalige hoogste leider Deng Xiaoping. In de jaren tachtig kwam
hij met de slogan dat rijk worden een eervolle zaak was, en veel mensen stortten
zich daarop vol overgave op het vrije ondernemerschap. 'De zee inspringen', werd
dat toen genoemd.

Uiteindelijk wisten alleen zij die goede banden hadden (of: kregen) met het
communistische partij-establishment ook echt door te dringen tot de nieuwe
klasse van superrijken. De communistische partij heeft deze ontwikkeling
inmiddels geinstitutionaliseerd: twee weken geleden werd tijdens het zestiende
partijcongres besloten dat ook China's prive-ondernemers lid mogen worden van de
communistische partij. Daarmee hebben de nieuwe Chinese kapitalisten aan
maatschappelijk aanzien en macht gewonnen. De partij ziet in dat ze de steun van
de groeiende prive-sector goed kan gebruiken in haar strijd om te overleven. De
ondernemers begrijpen dat partijlidmaatschap het een stuk makkelijker maakt om
hun zakelijke ondernemingen tot bloei te brengen - al was het alleen maar omdat
je zo veel meer toegang krijgt tot interessante overheidsopdrachten.

Zowel ondernemers als overheid hebben veel belang bij een goede relatie: de
ondernemers komen soepeltjes aan hun vergunningen, ze kunnen heel goedkoop land
van de staat overnemen en kunnen alles van waarde uit de failliete boedel van de
staatsbedrijven overnemen voor een vriendenprijsje. Ook de veiligheids-en
milieuvoorschriften worden niet al te streng toegepast. Overheidsdienaren
krijgen onderhands veel geld en voordeeltjes toegestopt, zaken die de staat ze
niet kan leveren. Hun kinderen kunnen in het buitenland studeren op kosten van
bevriende ondernemers, en nachtclubbazen vertellen dat hun beste klanten te
vinden zijn onder hoge ambtenaren, die daar op kosten van ondernemers de beest
komen uithangen.

Bij dit systeem varen alle betrokkenen wel, maar de Chinese schatkist ondervindt
de schade. Econoom Hu Angang schat dat er jaarlijks zo tussen de 7,5 en 9
procent van het bruto nationaal product (bnp) wordt afgeroomd door
belastingontduiking. In totaal leidt belastingontduiking samen met andere vormen
van corruptie tot een schade aan het bnp van tussen de 13 en de 16 procent.

Voor de gewone man pakt de hechter wordende band tussen de nieuwe rijken en het
ambtelijk apparaat heel ongunstig uit. Die krijgt niets meer gedaan zonder dat
ook hij behoorlijke bedragen schuift aan de lokale ambtenaren, en hij kan
nergens verhaal halen als ambtenaren of stinkend rijke ondernemers buiten hun
boekje gaan. Zo vertelde een projectontwikkelaar in Shanghai onlangs aan een
Westerse journalist over een klant die klaagde dat er door het landgoed bij zijn
villa geen beekje liep. Dat was lastig, want dan kon hij zijn zakenvrienden in
het weekeinde niet uitnodigen om in zijn tuin op forel te komen vissen. Hij
wilde dat de projectontwikkelaar een nabijgelegen beekje dat de boeren nodig
hadden voor de irrigatie van hun land zou omleiden naar zijn landgoed, om er dan
de forellen in los te laten. De projectontwikkelaar weigerde, want het was tegen
de voorschriften. De volgende dag kwam een plaatselijke partijbaas naar de
projectontwikkelaar met de opdracht om het beekje toch maar om te leiden. De
boeren moeten nu water van elders kopen om hun velden te bevloeien.

Wel heel bont maakte het de beruchte smokkelaar Lai Changxin, die inmiddels is
uitgeweken naar Canada. Hij onthaalde zijn contacten in de politieke en
ambtelijke top van de Zuid-Chinese havenstad Xiamen in zijn hoofdkantoor,
waarbij zich ook een een speciaal voor dat doel gebouwd bordeel bevond: de
Kleine Rode Kamer. De badkamers hadden er gouden kranen en aan ieders seksuele
wensen kon worden voldaan. De Chinese krant de Beijing Youth Daily sprak van
"een vat vol vuiligheid en een smeltkroes van drank, seks en geld". Lai had
echter een addertje onder het gras verstopt: als zijn gasten zich
nietsvermoedend terugtrokken met een gastvrouw, liet Lai ze in het geheim
filmen. Zijn collectie videobanden maakte vrijwel elke hoge ambtenaar in Xiamen
en in de provincie Fujian chantabel, en alleen daarom al besloten zij om vooral
geen actie tegen Lai te ondernemen. Lai wist zo tussen 1994 en 1999 voor meer
dan zes miljard euro aan zaken als sigaretten, auto's en benzine binnen te
smokkelen, die van daaruit door het hele land werden verhandeld.

Vorig jaar besloot de overheid om het voormalig bordeel om te bouwen tot museum,
om partijkaders uit het hele land te laten zien hoe het niet moest. Maar het
werkte averechts: de gewone man maakte zich kwaad over de weelde waarin de
corrupte partijtop verkeerde, en partijleden deden er handige ideetjes op over
wat ze zelf ook weleens cadeau zouden willen krijgen.

Zijn zaak werd onlang weer actueel met de recente benoeming van Jia Qinglin in
het negen leden tellende Permanent Comite van het Politbureau, het machtigste
bestuursorgaan van China. Jia had indertijd namelijk een belangrijke politieke
functie in de provincie Fujian, en in die functie had hij toezicht moeten
houden. Dat hem dat niet lukte is al erg genoeg, maar erger was dat zijn vrouw
als hoge ambtenaar verantwoordelijk was voor de buitenlandse handel van de
provincie. Dat zij van niets wist, wordt door velen als weinig aannemelijk
beschouwd.

Volgens geruchten heeft China's premier Zhu Rongji er persoonlijk op
aangedrongen dat Jia zo snel mogelijk van zijn vrouw zou scheiden om de schade
beperkt te houden. De vrouw zelf ontkende dat later. Jia werd teruggeroepen naar
Peking, waar hij tot plaatselijke prtijbaas werd benoemd. Iedereen dacht dat
zijn politieke carriere daarmee ten einde was gekomen. Niets bleek minder waar:
door zijn goede banden met president Jiang Zemin wist hij juist in het centrum
van de macht te belanden.

Dat mensen met de juiste politieke connecties nog steeds vrijgesteld worden van
vervolging voor zaken als corruptie en belastingontduiking, geeft nieuwe hoop
aan China's opkomende klasse van wildwest-kapitalisten. De recente golf van
arrestaties lijkt vooral te maken te hebben gehad met een wisseling aan de
politieke top van China. Als dat zo is, dan kun je als superrijke met de juiste
contacten gerust nog een paleisje optrekken van het geld dat je eigenlijk aan de
belasting had moeten afdragen.

Shenzhen rijkste stad van China NRC Handelsblad 141202 / Bron: China statistical
data

Een ommuurde nieuwbouwwijk voor rijke Chinezen in Shanghai. (Foto NRC
Handelsblad, Vincent Mentzel)

Yang Bin, de vermogende initiatiefnemer van het Hollanddorp in de Chinese stad
Shenyang. (Foto Imaginechina)

LOAD-DATE: November 28, 2003

LANGUAGE: DUTCH

                © 2002 PCM Uitgevers B.V.  All rights reserved.

                               4 of 126 DOCUMENTS

                                NRC Handelsblad

                                December 7, 2002

ANGST VOOR EUROPA ; VUURWERK AAN DE DONAU, of: OP ZOEK NAAR DE VERLOREN
IDENTITEIT

BYLINE: DOOR RENEE POSTMA ; ILLUSTRATIES TOM SCHAAP

SECTION: Magazine; Pg. 26

LENGTH: 4496 words


Volgende week wordt in Kopenhagen het officiele verdrag gesloten over de
uitbreiding van de Europese Unie. In 2004 komen de Polen, Tsjechen, Slowaken,
Hongaren, Slovenen, Esten, Letten, Litouwers, Cyprioten en Maltezers erbij. Maar
welke schrikbeelden leven er aan beide zijden van het vroegere IJzeren Gordijn?
Michele de Waard trof in West-Europa vooral de vrees voor verlies van welvaart
aan en de onwil van politici om de Unie uit te leggen. Renee Postma beschrijft
de Oost-Europese angst voor het verlies van de pas verworven nationale
identiteit. Een tweeluik over de Verenigde Staten van Europa.

Wilde vuurbloemen spatten uiteen tegen een kletsnatte hemel. De bruggen lichten
op in een zee van gekleurd vuur. Het knalt en dondert rondom. Hongarije
ontsteekt zijn nationale vuurwerk. Het is 20 augustus en de Hongaren gedenken
hun verre voorvader, de heilige Stefan, die zich in het jaar 1000 bekeerde tot
het christendom en de eerste koning werd van Hongarije.

Dagenlang is er gewerkt aan speciale vuurwerkbatterijen op de Kettingbrug over
de Donau. Tegen de avond begint het te gieten. Het maakt de Hongaren niets uit.
Met hun tienduizenden staan ze langs de rivier om naar het vuurwerk te kijken.
Zelf ben ik bij vrienden op de bovenste verdieping van een historisch pand aan
de kade. Met regenjassen en poncho's aan riskeren we ons leven in de dakgoot.

'Prachtig, he', zegt een vriendin zachtjes om er vervolgens aan toe te voegen:
'Jammer dat je geen Hongaarse bent, want dan had je nog meer van ons vuurwerk
kunnen genieten.' Als er al ironie is, gaat die in het geknetter op de
achtergrond verloren.

Het vuurwerk wekt bij veel Hongaren associaties met het grote Hongarije van voor
het vernederende vredesverdrag van Trianon in 1920. Hongarije was samen met
Oostenrijk en Duitsland de verliezer van de Eerste Wereldoorlog en betaalde een
hoge prijs: het moest tweederde van zijn grondgebied afstaan aan de buurlanden.
Eenderde van de bevolking werd tegen zijn wil staatsburger van een ander land.

Als op 20 augustus de donkere lucht oplicht, denken de Hongaren terug aan het
bruisende Hongarije van de uitvinders en wetenschappers dat zo zelfverzekerd aan
de twintigste eeuw begon, maar dat een eeuw later onzeker de Europese Unie
binnengluurt.

Rampenplannen en slachtofferhulp zijn onbekend in het midden van Europa. Slaat
de geschiedenis toe, dan slaat de geschiedenis toe. Dan trekken vreemde legers
voorbij, komen nieuwe dictators aan de macht, beginnen nieuwe vervolgingen en
volksverhuizingen. De gewelddadige twintigste eeuw ligt nog vers in ieders
geheugen. Aan verwerken zijn de nieuwe democratieen die op het punt staan om toe
te treden tot de Europese Unie, nog nauwelijks toegekomen.

In West-Europa is het verleden een cliche. De Eerste Wereldoorlog ligt ergens in
de buurt van Frankrijk, de Tweede Wereldoorlog begint steeds meer op Schindler's
List te lijken. Nederlanders hebben geen idee waar de modderige fronten van de
Eerste Wereldoorlog liepen in Midden-Europa. Dat Hongarije zich uitstrekte tot
ver in Roemenie. Dat Polen aan het begin van de Tweede Wereldoorlog 200
kilometer oostelijker lag. Dat Tsjechoslowakije een multi-etnisch land was met
30 procent minderheden. Dat Slovenie zich ontworstelde aan het Habsburgse rijk
om vervolgens zoek te raken in Joegoslavie.

Wat er ruim veertig jaar lang achter het IJzeren Gordijn gebeurde, willen we
liefst zo snel mogelijk vergeten. Zand erover. Straks zijn we allemaal gelijke
burgers in een groot Europa. Eind goed al goed, toch?

Maar de burger in Midden-Europa is daar niet zeker van. Het heden valt tegen, de
toekomst maakt onzeker en de loden last van het verleden blijft drukken.
Onverwerkte brokken geschiedenis dringen zich op. De Midden-Europeaan kijkt
schuw over zijn denkbeeldige IJzeren Gordijn en denkt: word ik straks in het
grotere Europa een tweederangsburger, iemand die pas aan het woord komt als alle
anderen al zijn geweest?

Zo kijkt de Tsjech argwanend naar de grote Duitse broer om de hoek. Zo is de
Pool bang om zijn nationale, katholieke identiteit kwijt te raken. Zo maakt de
Sloveen zich zorgen of hij zich in Brussel wel verstaanbaar kan maken en droomt
de Hongaar stilletjes verder van een toekomst waarin alle vijftien miljoen
Hongaren weer onder een dak kunnen wonen.

Hongaarse motor

Szolnok ligt midden in Hongarije, langs de rivier de Tisza. De afgelopen jaren
is het water verschillende keren vervaarlijk hoog gestegen. Nachten lang hebben
de inwoners van Szolnok zandzakken gevuld. Massale ontbossing stroomopwaarts in
Oekraine en Roemenie gooit de hele waterhuishouding in de war. In de voormalige
Hongaarse gebieden kappen straatarme Oekraieners en Roemenen er op los. Ze zijn
niet tegen te houden.

Afgelopen april kwam premier Viktor Orban hier campagne voeren voor zijn
nationalistisch-conservatieve Fideszpartij. De burgers van Szolnok hoeven geen
genoegen te nemen met hun lot, zei Orban. In staccatostijl schilderde hij het
ene weidse perspectief na het andere. De politicus nam zijn gehoor mee naar ver
buiten de grenzen van het huidige Hongarije met zijn tien miljoen inwoners. 'De
eu biedt ons de kans om vijftien miljoen Hongaren te verenigen in een
economische ruimte. Om een Hongaarse motor op gang te brengen in het hele
gebied.' Het publiek klapte uitzinnig.

De Hongaren maken geen angstige indruk als het om de Europese Unie gaat. Op de
vraag van opiniepeilers of ze de toetreding steunen, zeggen ze 'ja'.
Achtereenvolgende regeringen hebben koel en zakelijk met Brussel onderhandeld.
De Hongaren vertrouwen het resultaat. Maar achter dit enthousiasme gaat volgens
Peter Nadas een diep wantrouwen schuil.

'Superwantrouwig', zegt Nadas beslist, terwijl hij in de keuken van zijn
tijdelijk verblijf in Berlijn een kopje thee inschenkt. De Hongaarse schrijver
heeft even vrij genomen van zijn land en werkt in Berlijn aan een nieuw boek.
Nadas is in Nederland vooral bekend door Het boek der herinneringen en Einde van
een familieroman. In Duitse vertaling verschenen ook tal van essays en opstellen
waarin Nadas zichzelf en zijn omgeving haarscherp blootlegt.

'In Hongarije wordt het leven bepaald door een conservatieve boerenhouding. Aan
de oppervlakte zie je nieuwsgierigheid en vernieuwing. Daaronder blijft alles
bij het oude.' Als voorbeeld noemt Nadas de Hongaarse dorpen: langgerekte
lintbebouwing waar de huizen met de korte, blinde kant aan de straat gebouwd
staan en de erven achter hoge muren verscholen liggen. 'Alles is afgesloten. De
bewoners willen geen pottenkijkers of tegensprekers.'

De Hongaar is heer en meester binnen de beslotenheid van het gezin. 'Het leven
speelt zich af zonder discussie. Als ze het niet eens zijn, slaan ze elkaar de
hersens in. Ze denken dat Nederlanders ook zo leven.'

Het verbaast Nadas nog steeds dat Hongaren niet kunnen discussieren. 'Er is geen
debat over wezenlijke vragen. Die traditie bestaat niet. Een van de grootste
verschillen tussen Nederlanders en Hongaren is dat Nederlanders discussieren tot
ze erbij neervallen. Hongaren weten niet wat discussie is. Ze geven hun
persoonlijke mening en worden meteen kwaad als een ander de zijne geeft.' Dat is
volgens de schrijver een gevolg van het feit dat er in zijn land nooit echte
vrijheid van meningsuiting heeft bestaan.

Een Hongaar verstaat onder vrijheid iets totaal anders dan een Fransman. 'Het
Franse vrijheidsgevoel is gebaseerd op de Franse revolutie, op de vrijheid van
het individu en de gelijkheid van de ander. Als Hongaren aan vrijheid denken,
denken ze aan nationale onafhankelijkheid, vrij van vreemden.'

Nationalisme

Hand in hand tegenover de grote boze buitenwereld. Opkomend nationalisme was een
van de oorzaken van het uitbreken van de Eerste Wereldoorlog, leerde ik op de
middelbare school. Nationalisme was een vies woord. Het rook naar fascisme en
onderdrukking. Het hoorde bij 'vroeger', bij 'voor de oorlog'.

Ook in Midden- en Oost-Europa was nationalisme in de tweede helft van de
afgelopen eeuw een vies woord. Niet omdat de mensen dat vonden, maar omdat de
communistische bazen dat zo hadden bepaald. Zodra het IJzeren Gordijn was
verdwenen, stak iedereen de nationale vlag weer uit. Rechts-extremisme liet niet
lang op zich wachten. In Tsjechie verschenen de 'Republikeinen', in Polen werd
een kruis in het parlement gehangen, Slowakije werd onafhankelijk onder leiding
van de bokser Meciar. In Hongarije werd de 'oude kaart' aan de muur geprikt. Van
de Oostzee tot de Middellandse Zee werd de nationale identiteit gekoesterd als
een pasgeboren kind.

Zeker in Polen. De Poolse paus Johannes Paulus II is een groot voorstander van
de Europese integratie, maar de Poolse bisschoppen en de priesters willen nog
niet erg volgen. Laat staan de eenvoudige kerkganger.

Poolse bedevaart

Kalwaria Zebrzydowska is een eeuwenoude bedevaartplaats in het zuiden van Polen.
Vlak langs de kruisweg staat een tentje in het bos. Binnen zit een voltallige
Poolse familie: vijf broers en zusters met hun echtgenoten. Ze drinken thee en
snijden stukken worst en brood af voor de lunch.

'De meesten van ons zijn in Lvov geboren, dat is nu Oekraine. Onze ouders
moesten aan het einde van de Tweede Wereldoorlog naar het westen verhuizen.
Tegenwoordig wonen we allemaal in de buurt van Wroclaw, vroeger Breslau. We
komen hier ieder jaar augustus voor de Mariaprocessie. Dat is onze vakantie.'

De oudste broer, een jaar of vijfenzestig, doet het woord. Hij zit op een
klapstoeltje bij de ingang. De rest hangt in alle mogelijke houdingen,
dubbelgevouwen op het grondzeil. Het ruikt naar natte sokken.

Het gesprek begint bij de paus en eindigt bij Europa. 'De paus maakt ons sterk
en dat hebben wij nodig, want het gaat slecht met Polen', zegt de oudste broer.
Lachend roept een zus die wiskundelerares is: 'Wij moeten naar het buitenland om
geld te verdienen. Hier is geen werk en geen geld. In New York schrobben we
vloeren, hier zijn we intellectuelen.'

Ze hebben allemaal wel eens een tijdje in het buitenland gewerkt, op twee na: de
boeren van de familie. Dan komt het gesprek op Europa. 'Daar hebben we een
dubbel gevoel over', klinkt het aarzelend. Iedereen begint door elkaar te
praten. Ineens roept een zwager, een van de boeren: 'We moeten gewoon zeggen
waar het op staat. De joden dwingen ons Europa in, om er geld aan te verdienen
en het katholieke Polen kapot te maken!' De oudste broer krijgt een kleur. 'Dat
moet je niet zeggen waar vreemden bij zijn', fluistert hij beschaamd.

Zijn de Polen echt zo bang hun nationale identiteit te verliezen? De historicus
Bronislaw Geremek, oud-dissident en oud-minister van Buitenlandse Zaken, begint
in Warschau met een kort college: 'Polen is de hele negentiende eeuw niet
onafhankelijk geweest. Het land was het slachtoffer van drie grootmachten:
Rusland, Pruisen en Oostenrijk. Na twintig jaar onafhankelijkheid u en nadat
Polen tijdens de Tweede Wereldoorlog aan de 'goede kant' had gevochten u werd
het land door de geallieerden uitgeleverd aan de invloedssfeer van de
Sovjet-Unie. Een halve eeuw lang heeft Polen niet over zijn eigen lot kunnen
beschikken. Sommige mensen zijn bang dat de afhankelijkheid van Moskou nu wordt
ingeruild voor afhankelijkheid van Brussel.'

Maar volgens Geremek is het debat over nationale identiteit vooral een politiek
instrument. 'Eurosceptici maken daar graag gebruik van.' Het gaat in wezen om de
modernisering van het Poolse platteland. 'Twintig jaar geleden ontleende 40
procent van de Poolse bevolking zijn bestaan aan de landbouw, tien jaar geleden
was dat nog 25 procent. Een meerderheid van de Poolse families onderhoudt nauwe
banden met de landbouw.'

Op dit moment leeft nog 18 procent van de landbouw. Binnen de Europese Unie zal
dat uiteindelijk nog maar 6 procent zijn. 'Achter deze cijfers gaat een
dramatische verandering schuil. Mensen weten dat hun manier van leven totaal
gaat veranderen.'

De conservatieve en extreem-rechtse eurosceptici gooien olie op het vuur. Ze
voeden de onzekerheid van de gewone man met valse veronderstellingen, meent
Geremek. Bijvoorbeeld dat de modernisering van het platteland Polen wordt
opgedrongen door de eu, of dat die modernisering niet in het belang is van de
Poolse burger en dat die modernisering binnen de eu pijnlijker zal verlopen dan
wanneer Polen buiten de eu blijft.

Frisgewassen

De zorgen van het mediterrane Alpenlandje Slovenie staan in geen verhouding tot
de problemen van het grote Polen. Slovenie prijkt trots aan kop van de tien
kandidaat-landen. Toch zijn de burgers van deze voormalige Joegoslavische
republiek er ook niet echt gerust op.

Op straat in Kamnik loop ik twee oudere heren tegen het lijf. Ze zijn onderweg
naar een begrafenis. Keurig in het pak. In Slovenie is alles keurig,
frisgewassen en schoon. De Slovenen hebben hun maatschappij onder controle. Maar
dat wil niet zeggen, dat zij de zaak echt vertrouwen. 'Bang voor de Europese
Unie zijn we niet, maar we maken ons wel zorgen over de Sloveense identiteit',
zeggen de twee eensgezind. In de Sloveense pers is een discussie ontbrand over
de toekomst van het Sloveens als onafhankelijke taal. 'We zullen in Brussel wel
Engels of Frans moeten spreken. Niemand spreekt daar natuurlijk Sloveens.'

Het wantrouwen jegens Brussel gaat gepaard met een lichte nostalgie naar het
Joegoslavische verleden, merk ik even verder in een groentewinkel. Rijpe tomaten
en zoete druiven liggen naast glimmende appels van de beste kwaliteit. De
eigenaar blijkt een Kosovo-Albanees, de verkoopster is Sloveense. Niks
bijzonders, leggen ze uit. De Albanezen brengen als vanouds het fruit naar het
noorden. Ze hopen straks in het grote Europa weer net zo hun vleugels te kunnen
uitslaan als vroeger in het oude Joegoslavie.

Jozef Mencinger, econoom en rector van de universiteit van de Sloveense
hoofdstad Ljubljana, kijkt met gepaste argwaan naar het grote Europa. 'Maar we
hebben geen keus, 70 procent van onze handel is met de eu. Bij een economische
crisis moeten de buitenstaanders het bezuren. We kunnen ons niet veroorloven om
er buiten te blijven.'

Mencinger was een prominent econoom in de Joegoslavische federatie van Tito en
korte tijd minister van Financien, toen Slovenie onafhankelijk werd. Hij weet
hoe federaties werken en bekijkt de eu met Joegoslavische ogen. 'Er zijn veel
overeenkomsten tussen de eu en het oude Joegoslavie. De eu is net zo log en net
zo geneigd om de regels aan te passen aan de politieke situatie. Neem nou het
stabiliteitspact. Duitsland zal zich niet aan het begrotingstekort van 3 procent
kunnen houden. En ik denk niet dat Duitsland daarvoor o zoals afgesproken o een
boete zal moeten betalen. De regels zullen domweg niet worden toegepast. Zo
werkt dat ook. Voor Duitsland gelden andere regels dan straks voor Slovenie.
Anders krijg je geen stabiliteit in de eu.

'Na de dood van Tito ging iedereen zijn gang in de Joegoslavische federatie. We
waren individualistische spelers die een collectief spel moesten spelen. Maar
dat ging niet, want we vertrouwden elkaar niet erg en ik ben bang dat het
onderling vertrouwen binnen de eu van nu niet veel groter is dan in het
Joegoslavie van toen.'

Kinsky

In Midden-Europa is de nationale identiteit vanzelf bovenaan de politieke agenda
komen te staan. De verleiding is groot om een greep te doen in de koektrommel
van het populisme, zelfs in het nuchtere Tsjechie.

In Tsjechie heb je niet veel fantasie nodig om bang te zijn voor de Duitsers.
Als je even aan het Tsjechische (Tsjechoslowaakse) vernis krabt, schijnt een
Duitse ondergrond door. De feodale heersers van Bohemen en Moravie hadden Duitse
namen als Schwartzenberg en Kinsky. Zij bouwden schitterende kastelen op
onafzienbare landerijen, barokke handelsstadjes, kerken en kloosters.

In een van die prachtige stadjes, Hradec Kralove, houdt mr. Capek praktijk in
een gerestaureerd pand. In de ogen van zijn collega's is hij een verrader.
Waarom? Omdat hij als jurist de belangen behartigt van Franz Kinsky, een telg
uit het beroemde adellijke Duitse geslacht.

De Kinsky's wonen al eeuwenlang in Bohemen en Moravie. Een deel van de familie
werd Tsjech en verwierf aanzien binnen de jonge staat Tsjechoslowakije die na de
Eerste Wereldoorlog werd opgericht. De vader van Franz vond het Tsjechische
nationalisme onzin en wilde Duitser blijven. In de jaren '30 sloot hij zich aan
bij de politieke beweging van de drie miljoen Sudeten-Duitsers, de etnische
Duitsers in Tsjechoslowakije. De oude Kinsky overleed kort voordat Hitler in
1938 kwam binnenmarcheren, om alle Duitsers 'Heim ins Reich' te brengen.

De jonge Franz, toen zes jaar, was de enige erfgenaam. Hij ging als halve wees
de oorlog in, de familiebelangen werden behartigd door een voogd.

President Benes liet tijdens en na de oorlog de papieren en de eigendommen van
'niet-loyale' landgenoten (van Duitse en Hongaarse afkomst) nietig verklaren. De
jonge Franz werd van de ene dag op de andere onteigend en vertrok met zijn
moeder naar Latijns-Amerika.

Capek probeert nu aan te tonen dat de onteigening van Franz Kinsky onrechtmatig
is geweest. Het kind was formeel eigenaar van het familiebezit, maar hij werd
feitelijk gestraft voor het optreden van zijn vader. Die bovendien overleed,
voordat de oorlog aanbrak. 'In een rechtsstaat kan zonde niet erfelijk zijn',
stelt de advocaat. Hij heeft tal van zaken aanhangig gemaakt. Duizenden hectare
landbouw- en bosgrond, huizen en opstallen zijn in het geding. Met als meest in
het oog springende object het verblindend mooie Kinsky-paleis, nu nationaal
museum, in de oude stad van Praag.

Capek is geschrokken van de reacties die de zaak-Kinsky oproept. Bij de
Tsjechische balie zijn stemmen opgegaan om hem te schorsen. Hij voelt zich
bedreigd. In dit populistische klimaat is er geen politicus die het voor hem
durft op te nemen.

Verraders

Premier Zeman van Tsjechie had afgelopen winter weinig reden om te gaan schelden
op de Sudeten-Duitsers. Tsjechie was stabiel, de sociaal-democraten van Zeman
stonden er goed voor. Toch kon hij het niet laten om flink uit te halen:
Sudeten-Duitsers hebben in 1938 het onafhankelijke Tsjechoslowakije verraden en
zijn daarom terecht na de oorlog met geweld het land uitgezet.

De sociaal-democratische regering legde een direct verband tussen de toetreding
tot de Europese Unie en de Benes-decreten die de juridische basis vormden voor
de onteigening en verdrijving van de Sudeten-Duitsers. Nooit zou er getornd
mogen worden aan de Benes-decreten, en wie dat wel deed was een verrader.
Emoties overstemden de rechtsstaat. Uit woede hierover zegde bondskanselier
Schroder dit voorjaar een gepland staatsbezoek aan Tsjechie af.

Petr Pithart is een van de laatste oud-dissidenten op het politieke toneel in
Praag. Aan het begin van de jaren '90 was hij korte tijd premier van de
Tsjechische deelrepubliek. Nadat Slowakije zich had losgemaakt, wijdde hij zich
teleurgesteld aan de wetenschap. Vandaag gooit Pithart, inmiddels grijs en met
een rond buikje, zich op het presidentschap. Hij is een van de kandidaten om
Vaclav Havel begin volgend jaar als president op te volgen.

'Helaas kunnen sommige politici de verleiding niet weerstaan om oude wonden open
te rijten', zegt Pithart over de Tsjechische opwinding over de Sudeten-Duitsers.
Hij hoopt dat het bij een 'nationalistisch koortsaanvalletje' blijft.
Diplomatiek legt de oud-dissident uit dat Tsjechen er helemaal geen bezwaar
tegen hebben om met Duitsers in een Europese Unie te zitten. Integendeel, binnen
de eu kunnen de Tsjechen een oogje houden op de Duitsers.

Er zijn volgens de presidentskandidaat veel misverstanden: 'Tsjechen beseffen
niet dat Duitsland grote veranderingen heeft ondergaan. Het IJzeren Gordijn
sloot heel goed. Tsjechen hebben niet meegemaakt hoe de Duitsers in de jaren '60
vragen begonnen te stellen over de oorlog. Ze denken dat Duitsland een groot
Beieren is en dat leidt tot spanningen, omdat juist in Beieren onze voormalige
landgenoten, de Sudeten-Duitsers, zitten.'

Geen burgerij

Waarom laat de gewone mens in Midden-Europa zo gemakkelijk met zich spelen?
Waarom blijft het simpele nationalisme van veel politici toch zo verlokkelijk?
Peter Nadas wijst op het grote gapende gat tussen de gewone man en de politiek.
De bemiddeling van een middenklasse ontbreekt. Vroeger bestond er in Hongarije
een burgerij, een maatschappelijke klasse die als buffer fungeerde tussen de
gewone man en de machthebbers. 'Maar Hongarije is nu een land waar geen burgers
meer zijn. Fascisme en communisme hebben de burgerij kapotgemaakt.'

De Hongaar is niet meer dan een staatsburger, een onderdaan. Hij weet niet hoe
hij zich moet laten vertegenwoordigen. Politici vertegenwoordigen alleen hun
eigen belangen, meent Nadas. En dat maakt onzeker. Hij voorspelt dat de Hongaar
zich pas op zijn gemak zal voelen in het grotere Europa, als er in zijn
maatschappij weer een normale burgerlijke klasse is ontstaan. Maar hoe? 'In deze
tijd van globalisering is dat moeilijk voor te stellen. De Nederlandse, de
Franse en de Italiaanse burgerij zijn ontstaan in een periode van 800 jaar. Pas
na gruwelijke strijd en oorlog hebben zij zich kunnen voorstellen dat het leven
ook gematigd kan zijn.'

De Tsjech Pithart ziet het niet zo somber in als de Hongaar Nadas, al moet hij
toegeven dat ook de Tsjechische burger 'nog niet helemaal klaar is'. 'Natuurlijk
is er geen betere plaats om het te leren dan juist binnen de eu. Tsjechen zijn
heel intelligent en kunnen goed improviseren. Maar ze zullen zich nog lang
burgers van de tweede categorie voelen.'

Tijdens de val van het communisme in 1989 stond er van de ene dag op de andere
een brede burgerbeweging op straat. Maar daarmee was de burgermaatschappij nog
niet vanzelf terug. Pithart betreurt het dat de civil society zich niet
krachtiger ontwikkeld heeft. Volgens de presidentskandidaat is dat in Tsjechie
voor een deel te wijten aan de merkwaardige politieke strijd die na de val van
het communisme gewoed heeft tussen de twee Vaclavs: de idealistische president
Vaclav Havel, symbool voor een democratische maatschappij waarin mondige burgers
leren opkomen voor hun belangen, tegenover de koele machtspoliticus Vaclav
Klaus, toen nog premier. Begrippen als 'mondige burger' en 'partijpolitiek'
kwamen recht tegenover elkaar te staan. Klaus laakte de civil society van Havel
en Havel uitte steeds meer kritiek op het cynische politieke spel van Klaus in
het parlement. Beiden zetten elkaar de voet dwars waar ze konden. De burger
begreep er niets meer van en stond buitenspel.

Kunststukje

Ook in Polen heeft de breed gedragen burgerbeweging na 1989 een diepe val
gemaakt. Onder het karakteristieke logo van de vrije vakbond Solidariteit
stonden arbeiders, boeren en intellectuelen schouder aan schouder in de strijd
tegen het communisme. Bronislaw Geremek stelt bitter vast dat de sociale
solidariteit van toen zoek is.

Het maatschappelijke kunststukje van het begin van de jaren '80 valt niet meer
te herhalen, denkt hij. Intellec-tuelen, arbeiders, boeren werden politici en
zijn kibbelend uiteengegaan.

Het enige wat rest is de kerk. Geremek: 'De kerk heeft in onze geschiedenis een
speciale rol gespeeld. Tijdens het communisme was de kerk de plaats van waarheid
en vrijheid.'

De kerk is volgens de historicus de enige instantie die de burgerzin en de
solidariteit terug zou kunnen brengen. Na 1989 heeft de Poolse katholieke kerk
een tijd lang getwijfeld over de Europese Unie, over het verlies van Poolse
normen en waarden in de grote consumptiemaatschappij. In 1999 sprak de paus voor
het Poolse parlement zijn ondubbelzinnige steun uit aan het Europese
integratieproces. De broze, oude Pool riep zijn eigen Poolse kerk op hetzelfde
te doen.

De bisschoppen knikten vroom, maar rechtse katholieke kringen rond het
prive-radiostation Radio Marija gingen onverdroten door met hun xenofobe
campagne tegen de eu. Geremek hoopt dat de bisschoppen hun priesters tot de orde
zullen roepen. 'De kerk is tenslotte een hierarchische organisatie. Als de
bisschoppen het willen, dan kan het. Dan zal ook de plaatselijke priester
uitleggen hoe belangrijk de Europese integratie is voor onze toekomst, voor de
ontwikkeling van het platteland.'

Toen de Polen een paar weken geleden nieuwe plaatselijke besturen mochten
kiezen, kwam maar net 40 procent van de kiezers opdagen. De lokale priester
heeft meer invloed dan de lokale politicus, de kerken zitten iedere zondag vol.
Maar de priesters zijn net zo bang voor het grote Europa als de kerkgangers. Ze
lezen in hun kranten dat het Europees Parlement eist dat de nieuwe landen hun
abortuswetgeving liberaliseren en ze sidderen. Lokale priesters zijn misschien
toch niet de meest ideale boodschappers.

Midden-Europa neemt zijn eigen geschiedenis mee de eu binnen. Eigen dromen van
een rijk verleden, eigen angsten over een onzekere toekomst, eigen associaties
bij begrippen als 'burgers', 'politiek' en 'vrijheid'. De totalitaire regimes
zijn pas dertien jaar geleden verdwenen. De kloof tussen het individu en de
macht, tussen de burger en de politiek, is nog lang niet gedicht. De gewone man
van Midden-Europa maakt zich terecht zorgen dat hij straks in het grotere Europa
een tweederangs burger zal zijn. Hij is minder mondig dan zijn West-Europese
tegenhanger, weet minder goed de weg, is nauwelijks op de hoogte van de regels
van het spel.

Maar dat is niet alleen ons probleem, zegt de Pool Geremek. 'Het geldt voor heel
Europa. In de bestaande lidstaten zie ik die mondige burger die gebruikmaakt van
zijn rechten en plichten ook steeds minder. Niemand heeft meer het gevoel ergens
bij te horen. Daar ligt de werkelijke uitdaging voor de eu.' M

Renee Postma is correspondent van NRC Handelsblad in Boedapest. Tom Schamp is
freelance illustrator.

streamers De gewelddadige twintigste eeuw ligt in Oost-Europa nog vers in ieders
geheugen.

De Midden-Europeaan denkt: word ik straks in het grotere Europa een
tweederangsburger?

Peter Nadas: 'Als Hongaren het niet eens zijn, slaan ze elkaar de hersens in.'

Jozef Mencinger: 'Ik ben bang dat het onderling vertrouwen binnen de EU niet
veel groter is dan destijds in Joegoslavie.'

Petr Pithart: 'Helaas kunnen sommige politici de verleiding niet weerstaan om
oude wonden open te rijten.'

Bronislaw Geremek: 'Tijdens het communisme was de kerk in Polen de plaats van
waarheid en vrijheid.'

1958 Nederland, Belgie, Luxemburg, Frankrijk, West-Duitsland, Italie

1973 Uitbreiding met: Groot-Brittannie, Ierland, Denemarken

1981 Uitbreiding met: Griekenland

1986 Uitbreiding met: Spanje, Portugal

1995 Uitbreiding met: Zweden, Finland, Oostenrijk (Na de Duitse hereniging in
1990 kwam ook Oost-Duitsland erbij)

2004 Uitbreiding met: Estland, Letland, Litouwen, Polen, Tsjechie, Slowakije,
Hongarije, Slovenie, Malta, Cyprus

Politiek en staat ; Buitenlandse betrekkingen ; Politiek en Staat

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               5 of 126 DOCUMENTS

                                NRC Handelsblad

                                December 6, 2002

Preuts, maar met een reden ; Twee cultuurhistorische studies over de
'gemaskerde' negentiende eeuw

BYLINE: ANNET MOOIJ

SECTION: boeken; Pg. 26

LENGTH: 2446 words


Peter Gay ageert na twintig jaar nog altijd tegen de beoordeling van de
negentiende eeuw als een benepen tijdperk. Ook Marita Mathijsen keert zich tegen
die mythe, maar waarom eigenlijk? Haar boek heeft dat helemaal niet nodig: op
eigen kracht toont het hoe de schijn van morele voortreffelijkheid de kloof
tussen driften en dromen moest dichten.

Iedereen die wel eens de pen opneemt, weet dat het kan helpen om je al
schrijvende tegen iets af te zetten, een gangbare mening, een wijdverbreide
opvatting, die, naar de auteur zal laten zien, naar het rijk der fabelen moet
worden verwezen. Zo'n opzetje geeft het betoog structuur, terwijl het natuurlijk
ook is toe te juichen wanneer wetenschappelijke of publieke oordelen van
misvattingen worden gezuiverd. Geen bezwaren dus, maar de vraag is wel hoe lang
je ermee door kunt gaan.

Iemand die nu wel erg lang met hetzelfde bijltje hakt is de Amerikaanse
historicus Peter Gay. Zo'n twintig jaar geleden zette hij de aanval in op de
toenmalige beoordeling van de negentiende eeuw als een kleurloos tijdperk dat
werd bevolkt door een benepen, preutse en schijnheilige burgerij. Gay pakte het
grondig aan; zijn monografie over de hoogtijdagen van het Europese burgerdom,
The Bourgeois Experience: Victoria to Freud, omvat vijf dikke delen, die tussen
1984 en 1998 verschenen. Hij gebruikte hierin correspondenties en dagboeken om
zijn alternatieve visie kracht bij te zetten en verbaasde de historische wereld
door zijn vrijelijke toepassing van psychoanalytische inzichten.

Het nieuwe van de boodschap sleet er in de loop der jaren een beetje af, maar
zeker het eerste deel, Education of the senses, waarin hij de
seksualiteitsbeleving van de Victorianen onder de loep nam, sloeg enorm aan. Er
bleek inderdaad heel wat meer over te vertellen dan de gangbare opvatting wilde.
Sindsdien is het beeld van de negentiende eeuw drastisch gekanteld, maar zelf
weet Gay nog van geen ophouden. In zijn pas verschenen De eeuw van Schnitzler
gaat hij opnieuw de mede door hemzelf doorgeprikte mythe te lijf dat preutsheid
en benepenheid de negentiende eeuw domineerden.

Zijn gids door het verleden is ditmaal de Weense toneelschrijver Arthur
Schnitzler, telg uit een gegoed milieu, maar zeker niet in alle opzichten
representatief voor de negentiende-eeuwse burgerij. Was dat wel het geval
geweest dan was de reputatie van de negentiende eeuw waarschijnlijk toch wat
anders uitgevallen. Schnitzler was een dwangmatig versierder, die in zijn
dagboeken uitgebreid rapporteerde over zijn talloze veroveringen en nauwgezet
bijhield hoe vaak hij met hen de liefde bedreef. Aan het eind van elke maand
maakte hij de balans op. In dit opzicht was hij, zacht uitgedrukt, geen
doorsnee, maar niettemin toch illustratief voor de eigenaardigheden van zijn
klasse. Zo hechtte de seksuele veelvraat Schnitzler er grote waarde aan dat zijn
maitresses nog maagd waren. Sterker nog: de gedachte dat zij dat niet waren,
dreef hem tot razernij. Het was niet de enige ongerijmdheid in zijn leven.
Behalve zijn seksuele escapades met actrices en serveersters, gebruikt Gay ook
Schnitzlers culturele belangstelling, zijn verhouding tot zijn ouders en zijn
zelfbespiegelingen als opstapjes om de toenmalige Europese burgerij te typeren.

Ondanks de diversiteit en de tegenstellingen die er in deze maatschappelijke
laag zijn aan te wijzen, ziet Gay voldoende gelijkenis en samenhang om tot een
groepsportret te komen. Hij schetst de bourgeoisie als een klasse die werd
bepaald door haar sociale positie tussen het gewone volk aan de ene kant en de
aristocratie aan de andere, en die zich in haar levensstijl wilde onderscheiden
van zowel de onbeteugelde leefwijze daar beneden als het overgepolijste en
zinledige bestaan daar boven.

Dominant in die burgerlijke levensstijl werden de idealen van matigheid en
zelfbeheersing. De bourgeois kende wel degelijk hartstochten, maar hij probeerde
deze zo goed en zo kwaad als dat ging, te temperen, en dat is iets anders dan
ontkennen of onderdrukken. Met veel gevoel portretteert Gay de
negentiende-eeuwse bourgeoisie in haar liefdesleven en agressiehuishouding, haar
angsten en neurosen, haar arbeidsethos en gezinsleven, haar grote en kleine
geloven, haar artistieke voorkeuren en haar privacy-behoefte.

De eeuw van Schnitzler is op die manier iets geworden als 'De draagbare Gay'.
Een synthese noemt hij het zelf, waarin zijn eerdere werk nog eens handzaam
wordt samengevat. Echt beknopt is het met meer dan vierhonderd bladzijden nog
altijd niet, maar Gays stijl is nu eenmaal wijdlopig met een overdaad aan
bijvoeglijke naamwoorden; constructies als 'geduldige concentratie', 'platte
karikatuur', 'onheilspellend spookbeeld', 'overtuigende aantrekkingskracht' - je
struikelt erover.

Al met al is het opvallend hoe weinig moeite Gay nog doet om zijn visie met
empirisch materiaal te onderbouwen. Om aannemelijk te maken dat er in de
negentiende-eeuwse echtelijke slaapkamer wel degelijk van seks genoten werd, ook
door vrouwen, krijgen we niet meer dan een paar citaten uit correspondentie
tussen echtelieden voorgeschoteld, met als klapstuk de vrouw die haar afwezige
man in opwindende brieven laat weten dat ze bij zijn thuiskomst 'zijn schatkist
tot op de bodem zal ledigen'. Veel zegt dat niet, helemaal niet als we deze
anekdote, die Gay al eerder gebruikte, tot drie keer in het boek tegenkomen. We
moeten op zijn gezag maar aannemen dat dit soort ondeugende uitwisselingen geen
uitzonderingen zijn die de regel van seksuele malaise bevestigen, maar
aanwijzingen dat seksuele genoegens in Victoriaanse huwelijken wel degelijk een
plaats hadden. Het succes van Gays revisionisme blijkt er eigenlijk al uit dat
je dat inderdaad doet, dat zijn verhaal zonder veel bewijsmateriaal toch
overtuigend is. Anders dan Gay wil doen geloven, sluit zijn interpretatie
kennelijk uitstekend aan bij de thans heersende opvattingen.

Maar de oude mythe biedt niet alleen Gay houvast. Ook Marita Mathijsen,
hoogleraar Nederlandse letterkunde en columnist van deze krant, keert zich in
haar net verschenen mentaliteitsgeschiedenis van de negentiende eeuw tegen het
'het ingeburgerde vooroordeel dat de negentiende eeuw saai en preuts zou zijn
geweest'. Waarom? Mathijsen heeft zo'n zelfopgeworpen tegenbeeld helemaal niet
nodig. Het aardige van De gemaskerde eeuw zit niet in de ontkrachting van dit
vooroordeel - het speelt verder in haar boek nauwelijks een rol -, maar in de
mooie en consequent doorgevoerde combinatie van geschiedschrijving en
literatuurgeschiedenis. De mentaliteit van onze voorouders, en ook hier gaat het
voornamelijk om de burgerij, wordt door Mathijsen beschreven en toegelicht aan
de hand van fragmenten uit het leven en werk van een groot aantal
negentiende-eeuwse literatoren en filantropen. En dat werkt wonderwel.

De titel zegt het al: Mathijsen beschouwt de negentiende eeuw als een gemaskerde
eeuw. Veel negentiende-eeuwse burgers deden zich beter, redelijker en verhevener
voor dan ze waren. Het beeld van een masker is eerder al eens door Jan Romein
gebruikt in relatie tot de negentiende-eeuwse burgerij. Hij zag dit vooral als
een attribuut dat nodig was om de werkelijke burgertronie erachter aan het oog
te onttrekken. Mathijsen is het er niet om te doen om het 'ware gezicht' te
onthullen. Zij wil laten zien dat de burgerij die schijn van respectabiliteit en
morele voortreffelijkheid nodig had om de kloof te dichten tussen haar driften
en haar dromen. De realiteit van veel levens strookte niet met de idealen, maar
wie goed wilde doen, en dat wilde een groot deel van de negentiende-eeuwse
burgers, kon zijn buitenechtelijk kroost of zijn homoseksuele neigingen maar
beter verborgen houden. De faCade van deugdzaamheid was nodig om aan verheven
strevingen gestalte te kunnen geven en om maatschappelijke projecten ten uitvoer
te brengen. Wij plukken er nog altijd de vruchten van dat dat zo vaak gelukt is
- met dank dus aan de negentiende-eeuwse maskerade.

Het beeld dat Mathijsen van de Nederlandse burger schetst, komt sterk overeen
met dat van Gay, die in een breder gebaar heel Europa bestrijkt, en er is een
opvallende overeenkomst in behandelde thema's, zoals de spanningen van het
burgerlijk gezinsleven, discussies over de doodstraf, de gescheiden sferen van
mannen en vrouwen en de preoccupatie met masturbatie. Beiden karakteriseren de
negentiende eeuw als een eeuw van verandering en overgang, waarbij geen enkel
gebied gespaard bleef. Of het ging om techniek, kunst, wetenschap, geloof of
politiek, overal leek alles in beweging en voltrokken de veranderingen zich in
een ongehoord snel tempo. Deze omstandigheden hebben de burgerij getekend: ze
brachten sommigen tot grootse daden, maar leidden ook tot onzekerheid en
geloofscrises. Beide boeken zijn bovendien geschreven met liefde en bewondering
voor de negentiende eeuw en voor het zelfbewustzijn, het initiatief en de
vitaliteit van de toenmalige burgerij, waarbij Gay nog het meeste oog heeft voor
de keerzijde van de medaille. En dan gaat het niet om geheim gescharrel en
stiekem bordeelbezoek, maar om wreedheid, uitbuiting en geweld voortspruitend
uit een vermeend gevoel van superioriteit van de negentiende-eeuwers tegenover
minderen, zij het in klasse, ras of sekse. Het aardige van de negentiende eeuw
is wel weer dat hierin, en zelfs in het burgerlijke hart ervan, ook de wortels
liggen van de grote emancipatiebewegingen van arbeiders, vrouwen, gevangenen en
andere verdrukte groepen.

Mathijsen verkent de negentiende-eeuwse mentaliteit in De gemaskerde eeuw aan de
hand van thema's die raken aan de alledaagse leefwereld van toen: seksualiteit
en prostitutie, misdaad en straf, zelfmoord en drankzucht, ziekte en dood,
geloof en filantropie. Het historisch verhaal wordt telkens aangevuld met
literaire fragmenten, of het nou gaat om de scabreuze verzen van vooraanstaande
figuren als Jacob van Lennep en Willem Bilderdijk, de doodsverzen die Beets en
De Genestet schreven bij het overlijden van gezinsleden, de cholerakroniek in
dichtvorm van J.J.A. Goeverneur of het bekende zelfmoordgedicht van Piet
Paaltjens. Ter toelichting op de heersende geloofstwijfel haalt Mathijsen de
woorden aan van dominee-dichter De Genestet: 'Doe ik mijn ogen toe/ Dan wil ik
't wel geloven/ Doch als ik ze opendoe/ Komt weer de Twijfel boven.' Als het
gaat over filantropie lezen we een proeve van de liefdadigheidspoezie van de
nationale rampendichter Hendrik Tollens, maar ook fragmenten uit de literaire
aanklacht tegen de fabrieksarbeid van kinderen van J.J. Cremer. De neiging tot
goed doen uitte zich overigens niet alleen op papier, getuige bijvoorbeeld de
adoptie van getalenteerde jongens door Johannes Kneppelhout en de betrokkenheid
van de romanschrijver Van Lennep bij de aanleg van de Amsterdamse waterleiding
die de stad voor het eerst van schoon drinkwater voorzag. Mathijsen kent de
wereld van de negentiende-eeuwse schrijvers en dominee-dichters als geen ander
en ze schrijft erover met een aanstekelijk enthousiasme. Dat maakt De gemaskerde
eeuw tot een genoegen om te lezen.

Dat wil niet zeggen dat het boek in alle opzichten bevredigend is. Naast de
literatuur komt het historische deel er wel eens bekaaid af. De meer verklarende
vragen en opmerkelijke omslagen in de publieke opinie worden erg snel afgedaan,
zozeer dat je je wel eens afvraagt of het boek onder grote tijdsdruk is
geschreven. Vooral de korte epiloog maakt een afgeraffelde indruk. Met de vele
auteursnamen die over de pagina's buitelen, was ook een register bijzonder
handig geweest, maar het ontbreekt helaas.

De gemaskerde eeuw is tenslotte een boek waar je het op de laatste bladzijden
nog opeens hartgrondig mee oneens kunt zijn. Onze huidige maatschappij, zo stelt
Mathijsen terecht, is gegrondvest in de negentiende eeuw. Spoorwegen, riolering
en effectieve ziektebestrijding stammen allemaal uit de negentiende eeuw;
vrouwenemancipatie, humanisering van het strafrecht, expansie van het onderwijs
en tal van andere ontwikkelingen vonden er hun oorsprong. Maar Mathijsen trekt
de continuiteit wel erg ver door. De liefdadigheid werd vervangen door de
staatszorg, maar de ideeen erachter zijn dezelfde, schrijft ze. Dat lijkt me
zeer betwistbaar. Het geloof in God heeft plaatsgemaakt voor vertrouwen in de
wetenschap. Ook dat lijkt me geen voortzetting van hetzelfde, maar iets
wezenlijk anders. In de doorwerking van de negentiende eeuw in de twintigste
gaat Mathijsen zelfs zo ver dat ze de uiteindelijke realisering van de idealen
van de negentiende-eeuwse burgerelite laat plaatsvinden in 1968, 'met een
zorgende overheid, een geolied gezondheidsstelsel, studiebeurzen, vrijheid voor
kunst en gedachten en plaats voor iedereen.' Het is moeilijk te zeggen of
hiermee de negentiende-eeuwse burgerelite te veel of te weinig eer wordt gedaan,
maar mij lijkt het een verminking van haar karakter en haar streven om haar voor
te stellen als een soort linkse jaren zestig beweging avant la lettre. Dat is
bovendien in strijd met de tijdgeest van de jaren zestig. Als ooit de
negentiende-eeuwse burger als een schijnheilige fatsoensrakker en zijn
echtgenote als een preutse trut zijn afgeserveerd en hun burgeridealen in
diskrediet zijn geraakt, dan was het toen wel.

Die stemming lijkt nu achter de rug. Het predikaat 'burgerlijk' is nog altijd
geen compliment, maar de burger lijkt toch bezig aan een bescheiden come back.
Er zijn recentelijk verschillende studies verschenen over het begrip en de
wisselende waardering die eraan is toegekend. De laatste tijd valt die
waardering opvallend positief uit: Mathijsen verklaart burgerlijk tot geuzennaam
en ook bij Gay valt in de uiteindelijke beoordeling geen onvertogen woord. Voeg
daarbij de alom gehoorde roep om het herstel van normen en waarden en om meer
burgerzin en je zou denken dat de samenleving toe is aan een grondige
verburgerlijking.

Wie die roep wat meer wil laten zijn dan een loze kreet, doet er goed aan deze
twee boeken over de negentiende-eeuwse burger te lezen, om toch, vrees ik, tot
de ontdekking te komen dat we daar aan het begin van de eenentwintigste eeuw
zeer ver van af zijn komen te staan.

Marita Mathijsen: De gemaskerde eeuw. Querido, 268 blz. Euro 27,50

Peter Gay: De eeuw van Schnitzler. De opkomst van de burgerij in Europa.
Vertaald uit het Engels door Leo Gillet. De Bezige Bij, 416 blz. Euro 29,50

Interieur in Hampstead, schilderij van William Rothenstein uit bezit van de Fine
Art Society, LondenUit Nineteenth-Century Decoration; The Art of the Interior,
Weidenfeld and Nicolson

Kunst en Cultuur ; Kunst ; Taal- en Letterkunde ; Non fictie ; Kunst en Cultuur
; Geschiedenis

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               6 of 126 DOCUMENTS

                                NRC Handelsblad

                                December 5, 2002

Krant moet een gezicht krijgen

SECTION: Opinie; Pg. 8

LENGTH: 1082 words


Om te voorkomen dat kranten te veel op elkaar gaan lijken moet de journalist als
verantwoordelijke factor in het nieuws dat hij brengt professioneler worden,
meent Lutsen Kooistra.

De analyse van Maarten Huygen over de toestand van de media in Nederland (NRC
Handelsblad, 29 november) laat veel zien: televisie/radio en kranten die
onderling papegaaiencircuitjes vormen; het ontbreken van een balans tussen het
belang van een media-onderwerp en de hype die over dat onderwerp ontstaat; de
hijgerige oppervlakkigheid van media waarmee ze van het ene onderwerp naar het
andere rennen en het creeren van vage, algemene beelden van problemen door
diezelfde oppervlakkigheid.

Het betoog van Huygen kan wat betreft de kranten worden aangevuld met een
beschrijving van de situatie bij de regionale kranten. Voor hun orientatie op de
wereld, voor meningsvorming en hun informatie kiest de helft van krantenlezend
Nederland, ongeveer twee miljoen lezers, voor een regionale krant - meestal de
enige krant die ze lezen. De meeste regionale kranten zijn eigendom van het
concern Wegener en vrijwel alle regionale kranten zijn aangesloten bij de GPD,
het gemeenschappelijke persbureau en uitwisselingscentrum van verhalen van de
aangesloten kranten. Een artikel van een GPD-redacteur dat een beetje
aantrekkelijk is, zal worden meegenomen door alle GPD-bladen en wordt dan
gelezen door veel meer dan alle abonnees van de kranten van PCM bij elkaar. De
sombere conclusie van Huygens analyse geldt dus dubbel voor de meeste regionale
kranten.

Huygen brengt de verzuiling ter sprake: kranten waren het verlengstuk van de
preekstoel en van de politieke katheder en hadden dus hun eigen waarheid. Om te
ontkomen aan de uniformering is maar een optie wenselijk: professionalisering
van het vak. Niet zozeer in de zin van mooiere zinnen leren maken of betere
samenvattingen van rapporten, maar professionalisering van de journalist als
verantwoordelijke factor in het nieuws dat hij brengt. De journalistiek is er
een meester in zichzelf te ontkennen als actor in maatschappelijke/politieke
processen. De journalist ziet zichzelf graag als alleen maar boodschapper van
het (slechte) nieuws. Maar in werkelijkheid maakt hij veel nieuws en in het
papegaaiencircuit wordt die status alleen maar bevestigd.

Tot een professionele houding behoort verantwoording afleggen over waarom iets
nieuws is, uitgedrukt in bijvoorbeeld termen van maatschappelijk belang. En dan
is dat maatschappelijk belang niet omdat anderen dat nieuws ook brengen, maar
een belang dat kan worden geformuleerd op grond van kennis van zaken, van
opvattingen, van overtuigingen, herleidbaar tot ideologie of levensovertuiging.
Terzijde: het eerste voordeel van professionele journalistiek zou zijn dat we
verlost zijn van dat sinds Fortuyns dood ook bij de publieke omroep razend
populaire genre van de straatjournalistiek. Een argeloze man of vrouw in de
straat is verheven tot een nieuw type deskundige. Dat is het armzalige
journalistieke antwoord op het fenomeen dat de gevestigde orde van politiek en
de media het contact met de 'gewone man' is kwijtgeraakt.

De verantwoording waarom iets nieuws is, is in de eerste plaats in het belang
van de journalistiek. Het vak wordt er boeiender van: je moet je ergens in
verdiepen, er komen leuke discussies met collega's en je hebt al snel weer eens
iets anders dan anderen. Zo journalist-zijn doet een appel op persoonlijke
kwaliteiten: je moet een opvatting over iets hebben en die opvatting moet tegen
een kritisch stootje kunnen. Uiteindelijk leidt die professionalisering tot een
opwaardering van (levens)overtuiging of ideologie, tot een onmisbaar en
vruchtbaar element van het journalist-zijn.

Zo krijgt de krant een gezicht - wellicht de authenticiteit waarover Balkenende
sprak tijdens de bijeenkomst met het Genootschap van Hoofdredacteuren. Tot de
kenmerken van zo'n authentieke krant behoort de duidelijkheid over het waarom en
hoe van de redactionele formule. Het past bij de stijl van omgang met mondige
lezers dat de krant laat zien waarvoor die staat en dat die op de pretenties kan
worden aangesproken. Zo fungeert de toevoeging 'christelijk dagblad' bij de
titel Friesch Dagblad niet als massieve gevel waarachter vaststaande opvattingen
worden bewaard, maar is ze een pretentie die lezers en samenleving uitnodigt de
krant kritisch te bevragen op wat 'christelijk' voor de journalistieke
opvattingen van de krant betekent.

Het maken van zo'n krant stelt eisen aan het karakter van de krantenuitgeverij.
Een krant wordt niet in het luchtledige gemaakt, maar vanuit doelstellingen, al
dan niet voortkomend uit immateriele overtuigingen. De zakelijke, economische
belangen worden gedefinieerd in termen van die doelstelling (en overtuiging).
Het kan zijn dat doelstelling en economische belangen samenvallen; dan liggen de
kaarten open op tafel: popularisering (in de praktijk: vulgarisering) van het
nieuws om zoveel mogelijk geld te maken. Bijvoorbeeld voor aandeelhouders. Is
die doelstelling cultureel (als tegenstelling tot materieel), dan gelden andere
economische doelen. De winst die dan moet worden gemaakt, is voldoende als de
kosten voor de krant van overmorgen kunnen worden betaald.

De krant met een duidelijk profiel gezicht heeft de meeste kans op een sterke
binding met haar lezers. En daarin ligt de beste garantie op continuiteit; veel
meer dan in schaalvergroting of veralgemenisering. Die praktijk vervreemdt de
lezer van de krant. Krantenuitgevers moeten rekenen op structureel lagere
inkomsten uit advertenties. In die omstandigheid wordt het belang van de
lezersbinding nog beter zichtbaar; onder meer als garantie voor de bereidheid
van lezers een hogere abonnementsprijs te betalen. Want wie zijn krant ziet als
deel van zijn leefwereld, is bereid meer voor die krant te betalen, als dat
nodig is.

De eigendomsverhoudingen van zo'n 'eigen' krant moeten uitdrukking zijn van de
legitimatie van de krant: haar lezers. Het gangbare concernverband is daarvoor
niet passend. De meest geeigende vorm is de zelfstandigheid van de
krantenuitgever; ideaal is het als de krant - uiteindelijk - eigendom is van
zijn lezers. Dan kunnen lezers en uitgever hun rol op volwassen wijze spelen.

Lutsen Kooistra is hoofdredacteur/directeur van het Friesch Dagblad.

'De krant met een duidelijk profiel heeft de meeste kans op een sterke binding
met haar lezers'. (Foto Sake Elzinga)

Media ; Journalistiek ; Media ; Pers ; Kranten

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               7 of 126 DOCUMENTS

                                NRC Handelsblad

                                December 5, 2002

De geest

BYLINE: FRITS ABRAHAMS

SECTION: Achterpagina; Pg. 28

LENGTH: 509 words


Emile Ratelband drentelde wat rond voor zijn optreden in een zaaltje van Van der
Valks Hotel Eindhoven, toen een man van middelbare leeftijd vastberaden
binnentrad. Hij droeg een grote bril en de lippen tussen zijn snor en zijn sik
stonden strak en verbeten. Hij drukte Ratelband de hand en stak meteen van wal.

'Het is natuurlijk een schandaal wat er in Nederland gebeurt', zei hij op luide
toon. 'De Nederlandse regering negeert gewoon de uitspraken van het Europese
Hof. Zo'n Hoge Raad zegt dat hij boven het Europese Hof staat. Ik verzin niets,
ik heb de bewijzen bij me! Ik heb inmiddels tweeduizend rechtszaken gevoerd,
maar de gesettelde kranten weigeren over me te schrijven. Alleen het Katholiek
Nieuwsblad heeft er iets aan gedaan.'

Ratelband deed alsof hij aandachtig luisterde. Hij noemt zichzelf graag 'een
ongeruste burger' en hij vindt dat Nederland uitpuilt van zulke burgers, dus hij
kon moeilijk de andere kant opkijken nu hij een zeldzaam gaaf exemplaar kreeg
aangeboden.

Hij beloofde de klacht serieus te nemen, hoewel het nog onduidelijk was wat die
precies behelsde, en liep voorzichtig door naar andere bezoekers. Onder de
potentiele lijsttrekkers van Nederland is Ratelband (Leefbaar Nederland)
onbetwist de kampioen handenschudder. Iedereen kreeg een hand van hem. Nu waren
er slechts dertig bezoekers, dus het viel nog te doen. Maar Ratelband maakt er
wat van: zijn handdruk is stevig, maar toch warm en hij kijkt de ander
sympathiek aan. Dertig bezoekers is trouwens veel voor de politicus Ratelband:
in Bergen op Zoom waren het er twee, in Gilze nul.

Hij begon aan zijn toespraak.

De kern daarvan laat zich als volgt samenvatten: in de politiek moet de mens
centraal staan, en met name de gewone burger, naar wiens visie beter geluisterd
dient te worden.

'Hoe stelt Ratelband zich dit voor?', vroeg Ratelband zich af. Hij was nog maar
op de helft van zijn uitleg toen de man met de snor en de sik hem in de rede
viel.

'Er wordt in Nederland met levensgevaarlijk geimpregneerd hout gewerkt', zei
hij, 'het hele land wordt ermee vergiftigd. Ik heb brieven geschreven naar de
officier van justitie, naar de landsadvocaat. Zij zijn verantwoordelijk voor het
dumpen van die stoffen. Mijn zaak dient voor de Raad voor de Journalistiek. Ik
verzin niets, ik kan u de bewijzen tonen!'

Ratelband knikte. 'Zij zijn hoofdelijk verantwoordelijk', zei hij ernstig.
'Achter elk etiketje zit een loketje. Het gaat om de organisatie!'

'De Haagse cultuur is rot', riep een andere man.

'In mijn straat is een doorgangshuis, daarin komen telkens wisselende gezinnen
met buitenlanders', zei een vrouw.

'Leefbaar Nederland zal de grenzen sluiten, nu meteen', zei Ratelband.

Ik had hem vooraf gevraagd waarom hij zo graag de politiek in wilde. Hij keek me
Ratelband-diep in de ogen en zei: 'Het kwam op mijn weg, velen vroegen mij
opeens, het was alsof het van boven kwam en ik ben nu eenmaal een religieus
mens, een mens met een missie.'

Duidelijker had de geest van Pim niet op hem kunnen neerdalen.

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               8 of 126 DOCUMENTS

                                NRC Handelsblad

                               November 30, 2002

Dealen in onveilig Rotterdam

BYLINE: MARIE-JOSE KLAVER

SECTION: Leven & cetera; Pg. 50

LENGTH: 595 words


In een nieuw populair spel op internet worden de Rotterdamse
veiligheidsproblemen uitvergroot. 'Drugsdealer' Marie-Jose Klaver in de wereld
van krantenkoppen.

In het populaire onlinespel Dopewars speel ik een drugsdealer in Leefbaar
Rotterdam. Mijn bezit bestaat uit 5.000 euro en twee hoeren. Daarmee moet ik
woekeren om mijn schulden af te betalen. Rotterdam, waar de politie een harde
strijd voert tegen de welig tierende criminaliteit, is opgedeeld in 8
zero-tolerance hot spots. Ik loop van de Tarwewijk naar de Millinxbuurt op zoek
naar klanten en zo goedkoop mogelijke drugs. Als ik bijna blut ben, moet ik naar
de agressieve woekeraar aan de Mathenesserlaan, die een torenhoge rente rekent.

Onderweg moet ik goed oppassen voor de concurrentie, die er niet voor
terugdeinst grof geweld te gebruiken om andere dealers uit te schakelen, en voor
de politie, die in opdracht van Leefbaar Rotterdam op criminelen jaagt. Een
slimme dealer koopt snel een pistool in de Tarwewijk. Wie veel geld heeft
(20.000 euro), kan een agent omkopen en hoeren inhuren die rivaliserende dealers
aangeven bij de politie. Moord is lonend. Niet alleen worden de wijken waar je
kunt dealen veiliger, je krijgt ook nog eens het geld dat je tegenstanders bij
zich hebben.

Dopewars (www.drunkmenworkhere.org), in oktober online gezet door een stel
Nederlandse webontwerpers, is een onthutsend eenvoudig spel. Het bestaat alleen
uit tekst. Links van het scherm staan de wijken waar je als dealer naartoe kunt,
in het midden zie je twee staatjes met drugsprijzen en rechts staat een
overzicht van je financiele situatie en je gezondheidstoestand.

Toch is er volop actie. De prijzen van drugs veranderen snel. De dealer moet
voortdurend alert zijn. Berichten over de toestand van de drugsmarkt
('Bolletjesslikkers hebben Rotterdam Airport ontdekt: cocaine in overvloed.
Verslaafden betalen belachelijke prijzen voor peyote.') verschijnen boven in het
scherm. Er dreigt altijd gevaar. Op het scherm verschijnt regelmatig de
mededeling dat je bedreigd wordt door rivalen of andere engerds. Op de button
met 'vluchten' klikken helpt meestal niet. Je wordt regelmatig het Dijkzigt
ingemept, omdat je niet weg kunt komen.

Het leukst zijn de teksten bovenaan het scherm, die verschijnen als je je van de
ene plek naar de andere begeeft. Het zijn citaten uit krantenberichten over
onder meer Leefbaar Rotterdam, meestal uitspraken van 'de gewone man' over
criminaliteit en buitenlanders. 'Een man zegt: 'Nou, ik denk: dat gaat nooit
lukken. Junk blijft junk!!!'' De makers van het spel drijven met de citaten de
spot met Leefbaar Rotterdam. 'Ik vind alle aandacht voor de onveiligheid in de
stad van de laatste tijd nogal overdreven. Ik woon zelf in een van de onveilige
wijken, en vind het nogal meevallen', aldus ontwerper Hans van der Riet in het
Algemeen Dagblad.

Intussen ben ik beroofd van mijn heroine en met mijn gezondheid gaat het niet
goed. Een operatie in het Dijkzigt-ziekenhuis kost 21.000 euro, ruim 12.000 euro
meer dan ik heb. Gelukkig heb ik net een goedkope partij hasj ingekocht van een
Marokkaans schip. Ik probeer me gedeisd te houden. In de Tarwewijk kom ik Maxxx
tegen. Hij heeft tien hoeren en twaalf wapens, is kerngezond en begint te
schieten. Ik word geraakt en een van mijn hoeren wordt doodgeschoten. Mijn
gezondheid is nog maar 15 procent. Ik kan niet wegkomen. Maxxx blijft maar
schieten. Game over.

Trends ; Internet ; Wetenschap en Techniek ; Technische Wetenschappen ;
Informatica ; Computernetwerken ; Maatschappij ; Sociaal Cultureel

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               9 of 126 DOCUMENTS

                                NRC Handelsblad

                               November 28, 2002

Wie bepaalt wat de kinderen mogen zien?

BYLINE: DOOR ONZE REDACTEUR MARK DUURSMA

SECTION: Opinie; Pg. 8

LENGTH: 1121 words

DATELINE: ROTTERDAM, 28 NOV.


Informatie over schadelijke invloeden in de media wordt verzorgd door de
audiovisuele branche zelf. Ouders willen hun invloed terug.

In de speelfilm American Pie heeft een jongeman seks met een warme appeltaart.
American Pie (1999) gaat over pubers en hun 'eerste keer'. Daarin verschilt deze
komedie niet van zijn talloze voorgangers. Sinds een paar jaar is wel nieuw dat
geen taboe onbesproken blijft en grappen over sperma standaard zijn. In
thuisland Amerika verwierf American Pie na vier hermontages het stempel 'R',
Restricted, een waarschuwing voor ouders.

Op zaterdag 21 september werd de film om 21.00 uur op tv vertoond door Yorin, en
kreeg daarbij van de omroep zelf het predikaat 'Alle Leeftijden'. De
protestantse ouderorganisatie Ouders & Coo vindt deze aanduiding onjuist. Op 16
oktober diende men een klacht in bij het Nederlands Instituut voor de
Classificatie van Audiovisuele Media (NICAM). NICAM is de organisatie achter
Kijkwijzer, het classificatiesysteem dat ouders door middel van pictogrammen
informeert over wat ze in een film of tv-programma kunnen verwachten. De klacht
is in behandeling genomen, de uitspraak is nog niet bekend. Ouders & Coo ontving
een rekening van 225 euro voor het indienen van de klacht.

Dit voorval geeft aan wat er allemaal niet deugt aan de wijze waarop ouders
worden geinformeerd over schadelijke invloeden in de media, vindt Werner van
Katwijk, directeur van Ouders & Coo. De leeftijdsclassificatie valt vaak te laag
uit, klagen kan alleen achteraf, de afhandeling van klachten duurt lang en de
klagende organisatie moet er nog voor betalen ook.

Informatie over seks en geweld is te belangrijk om over te laten aan de
audiovisuele branche zelf, vindt Van Katwijk. Met drie andere ouderorganisaties
heeft Ouders & Coo daarom het initiatief genomen voor een nieuwe instelling, het
media-expertisecentrum, waar ouders terecht kunnen voor vragen en klachten. De
man achter de schermen is Cor Crans, de voormalig directeur van de Filmkeuring
die tot op het laatst heeft gestreden voor behoud van die instelling.

Het prille initiatief boekte afgelopen maandag, bij de behandeling van de
mediabegroting 2003 in de Tweede Kamer, een opmerkelijk politiek succes. LPF,
SP, GroenLinks en SGP ondersteunen het verzoek van het CDA aan de regering om
voor 1 maart 2003 de plannen positief te beoordelen en nader uit te werken. Het
moet raar lopen als dat centrum er niet komt.

Zonder rumoer zal dat echter niet gaan. Vanaf het moment dat het plan voor het
media-expertisecentrum naar buiten kwam, is het oorlog tussen de
ouderorganisaties en het NICAM. Het is een strijd tussen ouders en bedrijven.
Niet zomaar een handjevol ouders. De vier organisaties - naast Ouders en Coo
gaat het om Landelijke Oudervereniging Bijzonder Onderwijs (LOBO), Nederlandse
Katholieke Oudervereniging (NKO) en Vereniging voor Openbaar onderwijs (VOO) -
behartigen de belangen van ouders op 3.500 scholen. En de bedrijven, dat is de
audiovisuele branche: distributeurs en producenten van bioscoop- en videofilms,
tv-zenders, videotheken.

Volgens NICAM-voorzitter Hedy d' Ancona is het media-expertisecentrum een
terugkeer naar de Filmkeuring, toen 'gewone burgers' de leeftijdsaanduidingen
bepaalden. De Kijkwijzer daarentegen is gebaseerd op zelfregulering en
'wetenschappelijke inzichten'. Zelfregulering is voor sommige politieke partijen
een heikel punt. Mag je van bedrijven met financiele belangen enige
objectiviteit verwachten? Of in de favoriete CDA-metafoor: kan een slager zijn
eigen vlees keuren?

De wetenschappelijke inzichten van de Kijkwijzer verwijzen naar de
gestandaardiseerde vragenlijsten die bij de audiovisuele bedrijven door daartoe
opgeleide medewerkers worden ingevuld. Gevraagd wordt bijvoorbeeld of en hoe
vaak genitalien in beeld komen, en of geweldplegers zichtbaar gestraft worden
voor hun daden. De Kijkwijzer waarschuwt voor zes elementen: seks, geweld,
angst, discriminatie, drugs-of alcoholmisbruik, grof taalgebruik, gerelateerd
aan vier leeftijdscategorieen.

Werkt het, de Kijkwijzer? Toevallig verscheen net deze week het eerste
evaluatierapport, uitgevoerd door onderzoeksbureau Intomart in opdracht van het
Ministerie van VWS (jeugdbeleid). Belangrijkste conclusies uit ruim 200 pagina's
grafieken en percentages: negen van de tien ouders vinden Kijkwijzer een goed
waarschuwingssysteem, eenderde van de ouders maakt er gebruik van. Twee
kanttekeningen: niet alle ouders weten wat de pictogrammen betekenen, en bij de
onderdelen seks, angst en geweld speelt subjectieve interpretatie van de
vragenlijstinvuller een rol.

Sinds de invoering, begin vorig jaar, kwamen 631 klachten binnen bij het NICAM,
waarvan 43 in behandeling werden genomen. Daarvan zijn er 26 behandeld en 18
gegrond verklaard. Slechts tweemaal werd een boete opgelegd, de maximale boete
(22.725 euro) was voor Yorin omdat die omroep de film Saving Private Ryan,
Steven Spielbergs epos over Tweede Wereldoorlog, een uur te vroeg uitzond. Films
voor 16 jaar en ouder mogen niet voor 22.00 uur worden uitgezonden.

Nu de term 'waarden en normen' elk debat kleurt, is seks en geweld op tv een
verkiezingsitem. De strijd tussen ouders en bedrijven is ook een strijd tussen
CDA en PvdA. Volgens Van Katwijk is het toevallig dat zijn plan door het CDA is
omarmd - 'Geen van de politieke partijen had tijd voor ons deze zomer, alleen
het CDA' - maar zeker is dat mediawoordvoerder Joop Atsma een enthousiast
ambassadeur is. Het NICAM is met D'Ancona als voorzitter een PvdA-instelling.
Jarenlang vocht de PvdA voor afschaffing van de Filmkeuring, de partij heeft
zich verbonden aan het alternatief. Daarom was het pikant dat PvdA-Kamerlid
Jeltje van Nieuwenhoven stond vermeld als lid van het comite van aanbeveling van
het media-expertisecentrum. Het bleek een vergissing, die door Atsma in de Kamer
moest worden gecorrigeerd.

Het bedrag dat het media-expertisecentrum jaarlijks nodig denkt te hebben,
600.000 euro, is vrijwel gelijk aan het bedrag dat het NICAM nu van drie
ministeries ontvangt. Bij de oprichting is afgesproken dat de audiovisuele
branche 'geleidelijk' de financiering zelf zou overnemen, wat na twee jaar nog
niet het geval is. Toch is de angst van het NICAM voor concurrentie onterecht,
zegt Van Katwijk. 'Wij willen het NICAM helemaal niet vervangen, we kunnen naast
elkaar bestaan. Dankzij ons kunnen zij juist beter functioneren, wij houden ze
scherp.'

Yorin ontving een boete van 22.725 euro omdat 'Saving Private Ryan' een uur te
vroeg werd uitgezonden. (Foto Paramount)

Opvoeding ; Ethiek ; Jeugd ; Televisie ; Media ; Omroep ; Maatschappij ;
Bevolking ; Levensbeschouwing ; Sociaal Cultureel ; Samenlevingsvormen en
Relaties

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              10 of 126 DOCUMENTS

                                NRC Handelsblad

                               November 25, 2002

Quote-2 schakelde Quote-1 uit

BYLINE: DOOR ONZE REDACTEUR F. KUITENBROUWER

SECTION: Economie; Pg. 11

LENGTH: 610 words

DATELINE: AMSTERDAM, 25 NOV.


De rechter in Amsterdam vonniste vorige week - uiteindelijk - in het voordeel
van Quote in twee zaken die de handelaar in vastgoed Willem Endstra tegen het
blad aanspande.

Het maandblad Quote had zich een hoop gedoe kunnen besparen. Dat is de boodschap
van twee kort gedingen die tegen het blad waren aangespannen door
vastgoedhandelaar Willem Endstra. Hij maakte bezwaar tegen afdrukken van een
portretje in het traditionele novembernummer van het blad met de rijkste 500
Nederlanders. Reden: het gevaar voor ontvoering. De rechter in Amsterdam
honoreerde deze eis en bepaalde dat Quote uit de handel moest worden genomen.

De dag daarop kreeg het decembernummer van Quote echter toch het groene licht -
ook met foto van Endstra. Maar nu was het geen kaal portretje maar een foto
waarop de vastgoedhandelaar was te zien met een van de ontvoerders van Freddy
Heineken. Deze foto had onmiskenbaar nieuwswaarde, want Endstra heeft de
connectie ontkend. De rechter gaf het belang van de berichtgeving voorrang boven
het belang van de persoonlijke levenssfeer van Endstra.

Nu zijn konterfeitsel in het decembernummer aan de openbaarheid prijs kon worden
gegeven, had het verbod van zijn portret in het novembernummer weinig zin meer.
Op verzoek van de advocaat van Quote onthief de rechter het blad dan ook alsnog
van de verplichting alle novembernummers terug te halen. Het is de vraag of het
zover had moeten komen wanneer de raadsman direct met de decemberfoto op de
proppen was gekomen.

De zaak-Endstra illustreert dat het portretrecht een lastige afweging blijft. Er
zijn twee uitersten. De ene rechtsleer legt de nadruk op het belang van
publicatie, de andere zegt dat iemand deze kan tegenhouden zodra hij maar een
redelijk belang kan aanvoeren. Een argument voor de strenge opvatting is dat het
portretrecht deel uitmaakt van het auteursrecht. Dat is een sterk verbodsrecht
dat tegen iedereen geldend valt te maken. Een sterk voorbeeld leverde een
afgedrukte foto van een paartje dat elkaar in het Amsterdamse Vondelpark (zeer
decent) omarmde. De rechter vond aanvankelijk dat daar in redelijkheid geen
bezwaar tegen viel te maken. Maar de Hoge Raad vond het enkele belang van de
persoonlijke levenssfeer toch doorslaggevend.

In het geval van Ferdi E., de ontvoerder en moordenaar van Ahold-topman Gerrit
Heijn, waarschuwde het hoogste rechtscollege enkele jaren later echter dat het
portretrecht geen automatisme is. Het belang van de betrokkene dient altijd te
worden afgewogen tegen met name de informatievrijheid. Dit recept heeft gezorgd
voor een rijke jurisprudentie, zo blijkt uit het overzicht van de Amsterdamse
hoogleraar mediarecht G. Schuijt in de bundel Onrechtmatige daad.

De rode draad blijft of het accent ligt op de privacy als zodanig (het recht om
met rust te worden gelaten, zoals in het Vondelpark) of dat een verbod nadere
motivering vereist. Bijvoorbeeld het financieel belang van een popster of
sporter bij zijn bekendheid, of bezwaren tegen de context waarin een afbeelding
wordt gebruikt (film over incest). Ook het gevaar van represailles tegen een
getuige is een verbodsgrond.

Publieke figuren moeten zich in het algemeen wat meer laten welgevallen dan
gewone burgers. Uit het rechtspraakoverzicht blijkt dat het daarbij primair gaat
om politici of degenen die zich actief in het publieke debat mengen. In

Quote-1 zei de rechter met nadruk dat Endstra niet als publiek figuur kon worden
aangemerkt. Maar na Quote-2 ligt dat misschien anders.

Vrijheidsberoving ; Loon en inkomen ; Tijdschriften ; Media ; Pers ; Economie ;
Sociale Economie ; Recht ; Criminaliteit ; Delicten ; Geweldsdelicten

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              11 of 126 DOCUMENTS

                                NRC Handelsblad

                               November 12, 2002

LPF-stemmers 2

BYLINE: C.J.C. OOSTHOUT, NIJMEGEN

SECTION: Opinie; Pg. 8

LENGTH: 181 words


De vraag is waar de in het M-artikel aangehaalde auteurs hun oor te luisteren
hebben gelegd? Bij de wetenschappers of bij de gewone man, die nu eenmaal het
grootste deel van onze samenleving vormt? Men behoeft - ook nu nog - geen half
uur rond te lopen in sommige buurten, om te weten waarom dat onbehagen is
ontstaan en nog bestaat.

Dat is grotendeels niet eens meer het vreemdelingenvraagstuk, als zodanig, doch
het feit dat er door de gevestigde orde van de paarse politiek en de media een
'cordon sanitair' werd gelegd rond dat vraagstuk waarmee de samenleving de mond
werd gesnoerd. Of de opvattingen daarover nu als juist of onjuist moeten worden
beoordeeld, doet niet terzake. Het gaat om het in hoge mate ondemocratische
taboe rond het fenomeen immigratie.

Als in de marge van het artikel ook nog staat te lezen dat ze (de ontevredenen)
het net zo goed niet hadden kunnen doen, dan blijkt dat de linkse ivoren toren
nog steeds rechtop staat.

Politieke partijen ; Recht ; Politiek en Staat ; Staatsrecht ; Gemeenten ;
Binnenlandse Politiek ; Lokale Politiek

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              12 of 126 DOCUMENTS

                                NRC Handelsblad

                                November 8, 2002

De razende begeerte naar het spel ; Scherpzinnige notities van de Russische
'gentleman' Ivan Boenin

BYLINE: MICHEL KRIELAARS

SECTION: boeken; Pg. 32

LENGTH: 2608 words


Zo lang er 'twee foeilelijke lijken in gelei' lagen opgebaard zou de beroemde
Russische schrijver Ivan Boenin niet naar Moskou terugkeren. Hij hield zijn
belofte, zwierf door Europa, haatte de bolsjewieken en probeerde fatsoenlijk te
leven, zo blijkt uit de aangrijpende egodocumenten in het zojuist verschenen
laatste deel van zijn verzameld werk.

Er zijn maar weinig schrijvers die de wereld om zich heen zo uitvoerig en
indringend hebben geschetst als de Rus Ivan Boenin (1870-1953). Je hoeft alleen
zijn autobiografische roman Het leven van Arsenjev (1933) maar te lezen om
daarvan overtuigd te raken. Op vrijwel iedere bladzijde van dat boek slaat
Boenin je om de oren met grondige - en soms wel erg vermoeiende - beschrijvingen
van ruisende zilverberkenbosjes, ontluikende liefdes voor mooie boerenmeisjes,
het benauwende bestaan van de verpauperde landadel of de schrijnende armoede van
de boeren. Het leven van Arsenjev is een landelijke variant op Marcel Prousts A
la recherche du temps perdu, al heeft het een veel trager tempo en is de
grondtoon er - anders dan bij Proust - een van wanhoop.

Het leven is bij Boenin niet iets om van te genieten, want het is uitzichtloos
en dodelijk. Alleen door je over te geven aan de liefde en passie kun je het
volgens hem nog enigszins verlichten. Die passie is in Boenins werk dan ook
ruimschoots aanwezig. Niet voor niets geldt hij in de nogal preutse Russische
literatuur van het begin van de 20ste eeuw als een van de weinigen die
openhartig over seks schrijven.

Boenins verzamelde werken verschenen sinds 1999 in een voortreffelijke vertaling
van Margriet Berg en Marja Wiebes in de Russische Bibliotheek van uitgeverij Van
Oorschot. Met het onlangs verschenen vierde en laatste deel is die uitgave nu
voltooid. Het bevat voornamelijk egodocumenten, zoals autobiografische
fragmenten, brieven, reisverhalen, maar ook herinneringen aan onder anderen
Tolstoj, Tsjechov en Gorki, reisverhalen en - voor de huidige lezer nogal
gedateerde - gedichten. Tezamen geven ze een fascinerend beeld van de wereld
waarin Boenin leefde. Zo laten de brieven uit de laatste jaren van de
negentiende eeuw hem zien als een adellijke jongeling van het
Sturm-und-Drang-recept, die op zijn twintigste al schrijver wil worden en
daarvoor nederig te rade gaat bij zijn grote voorbeelden Tolstoj en Tsjechov.

Ook heeft Boenin het in die brieven over zijn langzaam ontwakende verliefdheid
voor Varvara Vladimirovna Pasjtsjenko. Zo schrijft hij aan zijn broer dat hij
Varvara weliswaar 'verstandig en zuiver' liefheeft, maar dat hij nog nooit
seksuele gevoelens voor haar heeft gehad. Het is voor hem alleen maar een
bevestiging van de oprechtheid van zijn gevoelens. Als korte tijd later de
passie eenmaal ontluikt, is Boenin niet meer te remmen en verandert hij van een
bedachtzame, rationele jongeman in de meest onstuimige minnaar uit de Russische
literatuur.

De relatie met Varvara was verre van eenvoudig, vooral omdat Varvara's ouders de
straatarme Boenin niet zagen zitten. Toen Varvara er in 1894 uiteindelijk met
een ander vandoor ging, was Boenin ten einde raad. En ook al heeft hij haar
nooit meer gezien, ze is altijd zijn grote liefde gebleven. Vier jaar later
trouwde Boenin met de mooie dochter van een rijke Griek, maar dit huwelijk werd
een ramp. Toen zijn vrouw hoogzwanger was, nam Boenin de benen. De wraak van de
Griekse was zoet, want nadat Boenin in 1906 de vrouw had ontmoet bij wie hij tot
aan zijn dood zou blijven, weigerde ze van hem te scheiden. Die kwellende
situatie heeft tot 1922 geduurd.

Ook de brieven uit de jaren van Boenins Franse ballingschap zijn zeer de moeite
waard. Ze geven een goede indruk van het leven van een Russische emigrant, die
alles was kwijtgeraakt wat hem aan het hart ging. Boenins armzalige lot
verschilde maar weinig van dat van veel van zijn standsgenoten. Want de
Russische graven en baronnen, die in Parijs of Berlijn hun dagen sleten als
concierge, tennisleraar of taxichauffeur, waren talrijk. Boenin daarentegen had
het geluk dat hij een beroemd schrijver was en zijn werk kon slijten aan een van
de vele Russische emigrantentijdschriften die na de revolutie in het buitenland
werden opgericht.

Aan het begin van de jaren twintig streek Boenin - die in 1918 uit Rusland was
gevlucht - neer in het Zuid-Franse Grasse. Hij leefde er van de pen en van het
geld dat hij kreeg van Russische hulporganisaties in Tsjechoslowakije en Servie.
Toch had hij constant geldgebrek. In 1933 kwam er een einde aan die situatie,
toen hij de Nobelprijs voor literatuur kreeg. In een klap was Boenin een
vermogend man en kon hij zijn vele schulden afbetalen.

Het geluk was echter van korte duur. Want toen zeven jaar later de Tweede
Wereldoorlog uitbrak, werden Boenins banktegoeden bevroren en was hij opnieuw
straatarm. Inmiddels begon ook de ouderdom hem parten te spelen en leed hij aan
allerlei kwalen. In zijn brieven wemelt het van het geklaag over geld en ziekte.
Tot aan zijn dood in 1953 bleef het aanmodderen. Het heeft iets droevigs en
bedrukkends als je zijn brieven uit zijn nadagen leest, vooral als je beseft hoe
mooi zijn leven voor de revolutie was.

Uit zijn latere brieven blijkt hoe onverzoenlijk Boenin tegenover het
bolsjewistische regime stond. Zolang zijn vaderland niet was 'bevrijd' van de
bolsjewistische bezetting, wilde hij er niets mee te maken hebben. En dat
terwijl de sovjetautoriteiten juist al hun hoop hadden gevestigd op zijn
terugkeer naar de Sovjet-Unie, waar ze hem - als 'Laatste der Russische
Klassieken' - voor hun propagandakarretje wilden spannen. Maar Boenin verkoos de
armoede in ballingschap boven een leven in rijkdom in een dictatuur. Nog in de
laatste maanden van zijn leven schreef hij aan zijn goede vriend Mark Aldanov
dat hij nooit naar Moskou zou terugkeren, zelfs niet als er vrijheid zou
bestaan, omdat er op het Rode Plein 'twee foeilelijke lijken in gelei opgebaard
liggen.' Een verwijzing naar Lenin en Stalin, die zijn onverzettelijkheid alleen
maar benadrukt.

Maar het absolute hoogtepunt in dit vierde deel zijn de brieven en
dagboeknotities uit de tijd van de revolutie. Voor Boenin kwam die revolutie
niet onverwacht. Als geen ander had hij in zijn verhalen van voor 1917 al over
de geleidelijke afbrokkeling van het tsaristische Rusland geschreven. Evenmin
was Boenin van zijn stuk gebracht door de gruwelijkheden die zich na de
staatsgreep van de bolsjewieken afspeelden, want ook voor de gewelddadigheid van
het Russische volk had hij altijd al een scherp oog.

Toch overtrof de omvang van de door de bolsjewieken begane wreedheden zijn
verwachtingen. Aan het begin van zijn autobiografische notities merkt hij
daarover op: 'Waartoe de Russische revolutie al gauw verwerd kan niemand
begrijpen die het niet heeft gezien. Het schouwspel was te vreselijk voor
iedereen die het beeld en de gelijkenis Gods nog niet had verloren.'

De meeste schuld voor de terreur die zich in 1917 over Rusland verspreidde lag
volgens Boenin voor een groot deel bij de - linkse - intelligentsia, die
volstrekt niet op de hoogte was van de werkelijke noden van het Russische volk.
Boenin heeft voor hen geen goed woord over. Zo schrijft hij in een brief van 27
mei 1917 aan P.A. Niloes: 'Ach, onze intelligentsia - dat verachtelijke
stelletje, dat elk gevoel voor het levende leven volslagen kwijt is en dat
leugens heeft verkocht over het volk, dat ze helemaal niet kennen...' En in zijn
dagboek merkt hij in 1918 minachtend op: 'Als er geen rampspoeden voor het volk
bestonden, zouden duizenden leden van de intelligentsia regelrecht
doodongelukkig zijn. Wat viel er dan te vergaderen, te protesteren, waarover
moesten ze dan schreeuwen en schrijven.'

Het zijn opmerkingen die van een helder inzicht getuigen nu inmiddels bekend is
dat in naam van de door die intelligentsia opgestelde theorieen over de
socialistische heilstaat tientallen miljoenen mensen zijn vermoord.

Tijdens de revolutiemaanden werden Boenin al gauw de ogen geopend voor de nieuwe
werkelijkheid van het socialisme. Hij was niet alleen ontdaan door de
machtsgreep van de bolsjewieken, maar ook door het windvanengedrag van enkele
van zijn beste vrienden en kennissen. Zo schrijft hij over de dichter V.J.
Brjoesov, met wie hij voor de revolutie bevriend was: 'Hij wordt steeds linkser,
hij is 'bijna een echte bolsjeviek'. Dat verbaast me niets. In 1904
verheerlijkte hij de autocratie en eiste (helemaal Tjoettsjev!) de onmiddellijke
inname van Constantinopel. In 1905 kwam hij met 'De degen' in Gorki's
tijdschrift Strijd. Bij het begin van de oorlog met de Duitsers werd hij een
hoerapatriot. En nu is hij een bolsjewiek.'

Maar niet alleen de bolsjewieken en hun aanhangers krijgen ervan langs in dit
scherpzinnige dagboek. Want heel Rusland wordt in de revolutiedagen volgens
Boenin geteisterd door een eeuwenoude nationale karaktertrek: 'de Russische
hartstocht voor zelfvernietiging.' Zo deugt in zijn ogen geen enkele partij
meer, nu het geweld tot de orde van de dag is gaan behoren. Want ook de
contrarevolutionaire Witten onder leiding van generaal Denikin moorden,
plunderen, verkrachten, voeren pogroms uit en lijken iedere mate van beschaving
te hebben verloren. De barbarij heeft het in Rusland voor het zeggen gekregen.
En dat moet de vredelievende, overbeschaafde en welgemanierde Boenin een gruwel
zijn geweest.

Dankzij de door Boenin opgemerkte zelfdestructiedrang van zijn landgenoten was
Rusland vanaf oktober 1917 in een gekkenhuis veranderd. Boenins
dagboekaantekeningen bevestigen dat alleen maar. Vaak zijn ze zo gruwelijk, dat
je je afvraagt hoe het toch mogelijk is geweest dat Boenin niet voor het
vuurpeloton is beland. Want overal om zich heen ontwaart Boenin verraad, zelfs
in zijn eigen vriendenkring. Dat zijn ontgoocheling groot moet zijn geweest, kun
je opmaken uit een brief van 20 april 1918: 'Alle vrienden, alle bekenden van
wie je vroeger zelfs niet had durven denken dat het leugenaars waren, liegen nu
aan de lopende band.' Zoiets lijkt me het akeligste dat je in je leven kunt
meemaken.

In zijn dagboekaantekeningen laat Boenin de mens zien zoals hij is: zwak,
opportunistisch, geneigd tot verloochening van zijn principes zodra het
eigenbelang bedreigd wordt. Het is wel vaker beschreven, maar zelden zo treffend
als bij hem. Misschien komt dat wel doordat Boenin niet alleen vertelt wat hij
hoort en ziet, maar ook wat hij voelt en vermoedt. Op die manier weet hij door
te dringen tot het wezen van het kwaad. Zo merkt hij op als er weer eens
zesentwintig mensen door de bolsjewieken zijn gefusilleerd: 'Overigens probeer
ik alleen maar om geschokt te zijn, maar ik kan in feite niet, het ontbreekt me
aan echte ontvankelijkheid. Daarin schuilt het helse geheim van de bolsjewieken
- de ontvankelijkheid om te doden. Mensen leven volgens een maat, ook de
ontvankelijkheid, de verbeeldingskracht zijn aan maat gebonden - maar wat als de
maat wordt overschreden. Dat is net als de prijs van brood, van vlees. 'Wat?
Drie roebel per pond' Maar maak er duizend van - dat betekent het eind van de
verbazing, het geschreeuw, dan krijg je afstomping en ongevoeligheid, 'Wat? Zijn
er zeven opgehangen?! Nee, mijn beste, geen zeven, maar zevenhonderd!' En dan
heb je onveranderlijk de afstomping - dat er zeven worden opgehangen kun je je
nog voorstellen, maar probeer dat eens met zevenhonderd of zelfs met zeventig!'
En zo regent het rake opmerkingen over de satanische karaktereigenschappen van
de bolsjewieken.

Boenin zelf was iedere vorm van laaghartig gedrag vreemd. Zo schrijft hij in
zijn dagboek dat hij een voormalig dienstmeisje is tegengekomen dat in zijn
buitenhuis onderdak en voedsel heeft aangeboden aan een bolsjewiek die door de
politie werd gezocht. '... en dat wist ik', volgt er dan. ,Zo bloeddorstig ben
ik nou, en dat is het nou, en dat is het nou net: zijn als zij kunnen we niet.
En omdat we dat niet kunnen, zijn we verloren.'

Het zijn woorden die onderstrepen dat het fatsoen het uiteindelijk altijd aflegt
tegen meedogenloos geweld. Die indruk wordt alleen nog maar versterkt als Boenin
even verderop op wanhopige toon beschrijft hoe leden van de adel en de
bourgeoisie zich moeten hebben gevoeld tijdens de revolutie: 'In wezen hadden we
ons al lang moeten verhangen: zo geintimideerd, geterroriseerd en beroofd van
recht en wetten zijn wij, levend in zo'n afschuwelijke slavernij, te midden van
voortdurende vervolgingen en pesterijen.'

Ook in zijn herinneringen aan Tolstoj, Tsjechov en Gorki is Boenin een
fascinerende bron van informatie. En dan vooral voor zover het Tsjechov betreft,
met wie hij goed bevriend was. Vermakelijk is bijvoorbeeld het door Boenin
opgetekende schertsende advies van Tsjechov aan jonge schrijvers: 'Een schrijver
moet arm zijn, het moet zo met hem gesteld zijn dat hij weet dat hij van honger
zal sterven als hij niet schrijft en aan zijn luiheid toegeeft. Schrijvers
moeten in een tuchthuis gestopt worden en daar gedwongen worden om te schrijven,
door middel van eenzame opsluiting, afranselingen en zweepslagen...'

Boenin weet nog veel meer interessants over Tsjechov te vertellen. Zo bleek
Tsjechov ernstig te lijden onder het feit dat hij pas echt serieus werd genomen
toen zijn toneelstukken werden opgevoerd en niet toen zijn - overigens immens
populaire - verhalen in druk verschenen. Dat gebrek aan erkenning zat Tsjechov
heel erg dwars. Ook beweert Boenin dat Tsjechov als de dood was voor de kritiek
van Tolstoj. Vooral nadat die eens tegen Tsjechov had gezegd zijn toneelstukken
(en trouwens ook die van Shakespeare) niets aan te vinden. Maar de mooiste
anekdote over Tsjechov is diens uitspraak over roem: 'Roem is als zeewater, hoe
meer je ervan drinkt, des te groter de dorst.'

Anders dan Tsjechov, over wie Boenin vol liefde en bewondering schrijft, komt
Gorki er behoorlijk slecht vanaf. Die antipathie lijkt deels te zijn ingegeven
door de leugens over zijn nederige afkomst die Gorki in zijn autobiografie heeft
verspreid. Volgens Boenin was Gorki gewoon een bourgeoiszoontje, dat zich voor
een pauper en een vagebond uitgaf om in de gunst van het grote publiek te komen.
Die irritaties verklaren echter niet waarom aan het begin van de revolutie een
eind is gekomen aan hun vriendschap. Want dat had alles te maken met Gorki's
keuze voor het kamp van de bolsjewieken.

Uit wat Boenin kort voor zijn vlucht uit Rusland in zijn dagboek schrijft, kun
je opmaken waarom het nooit meer goed is gekomen tussen beide schrijvers. De
euforie van de begindagen van de revolutie is dan allang voorbij. Alleen de
bolsjewieken vieren nog feest. Het gewone volk is murw geslagen en alleen nog
maar bezig te overleven. Op dat moment beseft Boenin dat een van de meest
kenmerkende trekken van een revolutie 'de razende begeerte naar het spel is,
naar het theater, de pose, de klucht. De aap in de mens is ontwaakt.' De
uitvoerders van de revolutie zijn in Boenins ogen acteurs, die slechts
geinteresseerd zijn in het bevredigen van hun ijdelheid en daartoe bereid zijn
de wereld om hen heen in een roes van geweld te vernietigen. Gorki was zo'n aap.
Reden te meer om niets meer met hem en alles waar hij voor staat te maken te
willen hebben.

Ivan Boenin: Verzameld Werk deel 4. Vertaald door Margriet Berg en Marja Wiebes.
Van Oorschot, 672 blz. Tot 1 jan. Euro 39,-, daarna Euro 43,-

Het schilderij 'Een bolsjeviek' van Boris M. Kustodiev, 1920 (101 bij 141 cm),
Tretjakov Museum, Moskou. Uit Socialist Realist Painting, Yale University Press,
New Haven & LondonIvan Boenin Foto uitgeverij Van Oorschot

Kunst en Cultuur ; Kunst ; Taal- en Letterkunde ; Literatuur

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              13 of 126 DOCUMENTS

                                NRC Handelsblad

                                November 8, 2002

Afrika wil zelf bepalen wat goed is voor Afrika

BYLINE: BRAM VERMEULEN

SECTION: Economie / Achtergrond; Pg. 12

LENGTH: 1207 words


Het economisch herstelplan Nepad voorspelt een grote toekomst voor Afrika. Maar
nu het op uitvoering aankomt, krabben de bedenkers zich achter de oren. Is Nepad
een keerpunt in de Afrikaanse geschiedenis, of het zoveelste reddingsplan?

Uit een van de kantoren op de tweede verdieping van een donkerbruin gebouw in
het Zuid-Afrikaanse Midrand klinkt een diepe zucht. Hier is het secretariaat
gehuisvest van het New Partnership for African Development (Nepad). Een gang met
wat bureaus, computers en een kopieerapparaat is het enige fysieke bewijs dat de
Afrikaanse wedergeboorte begonnen is.

"We zijn hier overwerkt en onderbezet", zegt medewerker Tshepo Neito. Van de
zestien medewerkers die er op de burelen moeten zijn, zijn er gemiddeld niet
meer dan drie aanwezig. De rest vergadert elders in Afrika of zit in het
vliegtuig. De achterblijvers ontfermen zich over de administratie en de
logistiek van Nepad. Ze zijn de uitvoerders van de zieners. Met z'n drieen
proberen ze het continent te redden.

Toen Afrika Nepad afgelopen juli aan de zeven grootste industrielanden plus
Rusland (G8) presenteerde op de top in Canada, werd het omschreven als een
keerpunt in de Afrikaanse geschiedenis. Ook al zijn er meer dan dertig
reddingsplannen voor Afrika geschreven sinds de jaren zestig: Nepad is anders.
Ten eerste omdat het plan van eigen bodem is: Afrika bepaalt zelf wat goed is
voor Afrika.

En in tegenstelling tot veel andere ontwikkelingsstrategieen omarmt Nepad het
vrijemarktdenken. Niks importsubstitutie: buitenlandse investeerders moeten
Afrika uit het slop trekken. In ruil daarvoor krijgen ze de belofte van goed
bestuur.

Als controlemechanisme was het zogeheten peer review bedacht. Een panel van
'eminente' Afrikaanse economen en oud-politici zou zowel het economische als het
politieke beleid van de Afrikaanse leiders kritisch onder de loep nemen. Het
panel kan de controle niet afdwingen en heeft geen sancties. Maar volgens de
bedenkers van Nepad werken de landen vanzelf mee als ze de financiele voordelen
ervan inzien.

Nu het op de uitvoering van die plannen aankomt, krabt niet alleen het
secretariaat van Nepad zich achter de oren. De Zuid-Afrikaanse staatssecretaris
van Buitenlandse Zaken Aziz Pahad was vorige week de eerste die de hooggespannen
verwachtingen van Nepad stiekem probeerde bij te stellen. De 'peer review' zou
zich volgens hem alleen bemoeien met de economische verrichtingen van de
deelnemende landen. Het respect voor mensenrechten, goed bestuur, dat was nu
uitgerekend de taak van de organen van de Afrikaanse Unie. Het Afrikaanse
parlement, bijvoorbeeld, of de Veiligheidsraad: instanties die nog moeten worden
opgericht. Toen Pahad journalisten en analisten links en rechts hun wenkbrauwen
zag fronsen, haalde hij snel president Thabo Mbeki erbij. De architect van Nepad
bevestigde Pahads verhaal hoogstpersoonlijk. President en staatssecretaris keken
erbij alsof ze werkelijk niet begrepen waar de misvatting vandaan kwam.

De verklaringen uit Zuid-Afrika leidden direct tot grote verwarring en onrust
bij de donorlanden die Nepad moeten financieren. De G8 spraken hun steun uit
voor Nepad juist vanwege de belofte van een controlemechanisme voor goed
bestuur. Welke garantie was er anders dat het plan voor de Afrikaanse
wedergeboorte echt het welzijn van de bevolking zou vergroten?

Op een bijeenkomst van een twintigtal Afrikaanse regeringsleiders in het
Nigeriaanse Abuja het afgelopen weekeinde kregen de Zuid-Afrikanen op hun lazer.
Na zes uur vergaderen verklaarde hun gastheer, de Nigeriaanse president
Obasanjo, dat de 'peer review' wel degelijk het politieke beleid in Afrika zou
controleren. "Het is de enige garantie voor ware democratie", zei hij. Twaalf
staatshoofden tekenden ter plekke een intentieverklaring om de controle op goed
bestuur aan te moedigen. Ook de handtekening van Thabo Mbeki stond eronder.

De schijnbeweging van de Zuid-Afrikaanse regering heeft de twijfels over de
haalbaarheid van Nepads doelstellingen blootgelegd. Veel Afrikaanse leiders zijn
graag bereid zich aan de wereld te presenteren als de grondleggers van een
Afrikaanse renaissance. Maar om zich daarvoor ook open te stellen voor kritiek
op binnenlands beleid is voor velen een brug te ver.

Zelfreflectie of commentaar op het bestuur van een buurland heeft in Afrika nog
geen wortel geschoten. Getuige de fluwelen handschoenen waarmee de Afrikaanse
Unie tot nu toe bijvoorbeeld de Zimbabweaanse president Mugabe heeft aangepakt.

"Het is onrealistisch om te denken dat we in die traditie een eerlijk en hard
controlemechanisme op poten kunnen zetten", zegt Ross Herbert van het South
African Institute for International Affairs.

Nepad heeft de economische ontwikkeling van Afrika onder de aandacht van de
wereldleiders gebracht. Onder de vlag van het herstelplan kunnen de landen nu
pleiten voor verlichting van de schuldenlast of een betere positie binnen de
wereldhandelsorganisatie WTO. Nepad borduurt voort op de ontwikkelingsprojecten
die bestaande regionale samenwerkingsverbanden als SADC en COMESA al op touw
hebben gezet. Van de reparatie van het treinspoor in Tanzania tot
drinkwatervoorziening in Niger.

De belofte van goed bestuur aan de donorlanden heeft Nepad in dat opzicht
gegijzeld. Oorlogen, verkiezingsfraude en schendingen van mensenrechten dreigen
het economisch potentieel van het plan te ondergraven. Gezamenlijke
inflatiedoelstellingen zijn makkelijker af te spreken dan de vrijheden van
minderheden en oppositiegroepen. Als de bedenkers van het herstelplan net als de
architecten van de Europese Unie hadden besloten om alleen op een gezamenlijk
economisch beleid aan te sturen, was de kans van slagen groter geweest.

"Maar goed bestuur is het hart van Nepad", zegt Zanthemba Mkalipi van het
onderzoeksinstituut IDASA in Kaapstad. "Zonder die politieke component is het
een lege dop. Zonder politieke stabiliteit kun je economische ontwikkeling ook
wel vergeten." De architecten van Nepad moeten bovendien bewijzen dat het
herstelplan meer is dan een gezellig thema voor praatgroepjes van Afrikaanse
leiders. Mkalipi: "De ideeen hoog in de wolken moeten ook neerslaan op de
grond."

Op het secretariaat in Midrand blijkt dat de staatshoofden daar nog geen
rekening mee houden. Daar draait Nepad-woordvoerder Thaninga Shope driftig de
nummers van haar collega's in Nigeria om er achter te komen wat de presidenten
voor het 'gewone volk' hebben besloten.

"Kun je alsjeblieft zorgen dat ik die verklaring krijg", snauwt Shope over de
telefoon naar de assistent van de Zuid-Afrikaanse president Thabo Mbeki. "De
telefoon staat hier roodgloeiend van de ongeduldige journalisten." De verklaring
komt niet. Thaninga Shope zucht nog maar eens diep.

De huidige Miss World, de Nigeriaanse Agbani Darego, wil zich niet inlaten met
een dreigende boycot van de komende Miss World-verkiezing op 7 december.
Frankrijk, Belgie en Noorwegen overwegen weg te blijven vanwege schending van de
mensenrechten in Nigeria, bijvoorbeeld de recente steniging van een ongetrouwde
moeder. De discussie over mensenrechten in Afrika zal bepalend zijn voor de
effectiviteit van Nepad, de New Partnership for African Development. (Foto
Reuters)

LOAD-DATE: November 28, 2003

LANGUAGE: DUTCH

                © 2002 PCM Uitgevers B.V.  All rights reserved.

                              14 of 126 DOCUMENTS

                                NRC Handelsblad

                                November 5, 2002

Privacy bedreigt veiligheid niet

SECTION: Opinie; Pg. 9

LENGTH: 719 words


Wie het recht op privacy onderuithaalt omdat minder privacy meer veiligheid zou
opleveren, zaagt aan de poten van de rechtsstaat, meent P.J. Hustinx.

De afgelopen maanden is van 'privacy' een karikatuur gemaakt. Tegen de
achtergrond van de komende verkiezingen en in de aanloop naar de behandeling van
de Justitiebegroting deze week is privacy regelmatig door bestuurders in de
media neergesabeld als obstakel bij het bestrijden van overlast, fraude of
criminaliteit. Minder privacy zou meer 'veiligheid' opleveren. De gevolgen die
deze gemakzuchtige benadering voor belangen en rechten van gewone burgers kan
hebben, zijn zorgwekkend.

Het is onjuist te suggereren dat in Nederland het recht op privacy en de
bescherming ervan heilig verklaard zijn. Dat is nooit zo geweest. Het grondrecht
van burgers op privacy krijgt in de praktijk betekenis in die situaties waarin
het maatschappelijk gezien nodig is de privacy van burgers in te perken,
bijvoorbeeld bij controles en toezicht door de overheid. De vraag is dan vaak
veel minder of dat moet gebeuren, maar vooral hoe dat moet gebeuren en hoe
vervolgens kan worden gezorgd voor een juist gebruik van de toegekende
bevoegdheden.

Het gaat dan steeds om een afweging van het privacybelang tegen andere
zwaarwegende belangen. De Nederlandse Grondwet, internationale verdragen,
Europese richtlijnen en de privacywetgeving maken zo'n afweging mogelijk en
stellen eisen aan een zorgvuldige afweging. Dit is een onderdeel van de
spelregels waaraan de overheid is gebonden in de omgang met haar burgers.

Als de politie of een ander deel van de overheid binnen deze marges nieuwe
bevoegdheden nodig heeft, is dat dus heel wel mogelijk. De privacyregels eisen
dan dat daarbij goed wordt nagedacht over doel, effectiviteit en evenredigheid
van de maatregelen en dat er voldoende waarborgen komen tegen misbruik. Ook komt
de vraag aan de orde of een middel niet erger is dan de kwaal.

Privacybescherming bij persoonsgegevens staat in de kern voor een aantal
eenvoudige uitgangspunten: persoonsgegevens worden niet zomaar verzameld en
gebruikt maar alleen voor specifieke doelen. De burgers om wie het gaat, worden
hierover geinformeerd en hebben recht op inzage en correctie van onjuistheden.
De persoonsgegevens worden goed beveiligd, zijn niet zomaar toegankelijk en
worden niet zonder reden bewaard. Tegenover de inbreuk op de privacybelangen van
de burger staat de verplichting zich steeds af te vragen of het niet anders kan,
of het niet met minder kan, of het wel effectief is.

Wie privacy in de hoek zet met een valse tegenstelling tussen privacy en
veiligheid wil zich deze vragen dus niet stellen. Die zegt in feite dat de
burger niet geinformeerd moet worden, geen recht op inzage heeft of zich een
willekeurige verzameling van gegevens over zijn handel en wandel maar moet laten
welgevallen. Wie de privacywetgeving op de helling wil zetten, bedoelt toch niet
dat de vragen naar doel, effectiviteit en evenredigheid van overheidsmaatregelen
overbodig zijn?

De wat naieve reactie 'Ik heb toch niets te verbergen?' die de argeloze man of
vrouw in de straat nogal eens geeft op een nieuwe maatregel, stemt in feite
gelukkig. Het wijst op een nog steeds wijd verbreid basisvertrouwen in overheid.
Dat is een groot goed. Een onzorgvuldige omgang met de privacy van de burger
stelt dat vertrouwen op termijn in de waagschaal.

Net als fatsoen is privacybescherming uiteindelijk vooral een kwestie van
praktisch doen. Burgers die niets te verbergen hebben, verdienen dan ook een
overheid die de normen van privacybescherming vanzelfsprekend meeneemt als
uitgangspunten bij het ontwerp van maatregelen, informatiesystemen of
verplichtingen voor burgers.

Het is de hoogste tijd dat wij ons realiseren wat op het spel staat. Het recht
op privacy is geen obstakel voor meer veiligheid, maar een essentieel onderdeel
van de veiligheid die een democratische rechtsstaat zijn burgers te bieden
heeft. Wie het recht op privacy onderuit haalt, berooft de goedwillende burger
van een belangrijke waarborg en zaagt aan de poten van de rechtsstaat.

Mr. P.J. Hustinx is voorzitter van het College bescherming persoonsgegevens.

Tekening: Cyprian Koscielniak

Criminaliteit ; Justitie ; Privacy en geheimhouding ; Recht ; Burgerlijk Recht

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              15 of 126 DOCUMENTS

                                NRC Handelsblad

                                November 5, 2002

Poetins dilemma

BYLINE: W.J.E. VAN RIJN, OEGSTGEEST

SECTION: Opinie; Pg. 8

LENGTH: 297 words


Uw redactionele commentaar van 28 oktober over Poetins dilemma bevat een
merkwaardige generalisatie. 'Vooral omdat het terroristen tegenwoordig steeds
minder om concrete doelen gaat maar veeleer om het scheppen van abstracte
angst', schrijft u.

Waar blijkt die trend dan uit? Toch zeker niet uit het gijzelingsdrama in
Moskou! Ten eerste is dat een schoolvoorbeeld van terreur voor een concreet
doel, namelijk een onafhankelijk of autonoom Tsjetsjenie.

Ten tweede zijn er (gelukkig) (nog) niet zo veel voorbeelden van catastrofaal
terrorisme, waarbij er geen relatie is tussen daad en doel. De meest treffende
is 11 september 2001. Die aanslagen zijn overigens niet opgeeist, hadden niet
tot doel de VS zijn politiek te doen veranderen en schiepen inderdaad slechts
dood en abstracte angst. Tsjetsjenen, Palestijnen, en nog wel wat anderen ook,
hebben wel een concreet doel, waar je het mee eens kunt zijn of niet, dat
politiek bereikbaar is of niet. Voor dat doel zijn zij kennelijk zo gedreven
door wanhoop, woede of overtuiging, dat zij terreuraanslagen niet schuwen, zelfs
als die suicidaal zijn of door vrouwen worden gepleegd. Veel overeenkomst met
Al-Qaeda, behalve voor wat betreft de techniek, heeft dat niet.

Het commentaar eindigt met een warrige conclusie over het dilemma van Poetin,
waarin u suggereert (als ik uw redenering parafraseer) dat als Poetin de
menselijke factor laat prevaleren boven het staatsbelang, hij het probleem van
de oorlog om Tsjetsjenie en de angst van gewone burgers voor terreur kan
oplossen. Dat kan ik niet volgen. Of bedoelt u met die menselijke factor dat
Poetin Tsjetsjenie moet opgeven? Als u dat bedoelt, waarom schrijft u dat dan
niet?

Burgeroorlogen ; Terrorisme ; Politiek en Staat ; Binnenlandse Politieke Onrust

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              16 of 126 DOCUMENTS

                                NRC Handelsblad

                                November 5, 2002

Journaal gaat meer over gewone burger berichten

BYLINE: DOOR EEN ONZER REDACTEUREN

SECTION: Binnenland; Pg. 3

LENGTH: 386 words

DATELINE: ROTTERDAM, 5 NOV.


Het NOS Journaal begint per 1 januari met een nieuwe aanpak. Hoofdredacteur Hans
Laroes wil minder nieuws uit Den Haag en Brussel en meer uit de wijken van de
grote steden. Institutioneel nieuws uit regeringscentra zal plaats maken voor
reportages uit de wijken, aldus Laroes tijdens een ontmoeting met de pers
gisteren. Om beter en completer te kunnen berichten over wat er onder 'gewone'
burgers speelt, zullen er in twintig Nederlandse steden correspondenten worden
aangesteld. Op dit moment is er al een vaste correspondent in Rotterdam. Laroes:
'Wij moeten de onvrede van de huidige tijd definieren, en er een journalistieke
vertaling aan geven.'

De Journaal-redactie zal verder worden aangevuld met allochtone journalisten en
islamspecialisten. Op dit moment spreken twee van de honderdvijftig medewerkers
van het Journaal Arabisch. Voor een beter begrip van de islamitische wereld komt
er een vaste correspondent in Amman, de hoofdstad van Jordanie. Laroes: 'Met de
bible-belt kunnen wij omgaan, met de koran-belt in het geheel niet.'

De koerswijziging volgt op een interne notitie van hoofdredacteur Laroes over
het NOS Journaal, getiteld 'Ten Aanval'. In de notitie, die de afgelopen periode
door de redactie is besproken en gisteren aan de pers werd uitgedeeld, gaat
Laroes in op de veranderde rol van de journalistiek, onder invloed van de
'rancuneuze revolutie' van het laatste half jaar. Uit de notitie: 'Er is een
tegencultuur zichbaar geworden die wij niet goed kennen noch bereiken.'

Laroes is sinds een half jaar de opvolger van Nico Haasbroek, die onder druk van
de redactie verdween nadat hij Haagse redacteur Job Frieszo in het openbaar had
berispt wegens diens beweerde partijdige LPF-verslaggeving.

In een interview in Nieuwe Revu, dat morgen verschijnt, blijkt Laroes in een
niet gepubliceerd deel van de notitie zeer kritisch te zijn over het
journalistieke niveau van het NOS Journaal. Het Journaal vermengt volgens Laroes
feiten, sfeer en opinie, is niet alert genoeg, moet hoognodig de discipline van
check en doublecheck weer invoeren, is slordig, legt onvoldoende uit en
verwaarloost het wederwoord. De manco's moeten binnen een jaar worden opgelost
en anders moet de redactie een andere hoofdredacteur kiezen, aldus Laroes in
Nieuwe Revu.

Journalistiek ; Media

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              17 of 126 DOCUMENTS

                                NRC Handelsblad

                                November 2, 2002

'Globalisering heeft niet het eeuwige leven' ; Historicus Carlo Ginzburg richt
zich op details en afwijkingen

BYLINE: MICHEL KRIELAARS

SECTION: Zaterdags Bijvoegsel; Pg. 27

LENGTH: 2385 words


De Italiaan Carlo Ginzburg is een historicus van grote woorden: hij praat graag
over kapitalisme, fundamentalisme en globalisering. Maar hij is wars van
eindeloos getheoretiseer. Liever verdiept hij zich in een individu dat van de
norm afwijkt. 'Door erachter te komen hoezeer hij van zijn omgeving verschilt,
hoop ik meer over zijn tijd te weten te komen.'

Het gebeurt voordat je het weet. Het ene moment zit je met Carlo Ginzburg te
praten over globalisering, die 'sinds 11 september in een nieuw stadium
verkeert, omdat Rusland en Amerika elkaar hebben gevonden in de
terrorismebestrijding'. En voor je het in de gaten hebt, voert hij je verder
naar de inquisitie, de VOC en het homohuwelijk. En dan ben je ineens weer in het
Italie van nu, waar Silvio Berlusconi de dienst uitmaakt.

In de wereld van historicus Carlo Ginzburg hangt alles met alles samen. 'Tijdens
mijn onderzoek naar de heksenvervolgingen in de 16de eeuw', zegt hij
bijvoorbeeld, 'heb ik ontdekt dat er een historisch verband bestaat tussen de
vervolging van leprozen, heksen en joden.' Om daar onmiddellijk aan toe te
voegen dat hij voor die dwarsverbanden nog niet voldoende documentatie heeft
gevonden.

Carlo Ginzburg (Turijn, 1939) is niet alleen een groot geleerde - zijn boeken
worden in vele talen door een breed publiek gelezen - hij is ook een historicus
van grote woorden. Het gesprek gaat over kapitalisme, fundamentalisme en
globalisering, over die langdurige processen die de loop van de geschiedenis
bepalen. Maar anders dan andere historici die over dat soort onderwerpen
schrijven, is hij wars van eindeloos getheoretiseer.

Nee, Ginzburg beschrijft grote ontwikkelingen met behulp van kleine voorbeelden:
een rechtszaak, de vorm van een oor op een schilderij, een witregel in een
roman, of, dat doet hij het liefst, een persoon die afwijkt van zijn omgeving.
En dan blijkt, als je goed naar die details van het verleden kijkt, dat niets is
wat het lijkt. Het zit altijd anders in elkaar dan je dacht. Globalisering? Dat
is helemaal niet iets onvermijdelijks, zegt Ginzburg. En Berlusconi? Die is echt
niet zo uniek.

Om vragen over dat soort grote ontwikkelingen en grote persoonlijkheden te
kunnen beantwoorden, gaat Ginzburg op zoek naar 'kleine' personen. Zoals
Jean-Pierre Pury, zijn jongste ontdekking. Volgende week komt hij naar de
Universiteit van Tilburg voor de Nexus-lezing, en daarin speelt deze Pury, een
onbekende 18de-eeuwse calvinist uit Zwitserland die via Zuid-Afrika in de
Amerikaanse kolonien belandde, een belangrijke rol.

Pury is volgens Ginzburg een pionier van de verbreiding van het Europese
kapitalisme in de rest van de wereld, vertelt hij aan zijn keukentafel in
Bologna, in een groot appartement volgestouwd met boeken.

Ginzburg stuitte op Pury in de archieven van de VOC. Pury had het VOC-bestuur
twee memoranda gestuurd. 'Ik had nog nooit van hem gehoord', vertelt Ginzburg.
Maar toen hij die memoranda begon te lezen, ontdekte hij dat ze volstonden met
verwijzingen naar het Oude Testament. 'Daaruit maakte ik op dat Pury een
protestant moest zijn en besloot ik zijn zaak te toetsen aan de theorieen van de
socioloog Max Weber.' Die laatste betoogde in zijn beroemde boek Die
protestantische Ethik und der Geist des Kapitalismus (1905) dat het moderne
kapitalisme zich niet over de wereld had verspreid dankzij de gewinzucht van de
ondernemers, maar dankzij hun puriteinse waarden als soberheid, rationaliteit,
zelftucht en ijver. 'Pury was zich er heel erg van bewust dat die waarden,
zonodig met geweld, moesten worden opgelegd aan niet-Europese volken met een
heel andere levenshouding. Hoewel hij geen ideoloog was, gaf hij op die manier
een religieuze motivatie voor de Europese expansie. Ik wil hem nu in een context
plaatsen door zijn leven te verbinden met andere individuele gevallen. Door
erachter te komen hoezeer hij van zijn omgeving afwijkt, hoop ik meer over zijn
tijd te weten te komen.'

Afwijkend gedrag van gewone mensen - Carlo Ginzburg werd er wereldberoemd mee,
toen hij in 1976 De Kaas en de Wormen schreef. Het is een microgeschiedenis van
het leven van de 16de-eeuwse Italiaanse molenaar Domenico Scandella, door zijn
vrienden Menocchio genoemd. Menocchio belandde op de brandstapel, omdat hij er
tot dan toe ongekende ketterse opvattingen op nahield. Bijna vier eeuwen later
ontdekte hij de protocollen van Menocchio's proces in de archieven van de
inquisitie. Hij reconstrueerde zijn leven en zijn naaste omgeving. Ginzburg
zette Menocchio neer als een nauwelijks geletterd man die tijdens de Reformatie
dankzij de uitvinding van de boekdrukkunst zijn eigen mening over de katholieke
kerk en de wereld vormde. In sommige opzichten lijkt hij daardoor op een mens
van deze tijd, hij is tolerant jegens andere religies en probeert door
zelfstandig te denken het wereldraadsel op te lossen. 'Maar Menocchio heeft ook
veel eigenschappen van een echte irrationele middeleeuwer, waardoor hij ver van
ons af staat', voegt Ginzburg daar corrigerend aan toe.

Aan de hand van Menocchio's afwijkende gedachten laat Ginzburg zien hoe de
volkscultuur in de 16de eeuw begon te botsen met de geinstitutionaliseerde
cultuur van kerk en adel en dat de gewone man zich steeds minder door de hoge
heren op z'n nek liet zitten. Tot dan toe geldende normen en waarden werden in
korte tijd onderuitgehaald. Tot Ginzburg met zijn boek kwam, had niemand zich
ooit gerealiseerd hoe snel dat gebeurde. 'We weten nog altijd erg weinig van
individuele levens in het verleden af', zegt hij. 'Net zomin als we veel
begrijpen van het functioneren van individuen in vroegere samenlevingen of van
de wijze waarop die samenlevingen zijn veranderd.'

Ginzburg is er door zijn onderzoek naar mensen als Menocchio van overtuigd
geraakt dat belangrijke historische veranderingen zich vaak heel snel
voltrekken. Dat komt onder meer doordat de waarden en normen waarop een
samenleving leunt in de praktijk vaak allang uitgehold zijn. Zo las iemand als
Menocchio niet alleen de bijbel, zoals lange tijd werd verondersteld, maar ook -
door de inquisitie verboden - boeken als Boccaccio's Decamerone. Door zo'n boek
was hij heel anders tegen de wereld gaan aankijken dan de kerk wenste. 'Ik ben
gefascineerd door de schending van normen', zegt Ginzburg. 'Want iedere
schending van een norm omvat tenslotte tegelijkertijd diezelfde norm. Het
bestuderen van uitzonderingen levert dan ook veel interessante informatie op.
Menocchio was zo'n uitzondering omdat hij heel anders over religie en de macht
van de kerk dacht dan de wereld om hem heen. Zijn afwijkende geloofsopvattingen
waren bovendien niet eerder beschreven. Daarom kun je van zijn geval leren, want
hij was heus niet de enige die er zo over dacht en die verboden boeken in de
volkstaal las.'

Plotselinge veranderingen, zoals die in de 16de eeuw, ziet Ginzburg ook in het
hedendaagse Italie opduiken. 'De Italiaanse regering wil op dit moment
overtredingen van de belastingwet vergoelijken. De fracties in het parlement
willen het betalen van belasting zelfs tot een irrelevante zaak verklaren.' Het
is volgens hem geen incident, maar iets dat er al heel lang aan zat te komen.
'Je moet altijd eerst kijken naar de spanning die in een tijd van snelle
maatschappelijke ontwikkelingen ontstaat tussen sociaal gedrag en bestaande
wetgeving', zegt hij. 'Want vaak wordt die wetgeving al heel lang overtreden
zonder dat iemand er aanstoot aan neemt. Een goed recent voorbeeld is het eerste
homohuwelijk in Italie. Het werd weliswaar gesloten op de Franse ambassade, maar
was desondanks een symbolische, openbare uitdaging van de bestaande wet die het
homohuwelijk verbiedt. Een uitdaging die logischerwijs voortkomt uit het leven
zelf en uiteindelijk een nieuwe norm oplevert. Hetzelfde is gebeurd met de
echtscheiding en de abortus, die tot in de jaren zeventig niet waren toegestaan.
Totdat er een referendum over werd gehouden en iedereen er voor bleek te zijn.'

Ginzburg noemt zichzelf links, al is hij niet politiek actief. Daarin verschilt
hij van zijn vader, Leone Ginzburg, een Russische jood die na de Russische
revolutie met zijn ouders in hun favoriete vakantieland Italie neerstreek. Leone
Ginzburg was sinds het einde van de jaren twintig actief in het antifascistische
verzet. Nadat Mussolini in 1943 was afgezet en de Duitsers Italie bezetten, werd
hij gearresteerd. 'Hij is in de gevangenis overleden als gevolg van de
martelingen van de nazi's. Ik heb maar weinig herinneringen aan hem, maar toch
mis ik hem soms, zoals je een geamputeerde arm kunt missen.'

Zijn moeder, de in 1991 overleden schrijfster Natalia Ginzburg, heeft meer
invloed op hem gehad. In zijn boeken hanteert Carlo Ginzburg precies dezelfde
bondige en indringende schrijfstijl als zij. Met een minimum aan woorden wordt
een groot effect bereikt. Tot aan het begin van de jaren vijftig was ze lid van
de communistische partij en in de jaren tachtig nam ze plaats in het parlement
voor een onafhankelijke linkse partij die gesteund werd door de communisten.
Ginzburg: 'Ik was daar aanvankelijk helemaal niet zo enthousiast over, ik zei
tegen haar dat ze helemaal geen politieke geest had. Maar uiteindelijk besefte
ik dat ik het bij het verkeerde eind had en dat juist haar gebrek aan politiek
gevoel positief uitwerkte.'

Niets is wat het lijkt. Dat betekent voor Ginzburg dat je moet zoeken naar de
waarheid. In zijn befaamde essay Sporen beschrijft hij de historicus dan ook als
een kruising tussen een arts en een detective, voor wie het onbenulligste detail
belangrijk kan zijn. Een enkele keer stelt hij ook actuele kwesties aan de kaak.
Zo verscheen in 1991 zijn boek De Rechter en de Historicus, waarin hij opkwam
voor zijn goede vriend Sofri die volgens hem ten onrechte was veroordeeld tot 22
jaar cel wegens medeplichtigheid aan een politieke moord. Ginzburg probeerde als
een eigentijdse Sherlock Holmes de onregelmatigheden in de bewijsvoering aan te
tonen. 'De Rechter en de Historicus was zowel een allegorie op de waarheid als
een poging om mijn vriend vrij te krijgen', zegt hij. 'Tegelijkertijd was ik
verbijsterd over de gelijkenissen tussen zijn proces en de heksenprocessen die
ik heb bestudeerd. Want ook hier was sprake van iemand met berouw die tijdens
zijn verhoor de namen noemde van medeplichtigen, van wie de schuld vervolgens
niet overduidelijk kon worden aangetoond. Ik heb voor dat boek dan ook dezelfde
onderzoeksmethode gebruikt als bij mijn onderzoek naar de heksenprocessen.'
Ginzburg liet daarmee zien hoe belachelijk dat proces tegen Sofri was en dat de
Italiaanse rechters willekeuriger met het bewijsmateriaal omgingen dan de
inquisitie. Zijn inspanningen hebben vooralsnog weinig geholpen, want zijn
vriend zit nog altijd in de gevangenis, al speelt diens zaak binnenkort voor het
Europese Hof in Straatsburg.

En dan belandt hij weer in het Italie van 2002, bij Berlusconi, de mediatycoon
die vrijwel alle Italiaanse televisiezenders en kranten in handen heeft. 'Het
fenomeen Berlusconi is misschien helemaal niet zo afwijkend in de Italiaanse
geschiedenis als iedereen denkt', zegt Ginzburg. 'Maar het gebruik van de
televisie als politiek wapen is dat wel. Berlusconi's aanwezigheid op de
televisie is verbijsterend. Het is dus niet zozeer een kwestie van inhoud als
wel van vorm. Zoals de Franse historicus Jacques Le Goff destijds zei over de
benoeming van de conservatieve Pool Karol Wojtila tot paus: dit zijn de
middeleeuwen plus televisie. Het is iets ouds gecombineerd met iets nieuws:
tv-charisma.'

Het is ook de paradox die Ginzburgs denken bepaalt: aan de ene kant heeft hij
mensen - individuen, soms belangrijk maar vaker niet - nodig om de waarheid in
de geschiedenis te vinden. Aan de andere kant wordt de wereld bepaald door
langetermijnontwikkelingen waarvan we ons misschien niet eens bewust zijn.
Ontwikkelingen zoals op het gebied van migratie, die tien jaar geleden een
fractie was van wat zij nu is. De mensen die Ginzburg beschrijft zijn volgens
hem dan ook helemaal niet zo vrij als ze denken.

Zo kunnen mensen nu wel discussieren over de wenselijkheid van globalisering,
dat wil zeggen van een steeds kleiner wordende, uniforme wereld die bepaald
wordt door het kapitalisme. Maar zo'n wereld kan nooit het eeuwige leven hebben,
omdat er altijd reacties op zullen komen. Ginzburg: 'Orwells 1984 is wat dat
betreft een heel instructief boek. Het beschrijft een barbaarse wereld waarin
interne tegenstellingen met geweld zijn onderdrukt en weggewerkt. Tegen zo'n
wereld kunnen we ons alleen maar afzetten, omdat mensen nu eenmaal niet over
alles op dezelfde manier denken. Een uniforme samenleving is dan ook een
negatieve utopie en geen historische realiteit.'

Het probleem van linkse politici in Italie en Europa op dit moment, en het
probleem van politici in het algemeen, is dat ze te weinig oog hebben voor die
langetermijnontwikkelingen. 'Politici moeten altijd al van tevoren bedenken wat
er de komende jaren gaat gebeuren en wat de gevolgen daarvan zijn', zegt hij.
'Ik zeg niet dat politici van historici zouden kunnen leren, in de zin dat ze
'lessen uit het verleden' moeten trekken. Het enige dat misschien wel van belang
kan zijn is de nadruk op het langetermijnperspectief. In een democratie zijn
regeringen gebonden aan de korte termijn als het om het behalen van successen
gaat. Terwijl het voor een samenleving juist belangrijk is dat ze plannen maken
voor de tijd dat ze niet meer aan de macht zijn, zoals op het gebied van
vergrijzing, milieu of migratie. Dat is nu precies de spanning tussen democratie
als systeem en de samenleving als systeem. Daarbij komen ook nog eens de
beperkingen van politiek correct gedrag. Zij zorgen ervoor dat pijnlijke vragen
uit de weg worden gegaan, terwijl juist het stellen van die vragen veel
belangrijker is dan de antwoorden daarop zijn.'

De Nexus-lezing van Carlo Ginzburg wordt op vrijdag 8 november gehouden in de
aula van de Tilburgse universiteit, Warandelaan 2, Tilburg. Reserveren van een
entreebewijs is verplicht. Inlichtingen: 013-466 34 50 of www.uvt.nl/nexus

Carlo Ginzburg: 'Berlusconi's aanwezigheid op de televisie is verbijsterend. Het
is dus niet zozeer een kwestie van inhoud als wel van vorm.'

Geschiedenis ; Internationale economie ; Economie ; Kunst en Cultuur

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              18 of 126 DOCUMENTS

                                NRC Handelsblad

                                November 2, 2002

Afscheid Kok van 'gewone burgers'

BYLINE: DOOR ONZE POLITIEKE REDACTIE

SECTION: Binnenland; Pg. 2

LENGTH: 364 words

DATELINE: DEN HAAG, 2 NOV.


Veel had het niet gescheeld of Wim Kok had vandaag zijn eigen afscheidsfeest
gemist. Een smak met de fiets, nadat hij in een Amsterdamse tramrail was
gereden, bezorgde de 64-jarige ex-premier deze week een hoofdwond, gekneusde
ribben en gedwongen rust.

Toch staat Kok vandaag in een vol theater Carre aan de Amstel om definitief te
worden uitgezwaaid door de enkele honderden PvdA-leden die een kaartje hebben
bemachtigd. In een keer het applaus, de dankwoorden en cadeaus die hij in de
woelige periode na de verkiezingen van 15 mei voorbij liet gaan. Kok koos bij
zijn vertrek uit het Torentje op 22 juli, na de beediging van het kabinet
Balkenende, bewust voor een sober vertrek, zonder Haagse receptie waar de
'gewone mensen' niet mee bereikt zouden worden.

Ook nu wil Kok niet spreken over hoe de rust hem bevalt. Hij heeft nog
correspondentie en contacten te onderhouden, waarvoor Kok als eerste ex-premier
tot een jaar na zijn vertrek kan beschikken over een werkkamer en secretariaat
bij het ministerie van Algemene Zaken, en een auto met chauffeur.

Kok is niet op zoek naar een voltijdse vervolgcarriere, zoals zijn voorganger
Lubbers, die na een hoogleraarschap in Tilburg een doorstart maakte als Hoge
Commissaris voor de Vluchtelingen bij de Verenigde Naties. Maar Kok reist op
onopvallende wijze wel de wereld over als lid van de Internationale Commissie
voor Vermiste Personen (ICMP). Via deze organisatie is hij betrokken bij de hulp
aan nabestaanden en de opsporing van 40.000 vermiste oorlogsslachtoffers in
ex-Joegoslavie. Als premier trad hij af vanwege de val van de voormalige
moslim-enclave Srebrenica in Bosnie. Nu komt hij voor het ICMP daar regelmatig
in de buurt. Op het overlijden van prins Claus reageerde hij vorige maand vanuit
de VS, vanaf de jaarvergadering van het ICMP-bestuur. Maar vandaag is het nog
eenmaal tijd voor de 'gewone burger'. Via internet hebben zij, niet alleen
PvdA-leden, een boeket van 1001 rozen ten afscheid verzameld. En er is een
kunstwerk van hout, glas en metaal dat een ingekaderd, samenhangend Nederland
voorstelt. Met Den Haag als glanzend middelpunt.

Regering ; Recht ; Politiek en Staat ; Staatsrecht

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              19 of 126 DOCUMENTS

                                NRC Handelsblad

                                October 30, 2002

Sarkozy, een storm die door Frankrijk raast

BYLINE: DOOR ONZE CORRESPONDENT PIETER KOTTMAN

SECTION: Binnenland; Pg. 3

LENGTH: 730 words

DATELINE: PARIJS, 30 OKT.


Nicolas Sarkozy, de Franse minister van Binnenlandse Zaken, trekt als een
stormwind door de Franse politiek. Het al aangeslagen links wordt
uiteengespeeld.

Sternieuwslezer van France 2 David Pujadas had er niet van terug. 'U en ik wonen
daar niet', antwoordde minister van Binnenlandse Zaken Nicolas Sarkozy vorige
week op kritische vragen over nieuwe veiligheidsmaatregelen ter bestrijding van
de misdaad in achterstandswijken. 'Ik kom op voor de allerarmsten, voor het
vergeten Frankrijk.' Stotterend waagde Pujadas nog een poging om de bezwaren van
links en van mensenrechtengroepen te verwoorden, maar die poging strandde
jammerlijk op de mengeling van briljant verbaal talent en gespeelde
vertrouwelijkheid, waar Sarkozy het patent op heeft.

Of Sarkozy's maatregelen in de praktijk toe te passen zijn, doet er nauwelijks
toe. Het is het psychologische effect dat telt. Hij wil prostituees en hun
klanten, krakers, 'agressieve' bedelaars en zigeuners aanpakken. Ook aan het
gehang van jongeren in de trappenhuizen van de flats moet een eind komen. 'Daar
wonen mensen die het minste verdienen en het verste moeten reizen naar hun werk.
Moeten die allerarmsten dan ook nog gestraft worden met de meeste misdaad en
overlast voor hun deur?'

Met slogans als 'een oorlog tegen de armen' en 'politiestaat' dacht de linkse
oppositie de als ambitieus en machtsbelust bekendstaande minister de voet dwars
te zetten. Maar de gewiekste advocaat Sarkozy spreekt de taal van de gewone man
beter dan links. Het moet maar eens afgelopen zijn met dat 'droits de
l'hommisme', het mensenrechtengedoe: mensenrechten zijn er ook en in de eerste
plaats voor de slachtoffers.

De socialistische burgemeester van Montpellier, Georges Freche, gaf hem gelijk
en zei dat 'kaviaar-links' beter kon zwijgen. 'Als links ook maar de helft van
de wet-Sarkozy had doorgevoerd, had (het) de verkiezingen gewonnen. We hebben
dat niet gedaan. Laten we dan nu onze mond houden.'

Sarkozy is overal. De Corsicanen heeft hij koelbloedig een referendum over
autonomie toegezegd, want 'we hoeven niet bang te zijn voor de democratie'. Hij
heeft de roman 'Rose bonbon' waarin pedofiele passages voorkomen, niet verboden
en probeert een gezaghebbend aanspreekpunt voor de verdeelde islam van Frankrijk
te organiseren.

Het sinds de nederlaag van dit voorjaar hopeloos verdeelde en zo goed als
leiderloze links wordt niet alleen door Sarkozy nog verder uiteen gespeeld. De
steeds populairdere minister van Binnenlandse Zaken is mediamiek verreweg het
behendigste lid van de regering-Raffarin, maar hij is niet de enige. De premier
zelf maakt op zijn minst ook de indruk van buitengewone voortvarendheid. De al
decennia slepende kwestie van de decentralisatie die volgens critici 'een
Republiek van 36.000 snelheden', evenveel als er gemeenten zijn in de hand kan
werken, gaat Raffarin in elk geval verbaal niet uit de weg. Ook heeft hij het
gewaagd openhartig de beloofde lastenverlichting te koppelen aan de economische
groei, aldus de eerste stap zettend naar het onafwendbare breken van de belofte.
De Senaat heeft hij verzocht de ingediende amendementen ter verlichting van de
vermogensbelasting in te trekken en terwijl hij stemrecht voor buitenlanders
deze week afwees kondigde hij nieuwe maatregelen aan ter verbetering van het
aloude 'integratiemodel'.

Voor rechts is '21 april', de dag waarop de extreem-rechtse leider Jean-Marie le
Pen de tweede ronde van de presidentsverkeizingen haalde ten koste van de
socialistische premier Lionel Jospin, 'niet slechts een waarschuwing geweest,
maar regelrecht alarm', zo zei Sarkozy tegen Pujadas. Dat alarm verklaart de in
elk geval met de mond beleden aandacht van de rechtse regering-Raffarin voor 'de
allerarmsten' en de, zij het selectieve, inlijving van linkse thema's. Tot
verdere ontreddering van links maar, als de tekenen niet bedriegen, ook van
rechts. Chiracs bezempartij UMP, die sinds de presidentsverkiezingen alle
rechtse partijen opslokte, blijft explosief. Zo drongen UMP-kamerleden deze week
aan op stemrecht voor buitenlanders, tot afgrijzen van rechtsere bloedgroepen.
Ook het zachtjes in de richting van het hellende vlak duwen van de 'dubbele
straf' door Sarkozy wordt met argusogen gevolgd. De duivelskunstenaar zal zijn
talenten ook in eigen kamp nog hard nodig hebben.

Binnenlandse politiek ; Politiek en Staat

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              20 of 126 DOCUMENTS

                                NRC Handelsblad

                                October 28, 2002

Doesburg strijkt Fassbinders grofheden glad

BYLINE: DOOR WILFRED TAKKEN

SECTION: Kunst; Pg. 9

LENGTH: 737 words


Tussen een lijnenspel van bewegende grijze pilaren en dwarsbalken komt het
nachtvolk samen: de hoeren, de hoerenlopers en de pooiers. Allen gaan aan het
werk, een magere hoer met een longziekte blijft achter. Niemand wil haar. Toch
vindt ze iets van liefde, of in ieder geval herkenning, in de huizenspeculant
A., die 'de Rijke Jood' wordt genoemd. Voor liefde is echter geen ruimte op deze
afvalhoop, hun tedere liefdesdans kan alleen maar uitmonden in een dodendans.

In zijn toneelstuk Het Vuil, de Stad en de Dood (1975) toont de Duitse cineast
Rainer Werner Fassbinder een kille, harde wereld met louter zakelijke relaties,
angst en geweld, woorden van haat. De grijze balken doen denken aan de pijlers
van een brug waaronder de verschoppelingen samenkomen. Maar het is ook het
betonnen skelet van de onmenselijke nieuwbouw die de joodse projectontwikkelaar
A. wil neerzetten. Regisseur Johan Doesburg wilde Het Vuil in 1987 reeds
opvoeren, maar dat werd toen verhinderd door activisten die abusievelijk dachten
dat het een antisemitisch stuk was. Nu voert Doesburg het omstreden stuk alsnog
op, bij zijn eigen gezelschap Het Nationale Toneel.

Fassbinder wilde met Het Vuil laten zien naar welke middelen de onderklasse moet
grijpen om te overleven - zoals Brecht of Gorki dat voor hem deden. Verder wilde
hij de duistere stadsvernieuwingsplannen van met name Frankfurt aan de kaak
stellen. Volgens Fassbinder gebruikte de gemeente daarvoor joodse ondernemers,
omdat die als slachtoffers boven de wet stonden. Daarmee wilde hij een derde
thema aansnijden: hoe het door schuldgevoel verkrampte Duitsland joden nog
altijd niet als gewone burgers behandelt. In een mislukte poging dit
vastzittende Duitse schuld/haatcomplex open te breken schiep hij het personage
'A. die de Rijke Jood wordt genoemd'. Als huizenspeculant maakt hij de stad
onleefbaar en voldoet zo aan het antisemitische stereotype van de joodse
kapitalistische schurk.

Fassbinders tekst is een bizarre, moeilijk te doorgronden potpourri van vulgaire
taal, poezie, schoolmeestertaal, religieuze taal, van gruwelijke tirades,
abstracte beelden, vette effecten, allegorie en melodrama. De tekst is nogal
statisch en fragmentarisch, de personages blijven stereotypes, alleen de
hoofdfiguren zijn uitgediept. Het is echter geen 'rotstuk', zoals de
tegenstanders het ongezien noemden. Het Vuil heeft een huiveringwekkende kracht,
en bevat een rijkdom aan gedachtes, beelden en verwijzingen.

Regisseur Johan Doesburg maakte een prachtig ogende, zorgvuldig gestileerde
voorstelling, als een muziekstuk, een verstilde rondedans, waarin de spelers
afgetekend bewegende decorstukken zijn. De toon is afstandelijk, gekunsteld.
Doesburg bouwt veel stille scenes in, zoals de scene in de nachtclub, een
tableau vivant waarin musicus Harry de Wit ronddwaalt. Zijn accordeon laat hij
zwaar ademen, valse lucht die de spanning tekent. Fassbinders inzet van vulgaire
paardenmiddelen, en zijn botsing van stijlmiddelen, strijkt Doesburg helaas
glad. In zijn geslaagde poging aan te tonen dat Het Vuil geen antisemitisch
dynamiet is, heeft Doesburg wel erg rigoureus de lont eruit getrokken. Het
contrast komt vooral van De Wits melancholische muziek, die met Arabisch
gejammer, onheilspellend bouwgerommel, vette schlagers en nachtclubliedjes het
noodzakelijke warme bloed in de voorstelling pompt.

De warmte komt verder van de liefdesrelatie tussen A. (Lou Landre) en de hoer
Roma B. (Marie-Louise Stheins). Ze herkennen elkaar als buitengesloten
eenlingen. Stheins en Landre vormen een geweldig paar. Landre is een correcte,
wat gedrongen heer, hij beweegt en spreekt beslist en afgemeten. Met kleine
middelen weet Landre zijn 'Rijke Jood' vlees en bloed te geven; angst,
gekrenktheid, maar ook plezier in zijn succes en macht. Landre's afgemeten spel
past perfect naast het emotionele spel van de verweerde blondine Stheins die
alle luikjes openzet. Met veel adem stoot ze haar zinnen uit, ze huilt,
wanhoopt, kan kinderlijk onderdanig zijn zonder haar vrouwelijke waardigheid te
verliezen. Twee werkelijk schone rollen in deze mooie maar keurig aangeveegde
voorstelling.

Voorstelling: Het Vuil, de Stad en De Dood van R.W. Fassbinder door Het
Nationale Toneel. Regie: Johan Doesburg. Gezien: 26/10 Koninklijke Schouwburg
Den Haag. Tournee t/m 26/1. Inl. 070-3181444 of www.nationaletoneel.nl

Toneel ; Kunst en Cultuur ; Kunst ; Theater

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              21 of 126 DOCUMENTS

                                NRC Handelsblad

                                October 26, 2002

New London Consort

BYLINE: KASPER JANSEN

SECTION: Leven & cetera; Pg. 61

LENGTH: 192 words


De mysterieuze stilte in het midden van de middeleeuwen hoort men nog aan het
begin van Songs of Angels, een cd met liederen over Maria, animerend gezongen
door het New London Consort. In de diepe stilte van toen horen we ijl gepinkel
op de harp en de gittern, een vroeg soort gitaar.

Op het cd-boekje zien we een hemels engelenorkestje met luit, vedel, fluit,
tamboerijn en psalter, een soort harp met een klankbord. De Maria-muziek is
afkomstig uit de Miracles de Nostre-Dame, 30.000 versregels met verhalen en
liederen, opgetekend door de Franse abt Gautier de Coincy (ca 1177-1236). Met
hem staan we op een keerpunt in de middeleeuwen. Zijn leven sluit aan op dat van
de Duitse abdis Hildegard von Bingen (1098-1179), wier muziek etherischer was.
Gautier de Coincy kwam tegemoet aan het populisme van toen dat zei dat
godsdienst ook aan de gewone man moest worden gebracht. De zingende engelen
dalen af en lijken net mensen. Deze liederen klinken soms verheven, maar verder
vooral vrolijk en volks.

Songs of Angels New London Consort o.l.v. Philip Pickett (Decca 460 794-2)

Klassieke muziek ; Kunst en Cultuur ; Kunst ; Muziek

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              22 of 126 DOCUMENTS

                                NRC Handelsblad

                                October 24, 2002

Mishandelde man uit Venlo overleden ; Morgen stille tocht

BYLINE: DOOR EEN ONZER REDACTEUREN

SECTION: Binnenland; Pg. 3

LENGTH: 578 words

DATELINE: VENLO, 24 OKT.


De 22-jarige Rene Steegmans die dinsdag in Venlo ernstig werd mishandeld is
vannacht in een Nijmeegs ziekenhuis overleden. Dat heeft de politie vanochtend
bekendgemaakt.

Het slachtoffer, een student, overleed nadat hij dinsdagmiddag bij supermarkt
Jan Linders in Venlo werd geslagen en geschopt. De politie heeft twee 18-jarige
jongens aangehouden, van wie een van Marokkaanse afkomst. Morgenavond wordt in
Venlo een stille tocht gehouden tegen zinloos geweld.

Uit onderzoek van een twintig mensen tellend politieam moet nog blijken of een
of beide jongens verantwoordelijk zijn voor de mishandeling, die plaatsvond
nadat Steegmans een opmerking maakte over het rijgedrag van de jongens. De twee
reden op hun scooter in hoog tempo rakelings langs een vrouw. De student zou
toen tegen hen hebben gezegd: 'Heb een beetje respect voor oudere mensen.'

Enkele bouwvakkers, die tegenover de winkel aan het werk waren, zeiden gisteren
tegen de Limburgse televisiezender L1 dat ze getuigen waren van de mishandeling.
Een van hen vertelde onder meer: 'Die man kwam op de grond te liggen, toen werd
er doorgeslagen, echt meerdere slagen.' In overleg met zijn collega's belde hij
het alarmnummer 112. Volgens de bouwvakker boden de omstanders geen enkele hulp.
Hij zag hoe een van de jongens na de mishandeling zijn helm pakte, die op zijn
scooter legde en 'doodleuk' boodschappen ging doen in de supermarkt.

Assistent-bedrijfleidster E. Lomans van supermarkt Linders vertelde vanochtend
dat het personeel 'zeer aangeslagen' is. Een van de cassieres, zei ze, stond
dinsdagmiddag kort na de mishandeling oog in oog met de vermoedelijke daders.
'Ze hoorde de een tegen de ander zeggen: 'Ik geloof dat we hem halfdood hebben
geslagen'. Het was voor ons een vreselijke ervaring. Wij voelen de klap nu pas
echt.'

De Venlonaren zijn bijzonder aangeslagen door het voorval. Op de parkeerplaats
van supermarkt Jan Linders hebben ze talrijke boeketten bloemen neergelegd met
teksten als 'Je was een held' en 'Zinloos geweld, waarom?'

De oma van de Nederlandse verdachte vertelde voor de zender dat haar kleinzoon
er op uit was gestuurd om voor een feestje 'bitterballen, kroketten en
frikadellen' te gaan halen. 'Toen hij lang wegbleef, werden we ongerust.' Zij
omschreef haar kleinkind als een 'aardige, lieve jongen'. 'Maar als hij met
vrienden samen is weet ik niet wat er gebeurt, of hij op afstand blijft staan of
dat hij wat doet.'

De politie Limburg Noord zegt dat de straatcriminaliteit onder Marokkaanse
jongeren in Venlo 'niet groot' is. 'Er is wel sprake van drugsgerelateerde
criminaliteit onder deze groepen', aldus een woordvoerder. 'Veel van die
jeugdigen klitten in kleine groepen samen, en dat geeft de bevolking soms het
gevoel van: 'oei, daar staan ze weer'. Ze dealen, ze verkopen, ook aan
buitenlanders die de grens over komen. Op de keper beschouwd zijn ze geen gevaar
voor de gewone burger.'

De Marokkaanse gemeenschap in Venlo heeft zich gisteren nadrukkelijk
gedistantieerd van de 'afschuwelijke daad' in de stad. Een van haar
woordvoerders heeft dat aan het gemeentebestuur laten weten.

Burgemeester J. Schrijen van Venlo ziet de mishandeling als 'een incident' en
'een onbezonnen daad'. 'Ik breng haar niet in verband met onze, twee, drie jaar
geleden begonnen strijd tegen de scooteroverlast in de stad', aldus Schrijen.

Slachtoffers ; Moord en doodslag ; Geweldsdelicten ; Recht ; Criminaliteit ;
Delicten ; Algemeen

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              23 of 126 DOCUMENTS

                                NRC Handelsblad

                                October 21, 2002

Verrijkte kippenkooi

BYLINE: KEES-JAAP HIN, CENTRUM VOOR LANDBOUW EN MILIEU TE UTRECHT LYDIA
STERRENBERG, RATHENAU INSTITUUT TE DEN HAAG

SECTION: Binnenland; Pg. 6

LENGTH: 182 words


Met de verrijkte kooi voor kippen schiet niemand iets op. Dit in tegenstelling
tot wat Roland Giebels (NRC Handelsblad, 15 oktober) beweert. In een dergelijke
kooi kunnen de dieren hun vleugels niet uitslaan, hun veren niet opzetten of
verzorgen en niet omdraaien zonder andere dieren te verstoren.

Maar behalve de kip schiet ook de pluimveesector er niks mee op. De verrijkte
kooi is namelijk niet meer dan een slecht verbeterde legbatterij. Het dier moet
het doen met een zitstok en een plastic flap waar zij het ei achter moet leggen.
Het beeld verandert niet: de kippen zitten nog steeds boven op elkaar gestapeld
in kooien.

Iedereen die in een stal met een legbatterij is geweest weet het: dit kan je aan
een gewone burger niet uitleggen.

De commissie-Wijffels vertolkte naar aanleiding van de MKZ-crisis een breed
gedragen mening: zo kon het niet langer meer. De veehouderij moet op een andere
leest geschoeid worden en kippen moeten weer kunnen scharrelen.

Dierenbescherming ; Veeteelt ; Economie ; Bedrijfstakken ; Agrarische Sector ;
Landbouw ; Natuur en Milieu

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              24 of 126 DOCUMENTS

                                NRC Handelsblad

                                October 19, 2002

Iedereen betaalt straks de rekening ; GEEN UITBREIDING

BYLINE: RENEE POSTMA

SECTION: Thema; Pg. 47

LENGTH: 1140 words


De belofte om toe te mogen treden tot de EU heeft landen als Polen en Hongarije
een democratie opgeleverd. Als de EU nu afhaakt, resteren armoede en
oorlogsdreiging.

Politieke chaos, economische instabiliteit en uiteindelijk maatschappelijke
ontwrichting. Dat zal Midden- en Oost-Europa treffen als de vijftien lidstaten
van de Europese Unie besluiten de uitbreiding met tien nieuwe landen niet te
laten doorgaan. Die wanorde zal er onvermijdelijk toe leiden dat grote stromen
migranten op gang komen - en uiteindelijk zal de Europese Unie zelf het
slachtoffer worden.

Zo ziet kort gezegd het scenario eruit als de lidstaten van de Europese Unie op
het laatste moment toch zouden afzien van de uitbreiding. Omdat het te veel geld
kost, of omdat niemand leiding kan geven aan wat wel het grootste,
ingewikkeldste onderhandelingsproces uit de geschiedenis van de internationale
politiek wordt genoemd, of omdat de eigen binnenlandse politiek de blik op het
grotere Europa even vertroebelt.

Om te beginnen zal er bij de kandidaten sprake zijn van enorme teleurstelling en
boosheid. Boosheid omdat de kandidaten toch weer in de mooie praatjes van een
grootmacht zijn getrapt. Dit keer van de Europese Unie.

De grootmachten hebben geen beste naam in de uiterst kwetsbare regio van Midden-
en Oost-Europa. Ingeklemd tussen het rijke Europa en het despotische en
chaotische Rusland zijn deze landen altijd een speelbal geweest van de
internationale politiek. De generatie van de grootouders ligt nog vers in het
geheugen hoe ze aan het einde van de Tweede Wereldoorlog plotseling achter een
'IJzeren Gordijn' werden geplakt: platgebombardeerd en kapotgevochten werden de
landen van Midden- en Oost-Europa zonder slag of stoot aan Stalin overhandigd.

Veertig jaar lang moesten ze stiekem via krakkemikkige radiootjes volgen hoe
West-Europa zich voorspoedig ontwikkelde. Via diezelfde radiootjes smeekten ze
om hulp toen Sovjettanks een einde kwamen maken aan de Hongaarse opstand in 1956
en aan de Praagse Lente in 1968. Maar het Westen kwam niet. Zelfs niet toen het
communistische Polen in 1981 de staat van beleg afkondigde en de hele oppositie
achter slot en grendel zette.

Pas toen de Midden- en Oost-Europeanen zichzelf bevrijdden van het communisme en
de Berlijnse Muur met de hand afbraken, kwamen de Westerse politici met
uitgestoken armen. De grote staatslieden beloofden dat het Westen het Oosten
nooit meer in de steek zou laten. De deur naar de Europese Unie werd met een
groots gebaar wagenwijd opengezet. De Duitse bondskanselier Helmut Kohl en de
Franse president FranCois Mitterrand dachten dat het met een paar jaar gepiept
zou kunnen zijn - nog voor de eeuwwisseling.

Het regende beloftes, maar de praktijk bleek taai. De nieuwe democratieen
moesten vanaf de grond worden opgebouwd. De communisten hadden een lege
schatkist en een failliete boedel achtergelaten. Voor de gewone burger zou het
voorlopig alleen maar zwaarder worden. Fabrieken moesten dicht, de werkloosheid
groeide, de kosten voor levensonderhoud sprongen omhoog, de pensioenen bleken
niets meer waard, spaarcentjes gingen in rook op.

De beginnende ondernemer had moeite om vaste grond onder de voeten te krijgen op
de vrije markt. De kandidaat-landen werden overstroomd door nieuwe wetten. Elke
maand golden er nieuwe regels. Dat moest omdat ze, wilden ze lid worden van de
EU, tachtigduizend pagina's aan gemeenschappelijke Europese wetgeving moesten
overnemen. Terwijl de kleine Poolse ondernemer overuren maakte om wijs te worden
uit de wirwar van regels en iedere maand gigantische bedragen kwijt was aan
rente op leningen van de bank, verrees tegenover hem in het weiland de ene
Franse hypermarkt na de andere. De buitenlander begon eerder geld te verdienen
op zijn markt dan hij.

Maar, zo troostten de inwoners zichzelf, al die offers zouden uiteindelijk
allemaal leiden tot het felbegeerde lidmaatschap van de Europese Unie. Dan
zouden de nieuwe landen als gelijke partners gelden, mee kunnen delen in de
welvaart van de interne markt en nooit meer afhankelijk zijn van welke
grootmacht dan ook; sterker nog, ze zouden zelf grootmacht zijn.

Zonder het perspectief van de EU - en de gelden die door Brussel beschikbaar
werden gesteld - hadden de gestagneerde samenlevingen van Midden- en Oost-Europa
de afgelopen tien jaar niet van hun plaats kunnen komen. Het beloofde
lidmaatschap heeft als breekijzer gefungeerd. Om echte democratische spelregels
af te dwingen. Om de markten open te gooien. Om tot een vergelijk met de
buurlanden te komen. Om Roma en andere minderheden rechtszekerheid te bieden. Om
zware industrie aan banden te leggen en duizenden mensen op straat te zetten. Om
slaperige grensovergangen om te bouwen tot hypermoderne douanekantoren.

Alleen al het wapperende blauwe vlaggetje met de gouden sterren aan de horizon
was genoeg voor landen als Roemenie en Bulgarije, maar ook Albanie, Kroatie,
Macedonie en de rest van het voormalige Joegoslavie om zich aan de Europese orde
te onderwerpen. Althans om daar een begin mee te maken.

Dit ordenend principe van de EU wordt in een klap weggevaagd als nu besloten
wordt niet uit te breiden. De regeringen in de regio zullen geen argumenten meer
in handen hebben om verder te gaan met pijnlijke, maar noodzakelijke
hervormingen. Politieke leiders zullen hun toevlucht nemen tot clientelisme en
corruptie, zoals dat eeuwenlang in dit gebied heeft gewerkt. Nationalisme zal
terugkeren als beproefd middel om de massa's te manipuleren. Achter een nieuw,
onzichtbaar gordijn zal niet de orde van de EU maar die van Oekraine de overhand
krijgen.

Een typisch Europees compromis om een aantal kandidaten wel toe te laten en
andere voorlopig niet, is wat dat betreft geen oplossing. Duitsland, het meest
Midden-Europese land van de EU, weet dat het Oekraine aan zijn oostgrens zal
voelen als Polen in de kou moet blijven staan. Berlijn kent zijn geschiedenis en
weet dat een 'cosmetische' uitbreiding met een paar minilandjes als Estland,
Slovenie en misschien Hongarije en Tsjechie niet de vereiste stabiliteit zal
brengen in de regio.

Duitsland is zich als enige bewust van de psychologie van het gebied en weet dat
economische ongelijkheid alleen maar spanning tot gevolg zal hebben en dat
armoede grote groepen migranten in beweging zal zetten. En dat ze allemaal via
Duitsland zullen komen en het land - niet voor de eerste keer in de geschiedenis
- in een onmogelijke positie zullen brengen.

SLOWAKIJE - Het plein voor het parlementsgebouw in de hoofdstad Bratislava, die
in vier jaar sterk is verwesterd

Foto Stuart Franklin/ Magnum/ABC

TSJECHIE - Een filmploeg op het Wenceslasplein in Praag. Dit plein was in 1989
het decor van de Fluwelen Revolutie

Foto Stuart Franklin/Magnum/ABC

Buitenlandse betrekkingen ; Politiek en Staat

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              25 of 126 DOCUMENTS

                                NRC Handelsblad

                                October 19, 2002

Starters en eenverdieners kunnen geen kant uit op de woningmarkt

BYLINE: KAREL BERKHOUT

SECTION: Economie; Pg. 14

LENGTH: 1647 words


Het woningbezit wordt door alle politieke partijen hoog in het vaandel gevoerd,
het is zelfs in de wet verankerd. Sinds 1997 zijn er voor het eerst in Nederland
meer koop- dan huurwoningen. Maar met de stijgende prijzen kunnen steeds minder
mensen zich een eigen woning verloorloven.

Voor de Nederlandse woningmarkt was 1997 een bijzonder jaar. Voor het eerst
waren er meer koopwoningen in Nederland dan huurwoningen. Het enthousiasme van
de huizenkopers sloeg over op de politici. Voor de VVD is het eigen-woningbezit
van oudsher een uitdrukking van de individuele vrijheid. Het CDA koestert al
lang de 'bezitsvorming', omdat eigenaren zich meer verantwoordelijk zouden
voelen dan huurders. Nu begon ook de aloude 'huurderspartij' PvdA te pleiten
voor de eigen woning en stelde voor om mensen met een laag inkomen bij de
aanschaf van een huis te steunen met een subsidie.

Vijf jaar later zijn er naar verhouding nog meer huiseigenaren dan huurders. De
koopsubsidie is verankerd in de wet-Bevordering Eigen Woningbezit (BEW), die een
plaats heeft gekregen naast de Nationale Hypotheek Garantie (NHG) een aloud
instrument om het huizenbezit te stimuleren. Net als Paars droomt het
demissionaire kabinet-Balkenende van een natie van huizenbezitters. 'Het beleid
is gericht op de verdere groei van het eigen woningbezit', schrijft demissionair
minister H. Kamp (VROM) in zijn begroting voor volgend jaar.

De vraag is alleen: zijn de grenzen van deze groei niet in zicht gekomen? Ja,
zegt bijvoorbeeld het Stimuleringsfonds Volkshuisvesting (SVn), dat onlangs een
starterslening introduceerde. 'Door de sterk gestegen prijzen van koopwoningen
in de afgelopen jaren maken nieuwkomers bij voorbaat weinig kans', meldt de SVn.
De inkomens zijn namelijk veel minder hard gestegen dan de huizenprijzen. Het
inkomen bepaalt uiteindelijk hoeveel een kandidaat-koper kan lenen voor de
aanschaf van een huis, naast zaken als de rentestand.

'Het bruto modaal jaarinkomen is tussen 1997 en 2000 gestegen met 10 procent. De
gemiddelde koopsom van een nieuwbouwwoning is gestegen met 26 procent en de
gemiddelde totale koopsom maar liefst met 53 procent. Hieruit kan geconcludeerd
worden dat voor de starter met een modaal inkomen en zelfs voor de starter met
anderhalf-modaal inkomen de koopwoning vrijwel onbereikbaar is geworden', licht
SVn-medewerker J. van de Werken toe. Onderzoeker M. Stoffers van het Centraal
Planbureau (CPB), dat veel onderzoek heeft gedaan naar de woningmarkt, bevestigt
dit: 'De pijn zit vooral bij starters en mensen met een inkomen.'

De traditionele pleitbezorgers van het kopen dan wel hebben van een woning
erkennen schoorvoetend dat het kopen van een woning lastiger is geworden voor
grote groepen. In het bericht over het derde kwartaal dat de makelaarsvereniging
NVM vorige week publiceerde over de huizenmarkt, staat dat dankzij de lage rente
de 'betaalbaarheid' van de woningen voor het eerst sinds tijden weer is
toegenomen. Uit de 'betaalbaarheidsindex' van de NVM blijkt echter dat de
betaalbaarheid laag blijft. Zo heeft een modaal eenverdienershuishouden nog maar
driekwart van het inkomen, dat nodig is voor de aankoop van het gemiddelde huis
van 206.000 euro.

De Vereniging Eigen Huis (VEH) houdt bij monde van woordvoerder H. de la Porte
een opgewekt verhaal: 'Er is nog steeds een toename van tweeverdieners. De rente
is ook laag. Op dit moment wordt in Nederland zo'n 30 tot 35 procent van het
bruto inkomen besteed aan wonen. Dat is hoger dan voorheen maar op Europees
niveau.' Om er dan aan toe te voegen: 'Voor alleenverdieners en starters is het
inderdaad haast onmogelijk om nog een huis te kopen. Die groep heeft het al een
tijd lastiger, maar is nu groter dan pakweg vijf jaar geleden.'

De vraag is: hoeveel groter? Geen enkele instelling in Nederland heeft daarover
cijfers. Wie de betaalbaarheidsindex van de NVM gebruikt voor een vergelijking
met het verleden wat de NVM zelf overigens niet doet krijgt een ruwe indicatie.
Had een modaal eenverdienershuishouden in 1997 nog ruim 90 procent van het
benodigde inkomen, dit jaar is dat gedaald naar 75 procent. Beide cijfers zijn
overigens geflatteerd, doordat de NVM ervan uit blijkt te gaan dat de koper
slechts 90 procent van de koopsom hoeft te lenen voor starters een zeldzaamheid.
Wie uitgaat van een hypotheeklening van 100 procent ziet dat een modaal
eenverdienershuishouden in 2002 goed is voor minder dan 70 procent van het
benodigde inkomen. Voor de zeer gebruikelijke tophypotheek waarmee ook de
kosten-koper (overdrachtsbelasting, makelaar, notaris) worden betaald, geeft het
inkomen van de modale eenverdiener zelfs maar een dekking van minder dan 60
procent.

Om een scherper beeld te krijgen van de verliezers van de huizenmarkt heeft
onderzoeker M. Toet van het CPB wel een tip: 'Neem de inkomens en vermenigvuldig
die met de factor die financiers gebruiken om de maximale hypotheeklening te
berekenen. Leg de maximale leningen die verschillende inkomensgroepen kunnen
krijgen naast de gemiddelde huizenprijs per regio. Dan kun je vaststellen
hoeveel mensen wel en hoeveel mensen geen woning meer kunnen kopen.' Zo kan 1997
het jaar van de omslag worden vergeleken met 2000, het laatste jaar waarover
gedetailleerde inkomensgegevens bestaan. En ook een beetje met 2002, een jaar
waarin de huizenprijzen weer zo'n 15 procent hoger liggen dan in 2000, maar
waarover alleen tamelijk ruwe inkomensgegevens beschikbaar zijn.  zie kader voor
de verdere uitwerking van de methode .

Uit de berekeningen blijkt hoezeer de betaalbaarheid van de Nederlandse woningen
de afgelopen jaren is afgenomen. Van de 6,7 miljoen huishoudens verdiende in
1997 de helft genoeg om de gemiddelde eengezinswoning in Nederland te kopen. In
het jaar 2000 kon nog maar 30 procent van de 6,9 miljoen huishoudens de
gemiddelde eengezinswoning kopen. Het aantal huishoudens dat in Nederland een
appartement kan kopen is dezelfde periode afgenomen van 70 naar 50 procent. In
2002 is het gemiddelde huishoudeninkomen niet meer genoeg voor de gemiddelde
eengezinswoning in Nederland, alleen nog voor zo'n woning in Groningen en
Friesland.

Het aantal mensen dat nog een woning kan kopen neemt overal in Nederland af. In
de 'goedkope' provincies Groningen en Friesland kon in 2000 nog maar de helft
van de huishoudens een eengezinswoning kopen, tegen 70 procent in 1997 een beeld
dat vergelijkbaar is met Limburg en Zeeland. Kon in de 'dure' provincies
Utrecht, Noord-Holland en Zuid-Holland in 1997 nog 40 procent van de huishoudens
een eensgezinswoning kopen, in 2000 was dat aantal gehalveerd.

De grote verliezer van de woningmarkt is Jan Modaal, het troetelkind van de
Nederlandse politici. Modaal is het inkomen op de ziekenfondsgrens, dat het CPB
gebruikt om de inkomenseffecten van beleid te simuleren: de zogeheten
'koopkrachtplaatjes'. In 1997 kon Jan Modaal de gemiddelde eengezinswoning in
Nederland al niet meer betalen, maar nog wel in Groningen, Friesland en Zeeland.
De eengezinswoning was in 2000 al overal onbetaalbaar voor Jan Modaal, die zich
alleen nog een appartement kon veroorloven in het noorden van Nederland en
Zeeland. Anno 2002 rest hem een appartement in Friesland, dat is alles. Wie in
ogenschouw neemt dat ongeveer de helft van de Nederlandse bevolking een modaal
inkomen of minder heeft, beseft dat de groep verliezers fors is.

De onbetaalbaarheid van woningen begint zo dit jaar ook andere overheidsbeleid
te bijten. Meer 'veiligheid' in de grote steden, is de bedoeling, maar zelfs
ervaren politie-agenten kunnen alleen in Groningen nog een heel huis kopen.
Verpleegkundigen worden vooral gezocht in de Randstad, maar moeten tevreden zijn
met een appartement in Noord-Nederland. Agenten en verpleegsters zijn niettemin
beter af dan vrachtwagenchauffeurs en technisch tekenaars, die nergens zelfs
maar een appartement kunnen kopen. Notarissen die alleen loon ontvangen of
ICT-projectleiders kunnen in Nederland wel makkelijk een appartement kopen, maar
niet meer de gemiddelde eengezinswoning.

Bij deze voorbeelden in 2002 gaat het overigens om individuele inkomens, niet
over de inkomens per huishouden zoals in de met elkaar vergeleken jaren 1997 en
2000. Anders gezegd, hier geldt nog dat tweeverdieners wel op meer plekken een
huis kunnen kopen. Volgens de NVM is hun inkomen nog ruim toereikend voor de
gemiddelde woning in Nederland. Maar, waarschuwt de NVM-onderzoeker: 'Wel komt
de grens (...) nu ook voor de startende tweeverdieners dichterbij.' Een erfenis,
een aardige winst op de beurs of een eigen huis dat al langer in bezit is, maken
de aankoop van een huis natuurlijk makkelijker. Wat de rol is van dergelijke
privevermogens is lastig na te gaan, doordat gegevens over bijvoorbeeld de
'overwaarde' van het huis ontbreken.

Duidelijk is dat de overheid niet veel kan doen om het woningbezit te
bevorderen. Neem de koopsubsidie, waarmee huurders jaarlijks 20.000 woningen
hadden moeten kopen. Tot nu toe zijn er 620 aanvragen geweest, waarvan er 380
zijn toegekend. Voor de maximumkoopsom van 118.000 euro in de BEW zijn nu
nergens in Nederland eengezinswoningen te koop en alleen in Groningen, Friesland
en Drenthe een appartement. Voor volgend jaar staan desalniettemin 3.800
BEW-subsidies ingeboekt.

De woningzoekende zou kunnen huren, als er veel huurwoningen waren. Onlangs
sloeg de corporatiekoepel Aedes alarm over de enorme wachtlijsten voor
huurwoningen. Dus blijven woningzoekenden kijken naar koopwoningen. Bijvoorbeeld
in Groningen, zegt makelaar R. Bakker: 'Mensen die net van de HBO komen moeten
zich er vaak diep voor in de schulden steken. Dat ze dat toch doen, is omdat de
huren ook behoorlijk hoog zijn.'

Aantal mensen dat een mens kan kopen is drastisch gedaald

NRC Handelsblad 191002 /Remy Jon Ming/ Bron: FNV Loonwijzer, CBS, Kadaster

Woningbezit ; Infrastructuur ; Volkshuisvesting

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              26 of 126 DOCUMENTS

                                NRC Handelsblad

                                October 19, 2002

'Jan Modaal' kansloos op huizenmarkt ; Alleen flat in Friesland

BYLINE: DOOR ONZE REDACTEUR KAREL BERKHOUT

SECTION: Economie; Pg. 13

LENGTH: 431 words

DATELINE: ROTTERDAM, 19 OKT.


Het aantal mensen in Nederland dat een woning kan kopen is de afgelopen jaren
fors afgenomen. Dat blijkt uit een onderzoek door deze krant naar de Nederlandse
woningmarkt.

In 1997, het jaar waarin Nederland voor het eerst meer koop- dan huurwoningen
telde, verdiende de helft van de Nederlandse huishoudens genoeg om een
gemiddelde eengezinswoning te kunnen betalen. Maar dat aantal is sindsdien
gedaald tot 30 procent - van de bijna zeven miljoen huishoudens in 2000, het
laatste jaar waarover inkomensgegevens beschikbaar zijn. In 2002 kan met het -
geschatte - gemiddelde huishoudeninkomen van 28.000 euro alleen nog een
gemiddelde eengezinswoning worden gekocht in Groningen en Friesland.

Het kabinet-Balkenende, sinds deze week demissionair, streeft net als zijn
paarse voorgangers naar vergroting van het aantal eigenwoningbezitters in
Nederland. Maar de prijzenhausse op de huizenmarkt maakt het voor grote groepen
onmogelijk om een eengezinswoning of appartement te bemachtigen. Deskundigen
noemen met name de 'starters' op de woningmarkt en de huishoudens met een
inkomen als grote verliezers, al weten zij niet hoe groot deze groep is.

Om deze groep 'kanslozen' op de woningmarkt in kaart te brengen heeft deze
krant, in samenspraak met het Centraal Planbureau (CPB), daartoe een methode
ontwikkeld. Omdat het inkomen de belangrijkste financieringsbron voor een woning
is en voor nieuwkomers doorgaans de enige bron, bepaalt de hoogte daarvan
hoeveel een huizenkoper kan lenen. Dan weet die dus ook hoe duur het gewenste
huis mag zijn. Door deze 'koopkracht' van de huishoudens af te zetten tegen de
huizenprijzen, kan worden bepaald welke inkomensgroepen de gemiddelde woning nog
kunnen betalen.

Uit deze meting, waarbij geen rekening wordt gehouden met het eigen vermogen,
blijkt dat het aantal mensen dat zo'n woning kan kopen overal in Nederland
afneemt. Zo kon in 2000 in provincies Groningen en Friesland nog maar de helft
van alle huishoudens een gemiddelde eengezinswoning betalen, tegen 70 procent in
1997. In Utrecht, Noord-Holland en Zuid-Holland was dat in 2000 maar 20 procent,
tegenover 40 procent in 1997.

Voor 'Jan Modaal', het fictieve personage met een gemiddeld inkomen, zijn de
uitkomsten nog pregnanter. In 1997 kon hij nog een gemiddelde eengezinswoning in
zowel Groningen, Friesland als Zeeland betalen. Maar in 2000 kon hij zich in
deze provincies alleen nog maar een appartement veroorloven. En anno 2002 alleen
nog maar een appartement in Friesland.

starters : pagina 14

Woningbezit ; Infrastructuur ; Volkshuisvesting

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              27 of 126 DOCUMENTS

                                NRC Handelsblad

                                October 17, 2002

Van poldermodel tot poltergeist

SECTION: Opinie; Pg. 9

LENGTH: 1121 words


De chaos en verwarring die het kabinet-Balkenende heeft uitgestraald, bezorgt
het land een ongunstig imago. Geen gedraal maar snel een oordeel van de burger
is gewenst, vindt Derk Jan Eppink.

Zelden heeft een land zo snel een imagoverandering ondergaan als Nederland dit
jaar. Van een rustig voortkabbelend poldermodel veranderde de Nederlandse
politiek in een groot laboratorium voor politieke vernieuwing. Alles moest
onmiddellijk anders. Op het Binnenhof sneuvelden historische records alsof
eeuwen en decennia tot weken verschrompelden. De eerste politieke moord sinds
1672, de snelst groeiende partij, de kortst zittende staatssecretaris ooit en
het kortst zittende kabinet na de Tweede Wereldoorlog.

Tot voor kort kreeg ik als Nederlander in Belgie, het meest nabije buitenland,
zelden een vraag over mijn eigen land. Saai, somber, poldermist. De laatste tijd
spreken de Belgen over de 'politieke chaos bij de Noorderburen', wellicht niet
zonder leedvermaak. En een Fransman vroeg me, met een veelzeggende glimlach, of
'Nederland in elkaar stortte'. Ik kon hem verzekeren dat men in een vlak land
niet zo diep kan vallen.

Toch is Nederland voor veel waarnemers in het buitenland een interessant land
geworden. In een sociologische microkosmos hebben zich in korte tijd paradoxale
ontwikkelingen voorgedaan. De economische groei van de jaren negentig was
ongekend en regeerders dachten dat dit alle burgers blij zou maken. Maar dat
bleek niet het geval. De almachtige overheid kon structurele problemen als
wachtlijsten en files niet oplossen. De overheid vocht tegen te hoge
verwachtingen. Die conjuncturele irritatie onder burgers vermengde zich met
structureel ongenoegen over onveiligheid, immigratie en de vergeten aspecten van
de zogenoemde multi-culturele samenleving. Veel maatschappelijke ergernis
ontlaadde zich via Pim Fortuyn die de 'puinhopen van Paars' aanklaagde. Het was
overdreven, maar het raakte een snaar. Een half jaar na de verkiezingen van mei
zitten we weer met puinhopen, met de 'puinhopen van Pim', althans van hen die
pretendeerden in diens 'geest' te spreken. In het LPF heerste een poltergeist.

Het experiment heeft laten zien dat politiek een bijzonder vak is, een echt
metier, dat wezenlijk verschilt van andere maatschappelijke activiteiten.
Politiek vereist geduld, overredingskracht, doorzettings- en
incasseringsvermogen. Roepen op de zeepkist reikt niet verder dan de asem van de
roeper. Het experiment heeft ook laten zien dat een politieke partij fundamenten
nodig heeft. Een partij moet worden gedragen door ervaren mensen, moet een
historisch geheugen hebben en een ideeel streven uitstralen.

Van de grote ommezwaai is niet veel terechtgekomen omdat de LPF alle energie in
een vernietigende onderlinge ruzie investeerde. Op de Nederlandse televisie keek
ik dikwijls naar het journaal, speciaal om de volgende aflevering van de
Muppetshow te zien. Het was een ruzie met een afstotende chemie tussen mensen
die elkaar niet kenden. Slogans en grote woorden waren een eerste redmiddel,
maar een land kan niet worden bestuurd op basis van verbalisme. Er is geen
alternatief voor goed beleid dat vaak lastig, inert en saai is.

Toch is het goed dat CDA en VVD het experiment hebben aangedurfd. Er was ten
eerste geen alternatief. De PvdA had zich stuk geregeerd en met haar halvering
een historisch diepterecord gevestigd. De VVD verloor ook veel. Zij had wellicht
weinig zin om te regeren, maar het staatsbelang woog zwaarder. Het CDA waarvan
sommigen ooit dachten dat het op de mestvaalt van de geschiedenis zou belanden
was aan zet, zij het gelukkig zonder de vroegere arrogantie van 'we run this
country'. En Nederland had weer een gereformeerde premier, met het keurmerk van
de Vrije Universiteit.

Ten tweede was de regeringsdeelname van het LPF, achteraf bezien, de meest
effectieve remedie. Een cordon sanitaire tegen het LPF zou dodelijk zijn
geweest. De partij van Fortuyn was de underdog en zij symboliseerde het
anti-regentendom. In de oppositie zou zij zich makkelijker kunnen handhaven
omdat zij niet zou worden blootgesteld aan de striemende wind van
regeringsverantwoordelijkheid. Zij zou groeien in het martelaarschap.

Lessen elders in Europa bewijzen dat. Oostenrijk laat zien dat de
regeringsdeelname van de FPO uiteindelijke de retoriek van Haider smoort.
Regeren breekt het maagdelijk vlies van de anti-held die het establishment tart.
Het cordon sanitaire tegen het Vlaams Blok in Vlaanderen laat daarentegen zien
hoe het niet moet. Die partij wordt steeds groter. Uitsluiting is geen
remmiddel, maar een groeimiddel omdat de gewone man sympathie koestert voor de
verstotene. Het cordon sanitaire dreigt Antwerpen onbestuurbaar te maken. Het is
zelfs niet uitgesloten dat het Vlaams Blok bij de landelijke verkiezingen van
volgend jaar uitgroeit tot een van de grootste partijen. Het cordon sanitaire is
de strategie voor een lang durende lijdensweg.

In Nederland is het einde van de lijdensweg in zicht want de burger wil niet
eindeloos experimenteren. Er staan belangrijke binnenlandse en buitenlandse
onderwerpen op de agenda die een consistente en gedegen aanpak vereisen. Het
zijn onderwerpen die de kern van Nederlandse belangen raken. Ook een relatief
klein land heeft meer belangen dan natuurlijke vrienden. Een klein land moet,
bij gebrek aan gewicht, sluwer en behendiger zijn dan een groot land. Maar een
regering die alle tijd moet steken in de ruzies tussen ministers van een partij
kan niet regeren. Zij straalt een beeld uit van chaos, verwarring en
besluiteloosheid. Dat straalt af op het land en zijn imago. Nederland had tot
voor kort het beeld van betrouwbaarheid, gedegenheid en organisatiekunde. Nu kan
men in buitenlandse kranten koppen verwachten als: 'das Chaos regiert' of 'Dutch
in disarray'.

In een dergelijke situatie kan men het best kiezen voor de korte pijn. Geen
gedraal maar snel een oordeel van de burger. De kiezer heeft altijd gelijk. In
mei koos hij voor het experiment en een andere, meer behoudende tijdgeest.
Waarschijnlijk mag de kiezer medio december weer naar de stembus. Hij zal niet
snel van tijdgeest veranderen, maar ziet in het LPF de falende vormgever. Het
regeerakkoord was nochtans vrij goed. Indien de kiezer het mandaat geeft, kunnen
CDA en VVD het beter met zijn tweeen af. Dat brengt minder Muppetshow, maar het
landsbelang is beter gebaat bij een verlichte vorm van saaiheid.

Mr. drs. D.J. Eppink is werkzaam in het kabinet van Europees Commissaris Frits
Bolkestein. Hij schreef dit artikel op persoonlijke titel.

Tekening: Frits Muller

Regering ; Politieke partijen ; Recht ; Politiek en Staat ; Staatsrecht ;
Gemeenten ; Binnenlandse Politiek ; Lokale Politiek

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              28 of 126 DOCUMENTS

                                NRC Handelsblad

                                October 14, 2002

Over vader Zorreguieta geen twist ... Kamerleden zijn het volk ... en reizen met
de touringcar

BYLINE: RENE MOERLAND

SECTION: binnenland; Pg. 2

LENGTH: 1063 words


Waarom zijn de ouders van prinses Maxima niet uitgenodigd voor de begrafenis van
prins Claus? Dat is een van de vragen die de Rijksvoorlichtingsdienst sinds
vorige week niet beantwoordt. Het comfortabele excuus: de uitnodigingen zijn een
prive-zaak.

Nu valt een begrafenis van alle koninklijke plechtigheden wel het meeste in de
prive-sfeer. Er is bijvoorbeeld niet zoiets als een 'toestemmingswet' voor nodig
om het regelen, zoals voor het huwelijk van Willem-Alexander en Maxima begin dit
jaar. De noodzaak van expliciete toestemming bracht Tweede en Eerste Kamer toen
bijna voor de lastige vraag of de vader van Maxima met zijn verleden als
bewindsman in de Argentijnse junta, mocht komen. Toen vader Zorreguieta zelf
afzegde, maakte de Kamer het zich gemakkelijk door over zijn 'toelaatbaarheid'
bij latere gelegenheden ook maar geen uitspraak te doen.

Bij een begrafenis van een lid van het Koningshuis komt de Kamer er
staatsrechtelijk niet aan te pas. De plechtigheid wordt geregeld door iets wat
wel een 'Hofbesluit' wordt genoemd, of een 'Huis-KB'. Het zijn geen officiele
wettelijke termen, maar zij duiden een koninklijk besluit aan dat alleen door de
Koningin is getekend. Er komt zelfs geen minister bij kijken, die een 'gewoon'
koninklijk besluit contrasigneert. Dat het Hof iets zelfstandig besluit, is
uiterst zeldzaam - het gebeurt wel eens als bijvoorbeeld een lid van de
koninklijke hofhouding wordt voorgedragen voor een onderscheiding. Overigens
geldt ook dan de grondwettelijke bepaling dat de Koning wordt geacht zijn Huis
in te richten 'met inachtneming van het openbaar belang'.

Over de uitnodigingen voor de begrafenis is ondertussen wel degelijk vergaderd.
Meermalen zelfs, in de loop van het jaar - namelijk steeds als de gezondheid van
prins Claus of die van prins Bernhard aanleiding gaf. Steeds spraken de
grootmeester van het hof, de voorzitters van Eerste en Tweede Kamer en
vertegenwoordigers van het kabinet dan over onderdelen uit het - geheime -
draaiboek. Vragen als 'wie komt wel, wie komt niet?' speelden daarbij volgens
betrokkenen een voorname rol, al was het maar omdat Claus en Bernard niet
dezelfde lijstjes hebben, en ook diplomatieke verhoudingen spelen.

Het niet uitnodigen van de Zorreguieta's was in deze gesprekken 'geen twistpunt'
vertelt een van de betrokkenen. De Zorreguieta's zijn gewoon niet uitgenodigd,
omdat niemand erop gestaan heeft dat het wel zou gebeuren.

Evenmin is er - althans recentelijk - gediscussieerd over het bijeenroepen van
de Verenigde Vergadering der Staten-Generaal, de herdenkingsbijeenkomst van de
verzamelde Tweede en Eerste Kamer die woensdag plaats had in de Ridderzaal. Zo'n
vergadering komt over als traditioneel, maar was in feite een heuse vernieuwing.
Bij de laatste begrafenis van een lid van de koninklijke familie, Wilhelmina in
1962, noch daarvoor, gebeurde het. Hierin schuilt niet de hand van de huidige
Kamervoorzitters, de christendemocraat Braks van de Eerste Kamer en de liberaal
Weisglas van de Tweede Kamer. Toen zij aantraden stond de Verenigde Vergadering
al 'enige jaren' in het draaiboek.

Wel hebben de Kamervoorzitters zich gebogen over een ander 'punt van
overweging', namelijk om alle leden van de Eerste en Tweede Kamer uit te
nodigen. De overweging was eenvoudig: Kamerleden zijn volksvertegenwoordigers en
zijn dus uitstek geschikt om in die hoedanigheid bij de koninklijke begrafenis
de 'gewone burger' te vertegenwoordigen.

Het Kamerlid namens de gewone burger: dat was een gedachte die veertig jaar
geleden nog geen rol speelde. Wilhelmina wilde als publiek tijdens haar
uitvaartdienst 'rechtgeaarde burgers van alle standen'. 'Niet uitsluitend
bevoorrechte standen of personen, die door betaling of door protectie van eenige
autoriteit zouden verkrijgen', mochten worden toegelaten, zo citeert haar
biograaf Cees Fasseur de 'uitdrukkelijken wensch' van Wilhelmina. Bij haar
begrafenis op 8 december 1962 waren dus wel gewone, deugdelijke mensen aanwezig,
maar niet hun staatsrechtelijke stand-ins. En trouwens ook niet veel
buitenlandse gasten. Van Wilhelmina moest haar begrafenis 'een zuiver
Nederlandsch karakter' dragen.

Nu zijn behalve een hele serie buitenlandse gasten ook alle Tweede- en
Eerste-Kamerleden uitgenodigd. Sterker nog: ze komen bijna allemaal.

De wijze waarop zij komen, zal ten eerste onderstrepen dat de
volksvertegenwoordigers gewone mensen zijn. Kijkt morgen tv voor een unieke kans
om het oppergezag van de democratie te zien optreden als schoolklas in de bus.
Alle 225 parlementariers hebben per e-mail het dagprogramma toegestuurd
gekregen. Om half tien verzamelen op het Binnenhof, geen ander vervoer nemen dan
de gereedstaande bussen, die hen eerst naar de Technische Universiteit in Delft
en dan naar de Nieuwe Kerk zullen vervoeren.

Slechts een paar van de 225 parlementariers nemen morgen niet deel aan het
busreisje, zoals de Groenlinks-senator Sam Pormes. Daarachter moeten geen
politieke motieven worden gezocht, verzekert het Eerste Kamerlid uit Assen.
Pormes mag dan 'weinig ophebben met de monarchie', maar voor Claus als persoon
had hij juist veel waardering. Die was in zijn ogen 'de enige republikein van
het koningshuis'.

Net als collega-senatoren had Pormes zich daarom voorgenomen ten minste een van
de twee parlementaire plechtigheden bij te wonen - het is zijn geval de
Ridderzaal geworden. Omgekeerd was bijvoorbeeld Leo Platvoet, ook
GroenLinks-senator, er vorige week niet bij en is hij er morgen wel. Ook
Platvoet is republikein: 'maar ik doe er weinig aan'. Net als andere Kamerleden
benadrukt hij vooral te komen uit respect voor de overledene. Daarnaast ziet hij
'een extra reden' in de rol van Claus als 'linksbuiten' van het koningshuis. De
republikeinen van de SP hebben die rechtvaardiging niet nodig: zij komen omdat
het vanzelfsprekend is dat je gaat, als je bent uitgenodigd voor een begrafenis.
Tweede Kamerlid Agnes Kant: 'Iets wat vanzelfsprekend is, hoef je niet uit te
leggen, toch?'

De Tweede Kamer hervat woensdag de vergadering. Eerste agendapunt is de
begroting algemene zaken, waarbij ook de kosten van de begrafenis van Claus aan
de orde komen. Daarna de algemene financiele beschouwingen.

Illustratie: Sieb Posthuma

Politiek en Staat ; Recht ; Staatsrecht ; Parlement ; Politiek en Staat ; Recht
; Staatsrecht ; Staatsvormen ; Koningshuizen

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              29 of 126 DOCUMENTS

                                NRC Handelsblad

                                October 9, 2002

Komrij en de prins 5

BYLINE: GE TOL, DEVENTER

SECTION: Opinie; Pg. 8

LENGTH: 202 words


'Zijn rol was beperkt tot die van adviseur van het staatshoofd en vader van zijn
kinderen', aldus het commentaar in deze krant van 7 oktober naar aanleiding van
het overlijden van prins Claus.

De zeer persoonlijke manier waarop Claus die beperkte taak heeft vervuld, is
dezer dagen het gesprek van de dag. Als iemand in onze verloederde samenleving
heeft laten zien wat waarden en normen zijn en wat in het leven belangrijk is,
dan is het wel prins Claus geweest.

In wezen heeft Claus een leven geleid dat veel getrouwde vrouwen zullen
herkennen. Een leven namelijk in de schaduw van de kostwinner/carrieremaker, met
voor zichzelf enkele bezigheden buitenshuis in de sociaal/maatschappelijke
sfeer.

De manier waarop Claus deze achtergrondrol heeft ingevuld is eigenlijk een
pleidooi voor het afschaffen van dit soort rol- en protocolpatronen. Niet alleen
voor het gewone volk, maar ook en vooral voor de 'franje van Oranje' om de
opperstalmeester van Wim Sonneveld te citeren.

Prins Claus heeft van zijn leven een kunstwerk gemaakt. Dat is de erfenis die
hij niet alleen zijn gezin en familie, maar ook ons nalaat.

Koningshuizen ; Recht ; Politiek en Staat ; Staatsrecht ; Staatsvormen

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              30 of 126 DOCUMENTS

                                NRC Handelsblad

                                October 4, 2002

Een zachtmoedige doodgraver ; De IJmuidense vertellingen van Conny Braam

BYLINE: ELSBETH ETTY

SECTION: boeken; Pg. 33

LENGTH: 1242 words


Conny Braam, auteur van een gestaag, ook in kwalitatief opzicht groeiend oeuvre,
treedt met haar nieuwste roman De onweerstaanbare bastaard onmiskenbaar in de
sporen van Nederlands oudste nog levende romanschrijver en grote verteller:
Theun de Vries. De onweerstaanbare bastaard is het tweede deel van een
romancyclus over IJmuiden, de plek waar Braams betovergrootouders midden
negentiende eeuw neerstreken. Haar aanpak roept de magistrale historische cyclus
van De Vries over het geslacht Wiarda in herinnering. Zo beschreef hij in
Stiefmoeder Aarde (1936), deels op basis van overgeleverde familieverhalen, de
veranderingen die zich aan het einde van de negentiende eeuw in Friesland
voltrokken. Het zijn realistische historische streek- en familieromans met een
sterk sociale inslag.

Over dit genre is vaak in badinerende zin gesproken, omdat het zich leent tot
politieke traktaatjes, maar in handen van echte schrijvers kan fictionalisering
van historisch materiaal dat bij wijze van spreken schreeuwt om sociaal
engagement tot ware literatuur uitgroeien. De Vries is daarvan het beste bewijs,
Braam (1948) laat zien dat het sociaal realistische genre nog springlevend is.
Het is ook de pendant in romanvorm van de meer documentaire werkwijze die een
non-fictieverteller als Geert Mak met veel succes toepast.

Een complete romancyclus is de passende vorm voor een tegelijk brede en
gedetailleerde beschrijving van een historische epoche. Met als bijkomend
voordeel dat naarmate de cyclus vordert ook een ontwikkeling in het
schrijverschap van de auteur zichtbaar wordt. Het eerste deel van Braams
IJmuidense vertellingen, De woede van Abraham (2000), handelt over de uit het
tsaristische Rusland gevluchte lijfeigene Nicolas Abraham, zijn vrouw Julia en
hun opstandige dochter Lena. Het gezin wordt van hun boerderij in het duingebied
rond IJmuiden verdreven wegens de aanleg van het Noordzeekanaal. Ze
solidariseren zich met de straatarme 'gastarbeiders' die het kanaal graven, wat
Braam in de gelegenheid stelt de geschiedenis van de streek te beschrijven
vanuit de optiek van het 'gewone volk'. In De woede van Abraham verlooft dochter
Lena zich met de maatschappelijk bewogen Multatuliaan Ezekiel Boerhaave,
redacteur van de Opregte Haarlemsche Courant. Zijn politieke engagement maakt
het hem onmogelijk zijn beroep als journalist te blijven uitoefenen, zodat hij
gedwongen is het werk van zijn schoonvader over te nemen: hij wordt doodgraver
te IJmuiden.

In het nu verschenen tweede deel, dat de jaren 1914-1919 bestrijkt, is Ezekiel
overleden. Lena Boerhaave-Abraham woont met haar oudste zoon, de weduwnaar Nico
en diens drie kinderen in een huisje naast de Westerbegraafplaats in IJmuiden.
Nico, een zachtmoedige, idealistische antimilitarist, is zijn vader en
grootvader opgevolgd als doodgraver en heeft daar zijn handen aan vol. Er woedt
oorlog in Europa en hoewel Nederland neutraal blijft, is de vissersvloot van
IJmuiden regelmatig ten prooi aan zeemijnen of beschietingen van Duitse of
Engelse oorlogsschepen. De lijken spoelen bij tientallen tegelijk aan op het
strand.

Lena's jongste zoon Bart Boerhaave is in veel opzichten de tegenpool van Nico.
Hij ontwikkelt zich tot een 'OW-er', iemand die grote oorlogswinsten maakt en
bereid is daarvoor zelfs zijn familie te verraden. Tussen de twee broers staat
hun aantrekkelijke vrijgevochten zus Klara. Ook zij profiteert als uitbaatster
van een cafe van de oorlog, maar kiest als het er op aankomt voor de uitgebuite
IJmuidense vissers en laat een getraumatiseerde Duitse deserteur bij zich
onderduiken. De ooit zo hechte, sociaal betrokken familie dreigt uiteen te
vallen, zeker als in november 1917 een deel de kant van de bolsjewistische
revolutie in Rusland kiest en een andere deel zich tot niets ontziende
kapitalisten ontwikkelt. In het familieverhaal tekent zich tegelijk af hoe een
gemeenschap, in dit geval IJmuiden, onder extreme omstandigheden kan
desintegreren.

Slachtoffers

Een partijkeuze achteraf voor de slachtoffers, verdrukten en opstandigen is al
te gemakkelijk, obligaat zelfs. Braam weet deze valkuil te vermijden. Al
schemert duidelijk door waar haar sympathie ligt, ze hoedt zich toch voor een
schrille zwart-witschildering in termen van goed-fout. Zo krijgt zelfs de
oorlogsprofiteur Bart sympathieke trekken mee, terwijl moeder Lena eerder als
berekenend dan als heilig wordt voorgesteld. Over het algemeen zijn de
personages in De onweerstaanbare bastaard menselijker dan de soms nogal
schematisch voorgestelde helden in De woede van Abraham.

Uitzondering en zwakke stee in de roman is de 'positieve heldin' Doenja, een
door Bart in Berlijn opgepikte Russische vluchtelinge. De bolsjewistische
Doenja, beeldschoon en in moreel en intellectueel opzicht boven iedereen
uittorenend, wordt op een ongeloofwaardige manier het verhaal in geparachuteerd,
als een seksueel bevrijde kruising tussen Rosa Luxemburg en Alexandra Kollontaj.
Dit vloekt met het door Braam zo gewetensvol opgeroepen tijdsbeeld. Genoemde
bolsjewistes zouden het wel uit hun hoofd hebben gelaten met een parvenu als
Bart Boerhaave het bed te delen. De historische 'Doenja's' waren over het
algemeen gestrenge blauwkousen die in iedere bourgeois een spion vermoedden en
bovendien in 1917 wel iets belangrijkers te doen hadden dan zich in een gehucht
als IJmuiden te laten opsluiten.

Vermoedelijk heeft Braam Doenja, die wel iets heeft van Regina in Stiefmoeder
Aarde van Theun de Vries, nodig om de geschiedenis van het Russisch-IJmuidense
geslacht Abraham-Boerhave in een volgend deel (bijvoorbeeld over de Tweede
Wereldoorlog en de beruchte Velser affaire) te kunnen voortzetten. Dit
overwegende, zou het me zelfs niet verbazen als deze romancyclus over IJmuiden
een bewuste allusie is op die van Theun de Vries over Friesland. Of zou het stom
toeval zijn dat Braam IJmuiden als 'bastaard' aanduidt, terwijl De Vries zijn
Friese land van herkomst een 'stiefmoeder' noemt.

Socialistisch-realisme

Hebben we bij zowel Theun de Vries als Conny Braam nu te maken met het beruchte
'socialistisch-realisme' dat werd gepreekt door Maxim Gorki en dat in Rusland
onder Stalin tot absurd dogma werd verheven? Theun de Vries heeft over het
sociaal realisme gezegd dat het uitgaat van 'de sociale perspectieven die mensen
zich stellen, met alle psychologische en sociale gevolgen vandien.' Maar, voegde
hij er aan toe: 'een schrijver moet wel een kunstenaar zijn en niet een
willekeurige scribent die alleen over een nieuwe fabriek wil schrijven en de
rest larie vindt.'

Tot die laatste categorie behoort Conny Braam zeker niet. Aan de andere kant
beschikt ze evenmin over het brede artistieke palet van een De Vries. Wel is ze
bereid uitputtend onderzoek te doen en haar personages in een geloofwaardige
historische context te plaatsen. Haar kracht ligt minder in de trefzekere
beelden of doorleefde karakteriseringen dan in de opbouw van een spannende en
verrassende plot. Daar komt bij dat haar beschrijvingen van historische
IJmuidense drama's - zoals de berging van de Duitse torpedojager V69 - van een
meesterlijk inlevingsvermogen en stilistisch vakmanschap getuigen. Een
onversneden schrijfster kortom, beschikkend over materiaal dat gerust een
goudmijn kan worden genoemd.

Conny Braam: De onweerstaanbare bastaard. Augustus, 351 blz. Euro 18,50

Conny Braam Foto Leo van Velzen

Kunst en Cultuur ; Kunst ; Taal- en Letterkunde ; Literatuur

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              31 of 126 DOCUMENTS



                                NRC Handelsblad

                               30 September 2002
                                  <no edition

Mannen kunnen beter imiteren

BYLINE: Maarten Huygen

SECTION: Media; Blz. 19

LENGTH: 705 woorden

ABSTRACT

Hoe doe je Paul Witteman na of Thom de Graaf? Als komiek glijd je meteen uit. Te
weinig scherpe kantjes om de mensen mee aan het lachen te krijgen. Ad Melkert
viel ook niet mee indertijd. Imiteren vergt veel talent, niet alleen van de
komiek, maar ook van het slachtoffer. Misschien was dat het probleem van Paars:
te weinig imiteerbare mensen. Van Agt en Lubbers werden gretig nagebootst, maar
Kok bleef redelijk buiten schot. Te weinig in het oog lopende afwijkingen.

Voor imitaties geldt hetzelfde als voor cartoons. Mannen zijn niet alleen betere
komieken maar kunnen ook gemakkelijker worden nagedaan dan vrouwen. Ze kunnen
zelfs beter vrouwen nadoen. Waarschijnlijk omdat mannen zich vaker als komiek of
als potentieel slachtoffer op de voorgrond dringen. Alle Amerikaanse presidenten
die ik ken zijn briljant geïmiteerd. Wie zich waagt aan de jarenlange missie om
president te worden met een kleinere kans op winnen dan in de loterij - moet een
steekje los hebben. Die durf, die agressieve verkoopstijl van zichzelf, de
overdreven pogingen om iets over te brengen laten diepe sporen na in iemands
karakter.

Je ziet het wekelijks bij Kopspijkers, wederom winnaar van de Acadamy Award. Het
enige satirische programma dat over is op de publieke televisie, sinds Jiskefet
is ingezakt. Er valt weinig te lachen, dezer dagen.

Zaterdagavond mislukten de imitaties enigszins. De namaak-Theo van Gogh was in
houding goed, voorovergezakt op tafel met sigaret in de ene en het hoofd in de
andere hand. De stem klopte niet. Acteur Paul Groot had dat subtiele
midden-Hollandse aksjent van Mat Herben bij vlagen goed te pakken - hij is ook
de beste imitator - maar hij zakte weg en nam zijn toevlucht tot ,,een lijntje
met Fortuyn''. Dat uitgesproken karakter beheerst hij beter, met overslaande
stem en al. Bij tijd en wijle had Groot de Herben-dictie ook te pakken.
Kopspijkers had het overigens nooit aangedurfd om Kok te imiteren als die een
paar maanden geleden was neergeschoten. Ooit was die vader des vaderlands, de
beste premier van de wereld, van het poldermodel, weet u nog?

Ach, die Herben. Bij de LPF blijkt zo'n breedvoerig, naar consensus strevend
ambtenaartje onmisbaar. Onder de vermaledijde Haagse kaasstolp worden ook
nuttige vaardigheden aangeleerd. Herbens opstappen als partijleider heeft de
ellende alleen maar vergroot. Afgelopen weekeinde speelde zich het spitting
image af bij de echte politici van de LPF. Een labiele Winnie de Jong bij Barend
& van Dorp, driftig schreeuwend of poeslief, telkens van mening veranderend. En
zondag in Buitenhof, Jim Janssen van Raay, houder van de medaille voor jenever
drinken, in een beminnelijke bui, sussend, verzoenend tegenover een boos
LPF-lid. Het wordt tijd voor Leefbaar LPF.

En terwijl de LPF strijdend wegzinkt en de VVD weinig profilerends onderneemt,
scoorde Balkenende gisteren een homerun in Kruispunt. Wat was de RVD blij. Een
town meeting in een café, geïllustreerd door mini-reportages waarin gewone
burgers gemakkelijk te beantwoorden vragen stelden over normen en waarden.
Waarom fietsen anderen in de weg als ik wil inhalen? Waarom word ik als
vuilnisophaalster altijd geschoffeerd? Wanneer houden ze eens op met het
weggooien van zwerfvuil?

Daar wist Balkenende wel weg mee, nou en of-ie. Een onderwerp dat de overheid
weinig geld kost. Bovendien, als je over de begroting voor ordehandhaving zou
praten, zinkt de belangstelling van de kijker meteen weg. Het gaat volgens
Balkenende over ,,verantwoording'' en ,,eigen verantwoordelijkheid''. Die termen
vielen om elke zin. Hier had hij op gewacht. Hij kent alle rapporten over normen
en waarden uit het hoofd en glunderend van trots dreunde hij ze achter elkaar
op. Hij kan het snelst van iedereen. Normen en waarden zijn in het kabinet
onderwerp van gesprek, zei hij. Het gaat erom te kijken waar we het over hebben,
waar de problemen zich voordoen. En er wordt ook een wetenschappelijk kader aan
gegeven. Het gaat bovenal om de vraag: hoe ga je met elkaar om? Balkenende is
niet de enige die hier goed in is. Volgens een gepresenteerde peiling vindt wel
96 procent van de burgers dat ze zich goed aan normen en waarden houden. Een man
van het volk dus, die Balkenende, ideaal materiaal om te imiteren.

LOAD-DATE: March 31, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2002 NRC Media B.V.
                              All Rights Reserved

                              32 of 126 DOCUMENTS



                                NRC Handelsblad

                               30 September 2002
                                  <no edition

Europolitici leven incognito in Brussel...dat zegt iets over Europa...maar ook
over de Belgen.

BYLINE: Caroline de Gruyter

SECTION: Binnenland; Blz. 2

LENGTH: 1098 woorden

ABSTRACT

Een man van middelbare leeftijd loopt over het parkeerterrein van de bekende
Zweedse woongigant, op een industrieterrein buiten Brussel. Hij is klein van
stuk, een beetje hoekig, en draagt een loden winterjas. De man, die aan zijn
bemodderde schoenen te oordelen zijn auto ook in de drassige berm naast het
volle parkeerterrein heeft moeten zetten, laveert tussen karren vol
doe-het-zelfpakketten door. Niemand die naar hem omkijkt. Grappig: hij is Romano
Prodi, de voorzitter van de Europese Commissie.

Dezelfde man die zo vaak met zijn hoofd in kranten en op de televisie
verschijnt. Dat zo iemand uitgerekend in Brussel, de hoofdstad van Europa,
totaal incognito rond kan lopen, zegt iets over het schimmenrijk waarin veel
eurofunctionarissen hier leven.

Een paar weken later. In de Marollen, een oude Brusselse volkswijk, loopt de
Franse eurocommissaris Michel Barnier met zijn vrouw een brocante-winkel binnen.
Het is druk: veel Brusselaars zwerven hier op zondag rond, op zoek naar een
antieke stoel of kast, of om gewoon te flaneren. De Barniers hebben bekijks. Dat
wil zeggen, zí[#xfffd]j, niet haar man. Ze is ver in de veertig, maar oogt tien
jaar jonger: slank, halflang blond haar, leren jack met helwit T-shirt eronder.
Hij is zelfs in vrijetijdskleding een lange plank, formeel, afstandelijk.
Precies zoals door de week, als hij zijn grijze pak draagt, en zich niet over
een Engels kastje buigt maar over de toekomstige besluitvorming in de Europese
Unie als de kandidaat-landen uit Oost-Europa straks zijn toegetreden.

Het moet prettig zijn voor Prodi, Barnier en andere prominente Europeanen dat
zij betrekkelijk anoniem en zonder bodyguards door Brussel kunnen lopen. Een
andere eurocommissaris vertelt graag het verhaal dat hij, toen hij op een dag
bij zijn toenmalige huis in Waterloo (een villawijk buiten Brussel) in de tuin
stond te werken, plotseling een vrouw aan het hek zag staan. De vrouw zei: ,,Ik
woon hiernaast, heeft u tijd om ook bij ons in de tuin te komen werken?'' Zij
hield hem voor de tuinman. Hij antwoordde dat zijn dagen drukbezet zijn en liet
haar over zijn beroep verder in de waan.

Een amusante anekdote. Maar het zegt ook iets over de populariteit van de
Europese eenwording, die ooit begon om ervoor te zorgen dat er geen oorlog meer
zou komen in Europa en die intussen in de ogen van veel burgers is verzand in
een ingewikkeld, super-technisch project dat hun pet ver te boven gaat. Zelfs
geïnteresseerde krantenlezers volgen het maar matig. De ironie wil daardoor dat
de Europese Commissie dagelijks beslissingen neemt die gewone burgers meer raken
dan in die naoorlogse beginjaren van de samenstelling van gehaktballen tot de
hoeveelheid smog die er boven een stad mag hangen terwijl de voormannen van het
Europa van nu net zo onbekend zijn als de leiders van toen.

Jacques Delors, die van 1985 tot 1995 voorzitter was van de Europese Commissie,
wordt wel eens op straat aangehouden als hij in Brussel is. En niet alleen door
voormalige collega's. Maar wie kende Roy Jenkins? Of Jacques Santer?

Santer trad in 1999 smadelijk af als voorzitter. Hij is nu europarlementariër.
In Ukkel, de Brusselse gemeente waarin hij woont, kuiert hij op straat zonder
dat iemand lijkt te beseffen dat hí[#xfffd]j de man was die drie jaar geleden
bijna dagelijks het nieuws domineerde.

In Brussel, dat is volgepakt met Europese instellingen, leven ook de 12.000
functionarissen van de Commissie en hun gezinnen goeddeels gescheiden van de
Belgen. De meesten, althans. Hetzelfde geldt voor veel lobbyisten en voor
diplomaten die hier bij de ambassade van hun land bij de Europese Unie zijn
gestationeerd. De kinderen gaan naar de Europese school, de Britse school of het
Lycée Français. Ouders van tweelingen zijn lid van de Twin Club ook daar is
niets Belgisch aan. Echtgenotes hebben lees- en gymclubs opgericht. Men ontmoet
elkaar op etentjes. Daar is zelden een Belg bij, tenzij hij ook voor de
Commissie of een andere Europese instelling werkt. Veel eurofunctionarissen
lezen alleen Belgische kranten als ze willen weten welke films er die week
draaien. In hun dagelijkse knipselmap van de Commissie vinden zij Belgisch
nieuws als het hun specialisme (immigratie, belastingen) betreft.

Velen blijven in Brussel na hun pensionering. Het leven is er altijd goed voor
ze geweest. Ze vinden de anonimiteit prettig, vrienden wonen hier, kinderen en
kleinkinderen niet zelden ook. ,,Ik had het gevoel dat ik in een vacuüm
leefde'', zegt een Spanjaard niettemin. Hij is het ,,goedbetaalde inteeltleven''
ontvlucht en woont weer in Madrid. Brussel kon voor hem Rome zijn, of Berlijn:
de stad is decor, meer niet.

Omgekeerd trekken de Belgen zich ook weinig van de `eurocrowd' aan. Voor hen
lijkt de balans min of meer nul, een enkele eurohater of -adept daargelaten. De
Europeanen zijn koopkrachtig; de middenstand bloeit, concertzalen zitten vol, je
kunt in Brussel eten wat je maar wilt. Aan de andere kant zorgen ze voor meer
files. Ook zijn er voor hen in de `Europa-wijk', ten oosten van het centrum,
lelijke kantoorflats neergezet waarvoor mooie oude townhouses zijn gesneuveld.
Iets wat veel Brusselaars de Europese Commissie kwalijk nemen, maar wat zonder
toestemming van hun eigen stadsbestuur nooit gebeurd zou zijn.

In Belgische kranten lees je geen woord over het leven dat deze expats leiden.
Alsof die grote, parallelle wereld simpelweg niet bestaat. Aan de vele
universiteiten in België is maar één wetenschapper te vinden die, zeven jaar
geleden, onderzoek deed naar niet-Belgische EU-ingezetenen. Dat was geen
socioloog, maar een politicoloog. Hij wilde weten hoe het gemeentelijk stemrecht
voor deze mensen de Belgische verkiezingsuitslag zou beïnvloeden. De conclusie
was: in geen enkel opzicht.

,,Soms vraag ik mij af'', mijmert een Commissiefunctionaris bij vrienden aan de
dis, ,,of ik niet een beetje in België moet integreren voor ik hier doodga. Als
Brusselaars al nauwelijks weten wie we zijn en wat we doen, hoe kunnen we dat
dan van andere burgers verwachten?''

Vanaf vandaag zal de Haagse Staat, de wekelijkse rubriek over Haagse politiek,
minimaal eens per maand worden afgewisseld door de Brusselse Staat. Deze bevat
tevens een agenda van belangrijke Europese bijeenkomsten in de daaropvolgende
weken.

Op 9 oktober maakt de Europese Commissie bekend welke kandidaat-lidstaten gereed
zijn voor de laatste ronde van onderhandelingen voor toetreding tot de Europese
Unie.

Op 24 en 25 oktober komen de regeringsleiders uit alle EU-lidstaten in Brussel
bijeen om definitief te beslissen welke kandidaat-lidstaten de laatste
onderhandelingsronde in kunnen.

LOAD-DATE: March 31, 2017

LANGUAGE: DUTCH; NEDERLANDS

NOTES: Vanaf vandaag zal de Haagse Staat, de wekelijkse rubriek over Haagse
politiek, minimaal eens per maand worden afgewisseld door de Brusselse Staat.
Deze bevat tevens een agenda van belangrijke Europese bijeenkomsten in de
daaropvolgende weken.; Op 9 oktober maakt de Europese Commissie bekend welke
kandidaat-lidstaten gereed zijn voor de laatste ronde van onderhandelingen voor
toetreding tot de Europese Unie.; Op 24 en 25 oktober komen de regeringsleiders
uit alle EU-lidstaten in Brussel bijeen om definitief te beslissen welke
kandidaat-lidstaten de laatste onderhandelingsronde in kunnen.

GRAPHIC: Illustratie: Sieb Posthuma

PUBLICATION-TYPE: Krant

JOURNAL-CODE: NRC Handelsblad


                         Copyright 2002 NRC Media B.V.
                              All Rights Reserved

                              33 of 126 DOCUMENTS



                                NRC Handelsblad

                               28 September 2002
                                  <no edition

Kanoet - hoe lang nog?

BYLINE: Koos van Zomeren

SECTION: Zaterdags Bijvoegsel; Blz. 31

LENGTH: 1207 woorden

ABSTRACT

Aan het uiterlijk van een kanoet valt weinig te beleven. In het broedseizoen
vertoont hij een intens rode gloed, maar dan zit hij ergens in de toendra, wij
zien hem meestal kleurloos. Ook verder is het een vogel zonder bijzondere
kenmerken, in alle opzichten de gemiddelde steltloper, Jan Modaal op de wadden.

Het eerste wat hierna opvalt is dat zulke eenvoudige vogels zo merkwaardig over
de wereld verspreid zijn. Er worden bij kanoeten zes ondersoorten onderscheiden,
iedere met zijn eigen broedgebied in het noorden, overwinteringsgebied in het
zuiden en een duidelijk afgebakende trekroute daartussenin. Ja, in hun
trekgedrag zijn ze extreem: non-stop-vluchten van 5.000 kilometer
(brandstofverbruik: 1 gram vet per 100 kilometer).

,,Een dier dus'', stelt Theunis Piersma vast, ,,dat met bescheiden middelen
uitzonderlijke prestaties levert. Toch zie ik dát niet als het geheim van de
kanoet.''

,,En wat is dan wel het geheim van de kanoet?'', vraag ik braaf.

,,Dat wat de kanoet tot kanoet maakt'', antwoordt hij, ,,zit in het puntje van
zijn snavel.''

Theunis houdt zich sinds een jaar of twintig met kanoeten bezig en we hebben het
hier eerder over gehad, in februari 1994 om precies te zijn. Toen al had hij
zijn vermoedens over die snavelpunt, toen al werden we geraakt door de
afhankelijkheid van de kanoet van zijn eigen uitvinding: je ontwikkelt een
instrument om de wereld de baas te worden en dan wordt dat instrument de baas
over jou.

In 1997 konden uiteindelijk details over dit instrument worden gepubliceerd. Uit
heel alledaagse elementen van het tastzintuig, de lichaampjes van Herbst, heeft
de kanoet een heel bijzonder orgaan weten te vervaardigen. Hij steekt zijn
snavel in de bodem en lokaliseert zijn prooi met behulp van de drukverschillen
die hij bespeurt. Hij kan zijn prooi voelen zonder die direct aan te raken. Dat
maakt het hem mogelijk zijn voedsel heel efficiënt op te sporen.

,,Of misschien'', zegt Theunis, ,,moet je zeggen dat de essentie van de kanoet
toch in zijn hoofd zit: de verwerking van de informatie die hem door zijn snavel
wordt verschaft.'' Zo is het bij deze vogel maar één stap van wroeten in het
slik naar zijn wereldbeeld.

Inmiddels zijn we weer een paar jaar verder, het verhaal is gerijpt. Wat we nu
van de kanoet begrijpen (nog lang niet alles natuurlijk), begrijpen we vanuit
zijn snavelpunt.

In de toendra leeft hij als zichtjager van de spinnen en langpootmuggen die hij
uit de vegetatie plukt. Daar zie je hem nooit, zoals andere steltlopers, zijn
snavel in de grond boren. Daar is dat tast- orgaan hem niet van nut en dat komt
door de samenstelling van de bodem.

Zandlagen heeft hij nodig, naakte zandlagen vermengd met water. Deze vindt hij
in de waddengebieden waar hij tijdens of na zijn trekvluchten neerstrijkt om te
pleisteren of te overwinteren. Hier, en hier alleen, komen zijn bijzondere
capaciteiten tot hun recht.

Zoals zijn snavelpunt hem aan een bepaald bodemtype bindt, zo bindt zijn
snavelpunt de kanoet ook aan een bepaald type prooi. Die moet een meetbare
omvang en hardheid hebben. Zo heeft deze vogel zich gespecialiseerd in
tweekleppige schelpdiertjes (vooral nonnetjes).

Waddengebieden zijn betrekkelijk zeldzaam en vrijwel overal staat de kwaliteit
ervan onder druk door menselijk ingrijpen. Door hun fixaties kunnen kanoeten
zich daaraan niet onttrekken. Met elke verslechtering van het wad wordt de
wereld een beetje minder leefbaar voor de kanoet.

,,Zijn mogelijkheden en zijn beperkingen'', zeg ik. ,,Ik dacht dat dat twee
vragen waren, maar het is er dus eigenlijk maar één.''

,,In ieder geval'', zegt Theunis, ,,zijn het twee kanten van één medaille.''

Nu zijn er buiten de randen van de oceanen nog gebieden genoeg waar kanoeten
zowel een geschikte bodem als geschikte prooien zouden kunnen aantreffen. Maar
dat zijn zoetwaterbekkens, en zoetwaterbekkens zijn vergeven van de parasieten
en de ziektekiemen. Kanoeten missen het immuunsysteem om zich daartegen te
verdedigen. Misschien is dit een aanpassing aan de nagenoeg steriele terreinen
(de kou van de toendra, de ziltheid van het wad) waarin ze gewend zijn te
vertoeven. Maar het kan ook andersom zijn: dat een gebrekkig immuunsysteem ze
ooit heeft gedwongen om zich in dergelijke terreinen terug te trekken. De
variatie in hun DNA is in ieder geval gering en dat maakt ze voor parasieten en
ziektekiemen erg kwetsbaar.

,,De komende jaren'', zegt Theunis, ,,zal de nadruk wel op genetisch onderzoek
komen te liggen. Daaruit kunnen we veel leren over de populatieschommelingen in
de laatste tien- tot vijftigduizend jaar en dan begrijpen we weer iets meer.''

Kanoeten eten nonnetjes, veel gruis, weinig vlees. Dat betekent dat ze de maag
gauw vol hebben en onder het fourageren voortdurend moeten pauzeren om plaats te
maken. Waarschijnlijk stelt dát ze in staat om zulke enorme groepen te vormen.
Ze lopen elkaar veel minder in de weg dan je op het eerste gezicht zou zeggen.

Met deze enorme groepen doen kanoeten gewiekst hun voordeel. Nonnetjes zijn,
zowel in de ruimte als in de tijd gemeten, geclusterd in de wadbodem
beschikbaar. Eén enkele kanoet zou dat onmogelijk in kaart kunnen brengen, de
groep kan dat juist heel goed.

Eén enkele kanoet zou ook de ideale prooi zijn voor een slechtvalk - hij heeft
precies het gewenste formaat en is op de vlucht niet erg wendbaar. En dan is het
de groep die dit soort gevaren tijdig signaleert en een gezamenlijke vlucht
mogelijk maakt.

,,Goh'', zeg ik, ,,ik heb altijd begrepen dat je de soort bestudeert om
uiteindelijk bij het individu uit te komen: wat de beslissingen van één enkele
kanoet betekenen voor zijn levenskansen.''

,,Zeker'', zei Theunis. ,,Maar het is best mogelijk dat die beslissingen vooral
betrekking hebben op het gedrag van het individu in de groep, de mate waarin hij
zich conformeert - of niet conformeert.''

Hij is er nog niet, nog lang niet. ,,Wat nu begint te knellen'', zegt hij, ,,is
dat we van de kanoet zo veel weten en van andere steltlopers zo weinig. Het
wordt moeilijker en moeilijker om de kanoet in het juiste perspectief te
plaatsen.''

Maar hoeveel steltlopers kan een man in zijn leven doen? Hoeveel tijd heeft de
onderzoeker nog? En: hoeveel tijd heeft de kanoet nog?

Een student uit Wageningen (Geert Aarts) heeft alle relevante gegevens in een
computerprogramma gestopt en de uitkomsten zijn schrikbarend. De ondersoort
rufa, die in Canada broedt en in Vuurland overwintert, zou nog vijf jaar te gaan
hebben.

De ondersoort islandica, die in Canada broedt en in de Waddenzee overwintert,
zou in tien tot vijftien jaar eveneens uitgestorven kunnen zijn.

De ondersoort canutus, die in Siberië broedt, in de Waddenzee pleistert en in
Mauretanië overwintert, staat er misschien niet veel beter voor.

,,In feite'', zegt Theunis, ,,krijgen we een geweldig experiment voorgeschoteld.
De populaties dunnen uit en we zullen zien welk effect dat heeft. Misschien
krijgen de overblijvers makkelijker toegang tot de laatste natuurlijke
hulpbronnen. Maar het kan ook zo zijn dat er, gezien die groepsvorming, een
kritische dichtheid bestaat - dat kanoeten in één klap verloren gaan als ze daar
onder komen.''

Zou het niet zonde zijn? Wat denk je: als de kanoet van de aardbodem verdwijnt,
zou er dan iemand zijn die ons zoiets kan terugbezorgen?

LOAD-DATE: March 31, 2017

LANGUAGE: DUTCH; NEDERLANDS

GRAPHIC:

PUBLICATION-TYPE: Krant

JOURNAL-CODE: NRC Handelsblad


                         Copyright 2002 NRC Media B.V.
                              All Rights Reserved

                              34 of 126 DOCUMENTS



                                NRC Handelsblad

                               28 September 2002
                                  <no edition

`De dam is aan het breken'

BYLINE: Joost Oranje

SECTION: Zaterdags Bijvoegsel; Blz. 23

LENGTH: 2966 woorden

ABSTRACT

Reurt Gisolf, president van 's lands grootste rechtbank, wil één keer `zeggen
waar het op staat'. Over hoofddoekjes in de rechtbank, de vastgelopen
strafrechtspleging en bolletjesslikkers. `Sorry hoor, dan heb ik het gevoel dat
ik m'n rechters niet maatschappelijk zinvol inzet.'

Scheidend rechtbankpresident Reurt Gisolf vindt dat het strafrecht wordt
misbruikt

Het kille, glazen kantoorgebouw van de Amsterdamse rechtbank aan de Parnassusweg
zou moeiteloos symbool kunnen staan voor het begrip `ivoren toren' - de
rechterlijke macht als gesloten bastion. Reurt Gisolf (61), scheidend president
van de Amsterdamse rechtbank, kijkt met twinkelende oogjes voor zich uit. Een
gesloten bastion? Quasi verbaasd: ,,Ziet u drempels? Ach, ik hoor óók wel 's dat
de rechterlijke macht als hautain wordt gezien. Onterecht. Alsof we alleen maar
zeggen: `Plebs, ik veracht u en geef geen antwoord'. Wij willen juist graag
drempels slechten en in discussie. Maar over veel zaken moeten we nu eenmaal
afstand houden.''

Dat was het te verwachten, correcte, magistratelijke antwoord. Zoals de
Amsterdamse president in eerste instantie keurig in de plooi blijft, zoekend
naar nuance en afstand. Ook Gisolf zegt liever: ,,Ik ben geneigd te vinden''
dan: ,,Ik vind''. Maar in de loop van het gesprek worden de meningen steeds
scherper. En dat is niet toevallig, zo vertelt hij aan het eind van het
interview: ,,Ik treed, nu ik uit mijn functie stap, even uit mijn rol. Ik wil
vanuit mijn kennis en ervaring één keer zeggen welke kant het op moet. Dat kon
nooit, maar nu wel.''

Gisolf werkte zijn hele leven in de zittende magistratuur. Hij was
familierechter, kinderrechter, voorzitter van een strafkamer, deed
kantonzittingen en besliste in vele kort gedingen. De laatste ruim negen jaar
leidde hij de grootste rechtbank van het land. Mooie tijd, vindt hij. Maar toen
hij er de afgelopen maanden nog eens op terugkeek, was er ook ,,grote zorg''. En
dat zegt hij niet in het kader van een rituele afscheidsdans. ,,Ik roep niet:
rechters moeten er meer geld bij, of zo'', benadrukt hij. ,,Mijn probleem gaat
dieper. Ik wil feitelijk aantonen dat het systeem aan het ontsporen is.'' Hij
zette zijn gedachten en conclusies op papier. Zo werd het boekje Dilemma's
geboren, in kleine oplage gedrukt en bedoeld als provocerend en alarmerend
afscheidscadeau voor justitieland. In zijn eigen woorden: ,,Enigszins een
bouwsteen voor een beleidsvisie voor de toekomst.''

Gisolf luidt de alarmklok niet wegens de veranderende maatschappelijke en
politieke verhoudingen na 15 mei. Juist daar past nuance en afstand. Hij heeft
het over ,,de zee waar de wind wat schuim en as op blaast'' en over ,,wat
turbulentie aan de oppervlakte, maar niet het verleggen van grote stromen''.
Nee, zijn reden om de klok over het eigen vakgebied te luiden heeft te maken met
een situatie die, ondanks waarschuwingen, al jaren voortduurt en die nu een
dieptepunt heeft bereikt: ,,Ik maak me grote zorgen over het gebruik van het
strafrecht. Dat wordt, omdat de overheid in toenemende mate behoefte heeft aan
regelgeving en sanctiesystemen, in een soort automatisme uit de kast gehaald. En
dat werkt niet. Nu al zie je dat de strafrechtspleging, vooral in de Randstad,
onder enorme druk staat, niet meer aan de vraag kan voldoen en soms gewoon niet
meer functioneert. Ik vind dat je heel zuinig met het strafrecht moet omgaan.
Dat is toegesneden op de klassieke moord en doodslag, geweldpleging, diefstal
etcetera, maar niet op wat er nu gebeurt. De dam is aan het breken.''

Geeft u eens voorbeelden

,,Neem fraude, een groot maatschappelijk probleem. Het strafrecht is,
bijvoorbeeld met zijn techniek van ten laste leggen en onderzoek, helemaal niet
op die problematiek toegesneden. En waarom zou je ook? We hebben een FIOD, de
Mededingingsautoriteit of de Autoriteit Financiële Markten die er meer verstand
van hebben en wat mij betreft meer bevoegdheden tot strafoplegging moeten
krijgen, zij het met een rechterlijke toets. Wat moeten wij in het strafrecht
nou met een voorkenniszaak?

Of neem de hysterische discussie over de bolletjesslikkers. Moet dat nou echt
strafrechtelijk gehandhaafd worden? Al in Paramaribo of op de Antillen kunnen ze
aanwijzen wie er bolletjes heeft geslikt. En toch voeren we ze hier aan, om ze
vervolgens strafrechtelijk te gaan bejegenen. Sorry hoor, dan heb ik het gevoel
dat ik m'n rechters niet maatschappelijk zinvol inzet. Dat er een politiek
probleem wordt afgewenteld op de rechterlijke macht. Dat is een afweging waar ik
echt helemaal niets van snap.''

Waarom gebeurt het dan?

,,De politiek wil als oplossing altijd meer van hetzelfde. Dus: meer rechters,
meer gevangenissen, meer officieren van justitie. Maar de vraag moet natuurlijk
zijn: helpt het? Nu zet de politiek containers neer om noodcellen te bouwen,
terwijl de echt grote hoeveelheden cocaïne bij wijze van spreken met diezelfde
containers in de haven worden aangevoerd. Die bolletjesslikkers, dat is
maatschappelijk en uit het oogpunt van volksgezondheid een non-existent
probleem. Denk ook nog eens aan die kwestie van de Hakkelaar, de softdrugsbaron
die berecht moest worden. Daar is een jaar lang een volledige strafkamer mee
bezig geweest. Waar slaat dat op?'' Vilein: ,,Nou ja, voor u was het allemaal
heerlijk, want het was een enorme mediahype, maar het ging natuurlijk allemaal
nergens over.''

In feite zegt u: drugsbestrijding moet uit het strafrecht.

,,Ja, want ik vind dat de strafrechtelijke benadering niet reëel is. Ik maak
graag de vergelijking met drankbestrijding. De literatuur uit de jaren twintig
en dertig over de verplichte drooglegging lezen zou vaste kost voor elke
politicus moeten zijn. Het is onthutsend te zien hoe de geschiedenis zich
herhaalt. Drank werd verboden en het leidde tot meer smokkel, netwerken van
aanbieders, afnemers en smokkelaars. De volgende stap was zwarte winsten die in
allerlei lagen van de maatschappij werden gepompt en uiteindelijk een groter
probleem werden dan die drank zelf. Hetzelfde patroon zag je met drugs in
Chicago. Kortom, het helpt allemaal geen barst, de mensen blijven drinken en
gebruiken, maar er wordt een zwart circuit geschapen dat veel bedreigender is.
Dus wat helpt die strafrechtelijke benadering? Nul komma nul! Integendeel, het
is een enorme stimulans die een criminele infrastructuur creëert.''

Kortom, u ziet het als vechten tegen de bierkaai?

,,Ik weet zeker dat men ooit zal moeten ophouden met drugs via het strafrecht te
bestrijden. Hoeveel rechtbanken van de omvang van de Amsterdamse wilt u hebben
die alleen maar bezig zijn met drugsbestrijding terwijl de aanvoer dagelijks
toeneemt? Drie? Vier? De wal gaat echt het schip keren, overigens ook
internationaal. Men zal gaan inzien dat de manier waarop we er nu mee omgaan
meer kwaad dan goed doet.''

Waarin ziet u de oplossing?

,,Internationaal zal het niet snel geaccepteerd worden als wij harddrugs uit het
strafrecht halen, dat zie ik ook wel. Maar bij softdrugs zie ik mogelijkheden.
Softdrugs zijn net zo erg als drank en we moeten het dus ook zo benaderen. Wel
verkrijgbaar stellen, maar met beperkingen. Verder: proberen de productie minder
lucratief te maken, voor zover mogelijk de slachtoffers helpen, iets doen aan
verslaving. Waar dat onuitroeibaar is, ervoor zorgen dat de verslaafde zo min
mogelijk schade aanricht, dus: gecontroleerd verstrekken. En je moet een cultuur
creëren waarin drugsgebruik een bepaalde plaats krijgt. Net als drank: dat is
geaccepteerd, maar drankmisbruik weer niet. Enfin, ik heb geen blauwdrukken,
maar ik weet wel dat we deze problematiek via de volksgezondheid moeten
aanpakken en niet via het strafrecht. Ik kan het bewijzen: kijk om u heen, het
effect van criminaliseren is nihil.''

Terug naar een ander aandachtsgebied dat Gisolf als ongeschikt voor het
strafrecht noemde: fraude. Zelf was hij rechter in een van de eerste zaken: de
affaire rond beleggingsadviseur Rienk Kamer. Tegenwoordig zit de Amsterdamse
rechtbank nog tot over de oren in de meest omvangrijke en complexe financiële
fraudezaak die ooit heeft gediend: Operatie Clickfonds, de megazaak met
commissionairs, bankiers en effectenhandelaren als verdachten. Speciaal voor de
afhandeling van de vele tienduizenden pagina's dossiers werden in Amsterdam
aparte rechters aangesteld: de Clickfondskamer. Het werden geruchtmakende zaken,
waaruit weliswaar veroordelingen vloeiden, maar waarin het openbaar ministerie
(OM) ook hard onderuitging. In het belangrijkste proces tot nu toe werd justitie
zelfs niet ontvankelijk verklaard, omdat men zó onzorgvuldig opereerde dat het
,,schadelijk voor de strafrechtspleging in het algemeen'' werd geacht.

Gisolf wil niet zeggen of Clickfonds mislukt is. ,,Maar ik constateer wel dat,
als het OM alleen maar hoge veroordelingen heeft beoogd, de zaak niet helemaal
uit de verf is gekomen. Als ze daarentegen de behoefte hadden het beurswereldje
op te schudden, dan zijn ze wel geslaagd, los van de vraag of het stafrecht
daarvoor het beste middel is. Maar ik wil ze er ook weer niet te hard vallen:
het OM had geen alternatief. Ze hadden geen ander instrumentarium dan het
strafrecht.''

Voor de rechtbank is Clickfonds ook moeizaam verlopen. Zo werd de
Clickfondskamer met succes gewraakt, omdat ze de hoofdverdachte uit een van de
criminele organisaties moesten berechten, terwijl ze al hadden geoordeeld over
een aantal medeverdachten.

,,Dat krijg je als je zo'n megazaak via het strafrecht wil afhandelen. Niet alle
verdachten kunnen tegelijk terechtstaan en dat roept de problematiek van de
onbevangenheid op. Dus in die zin was die wraking te begrijpen. Maar het kostte
ons wel vele weken extra werk, omdat er nieuwe rechters moesten worden
gevonden.''

Dat had u toch kunnen zien aankomen? Het is toch een illusie te denken dat de
Clickfondskamer in z'n eentje alle met elkaar verbonden zaken onbevangen kan
afhandelen?

,,Had ik dan twee meervoudige kamers voor zo'n zaak moeten vrijmaken? Dat
betekent veertig zittingen schrappen en 120 sepotzaken. Dát zijn de afwegingen.
Daarom zeg ik: haal dit uit het strafrecht en zoek de expertise bij andere
handhavers, zoals de Autoriteit Financiële Markten, die dan ook meer
bevoegdheden moeten krijgen.''

Een trieste balans: het strafrecht wordt volgens u verkeerd gebruikt, maar ook
verdachten zijn dus de dupe. Hun zaken duren lang en áls er veroordelingen
komen, zijn ze relatief laag.

,,Vandaar dat ik de wetgever vraag: is dit nou wat je wilt met het strafrecht?
Of het nu om de Hakkelaar gaat, of Rienk Kamer of Clickfonds: rechters krijgen
steeds nieuwe aandachtsgebieden, omdat de maatschappij wil dat alle ordenende
regels via het strafrecht worden geregeld. Zo moeten wij iedere keer weer kappen
door het oerwoud. Voor de goede orde: wij vervullen de opdrachten die we krijgen
en ik zie ook wel dat het handhavingstekort steeds nijpender wordt. Maar we
moeten een ander juridisch sanctiestelsel vinden om dat op te lossen dan het
strafrecht.''

Wat heeft u voor ogen?

,,Wezenlijk blijft de publieke functie van de rechterlijke macht. Misdrijven die
het rechtsgevoel aantasten moeten openbaar worden berecht. Maar wil het
strafrecht maatschappelijk effectief blijven, dan moet het binnen zijn klassieke
grenzen worden teruggebracht. Anders verwatert ook het afschrikeffect. Voor de
rest van dat sanctiestelsel kunnen de mogelijkheden van het bestuursrecht beter
worden benut. Verder werkt bijvoorbeeld het intrekken van vergunningen vaak
efficiënter.''

Hoe kan het dat u er als rechterlijke macht blijkbaar niet in geslaagd bent om
dit allemaal onder de aandacht te brengen in Den Haag?

,,Als u bedoelt dat we slecht in pr zijn, dan geef ik u dat toe. Wij zijn geen
netwerkers, lobbyïsten of mensen met sterke partijpolitieke banden. Maar goed,
rechters zouden inderdaad iets meer hun stem mogen laten horen, zij het met
gepaste afstandelijkheid. Aan de andere kant: het probleem komt niet uit de
lucht vallen.''

Ik kan me anders niet herinneren dat er tijdens de Algemene beschouwingen vorige
week over crisis in de strafrechtspleging is gesproken.

,,Sterker: geen enkele partij heeft er één woord over gezegd. Terwijl het de
cruciale vraag in de justitiediscussie is.''

Bent u toch niet wat weinig uit die ivoren toren afgedaald?

,,Nou nee, dat is toch wat makkelijk. Er ligt een recent rapport over
rechtshandhaving, waar nog niets mee is gedaan. En zeven jaar terug heeft Winnie
Sorgdrager meteen bij haar aantreden als minister de commissieKorthals Altes in
het leven geroepen die alternatieven voor het strafrecht op een rij heeft gezet.
Het is een rapport van 200 pagina's geworden. Daarin wordt beschreven hoe je op
allerlei gebieden in de samenleving iets aan handhaving zou kunnen doen, waarbij
je heel zuinig op dat strafrecht bent. Vervolgens ging alle politieke aandacht
naar de twintig pagina's in dat rapport over het cellentekort en zijn de andere
180 pagina's in een la verdwenen.''

Het probleem is dus genegeerd?

,,Rechters krijgen veel vragen voorgelegd die in de maatschappelijke discussie
thuishoren en niet in de rechterlijke macht, terwijl we niet meer zijn dan
wetsuitleggers, zoals Montesquieu al zei. Maar het probleem is dat als een
vraagstuk niet meer actueel is, de politiek er niet meer over nadenkt. Dat geldt
hier, maar voor veel meer onderwerpen. Herinnert u zich nog die discussie over
hoofddoekjes in de rechtbank? Ze zouden met wetgeving komen, maar nu hoor je er
niemand meer over. En ik zit er nog steeds op te wachten.''

Aan het einde van zijn werkzame leven werd Gisolf geconfronteerd met wat nu al
als een van de meest gevoelige strafzaken van de afgelopen decennia kan worden
gekenschetst: het proces tegen Volkert van der G., de verdachte van de moord op
Pim Fortuyn. Hij zegt ,,geen moment spijt'' te hebben van het besluit camera's
in de rechtszaal te hebben toegelaten tijdens de eerste proforma-zitting en kan
zich goed voorstellen dat de betrokken rechtbank daar, gedurende de rest van het
proces, mee verder gaat: ,,Dit is toch een zaak van een zéér publiek karakter.''

Minder blij lijkt hij te zijn geweest met de discussie die ontstond nadat bleek
dat een van de rechters die Van der G. zullen berechten, Nol Vermolen, actief
lid is van de PvdA en een vermeend `links verleden' heeft bij VluchtelingenWerk.
Afgemeten zegt Gisolf: ,,Zonder verder een oordeel te geven, was ik bijvoorbeeld
verbaasd dat ik op de valreep mee moest maken dat een parlementariër
publiekelijk de credentials van een rechter ter sprake bracht.''

Sommige mensen zeggen: het is naïef om in zo'n politiek gevoelige zaak iemand te
benoemen met politieke achtergronden, los van de kwaliteiten van Vermolen. Was
dat bewust gedaan of werd u overvallen door de discussie?

Opnieuw afgemeten: ,,We hebben de zaak intern uitvoerig bekeken en geen enkele
aanleiding gevonden om iets te doen.''

Ja, nadat de discussie eenmaal was losgebarsten. Maar is de positie van Vermolen
aan de orde geweest toen u bezig was met de samenstelling van deze strafkamer?

,,Over wat er vooraf is gebeurd krijgt u niets van me.''

U kunt toch gewoon de achtergronden geven van de samenstelling van deze
combinatie? Of vertellen dat die afwegingen helemaal niet aan de orde zijn
geweest?

,,De maatschappij moet in dit geval aanvaarden dat we kwaliteit genoeg hebben om
dit te beoordelen. Zo is dat afgesproken. Als we het publiekelijk anders willen:
prima, dan zullen wij ons er naar gedragen. Maar nu is dat niet aan de orde.
Overigens kunnen bij twijfel beide procespartijen wraken, wat hier trouwens niet
gebeurd is, dus met die onrust viel het ook wel mee.''

U houdt niet van journalisten, hè?

,,Hoezo?''

Bij uw aantreden in 1993 bekritiseerde u de pers nog: ,,Als een geïnterviewde
zegt dat hij verkeerd geciteerd is, heeft hij altijd gelijk'', betoogde u toen.

,,Ja, ja, dat gaf heel wat commotie. De mensen in uw vakgebied zitten nogal hoog
te paard. En als er dan eens een spanningsveld ontstaat, dan zeggen ze: `Je mag
ons niet aanspreken, want we zijn er alleen voor het heil van de mensheid.' Dan
denk ik: enige relativering in die beroepsgroep zou ik niet misplaatst vinden.''

Maar als een geïnterviewde altijd gelijk heeft, zou hij dus altijd op uitspraken
terug kunnen komen. Dat is toch merkwaardig?

,,Wat ik bedoelde was dat de vertaalslag van gesproken woord naar papier niet
altijd in het voordeel van de journalist hoeft uit te vallen. Ik vind dat je
daar de geïnterviewde bij moet betrekken. Soms komt iets in een verkeerde
context in de krant of begrijpt de journalist gewoon niet wat je gezegd hebt.

,,Ik had het laatst weer met een kwestie over notarissen waarover ik een
journalist te woord had gestaan. Het kwam volkomen verminkt in de krant. En geen
behoefte aan correctie, hoor. Ik voelde me echt verneukt.''

Nou, nou.

,,Nee, ik vind dat echt zéér ergerlijk. Maar begrijp me goed: de Nederlandse
kwaliteitspers is niet slecht. Het zal u misschien verbazen, maar ik vind
bijvoorbeeld helemaal niet dat de journalistiek heeft gefaald in het onderkennen
van de opkomst van Fortuyn. Ook jullie zijn geen supermensen. Wie had dat nou
wél voorzien? Ik vind die commotie zó overtrokken. Alsof de verkiezingen zo'n
inhoudelijke golf waren, alsof al die mensen bezig waren met het gedachtegoed
van Fortuyn. En alsof Fortuyn überhaupt zo van de `gewone man' was, zoals nu
steeds wordt gezegd. Integendeel! ,,Hoeveel van de zestien miljoen stonden er
langs die rouwroute? En hoeveel hebben er alweer afstand van genomen? We weten
nu toch al dat die LPF alweer einde oefening is? Nee, ik word zo moe van al die
meningen en oordelen, van dat zwart-wit-gedoe. Het is van een
oppervlakkigheid...''

Dan maar liever de nuance van de rechterlijke macht.

,,Haha! Maar ik heb echt niet het gevoel dat ik het beter kan dan anderen. Mijn
enige pretentie is dat ik door mijn werk en positie over de dingen heb kunnen
nadenken. En dat heb ik gedaan.''

LOAD-DATE: March 31, 2017

LANGUAGE: DUTCH; NEDERLANDS

GRAPHIC: 'Ik treed nu even uit mijn rol. Ik wil één keer zeggen welke kant het
op moet.' Foto Vincent Mentzel

PUBLICATION-TYPE: Krant

JOURNAL-CODE: NRC Handelsblad


                         Copyright 2002 NRC Media B.V.
                              All Rights Reserved

                              35 of 126 DOCUMENTS



                                NRC Handelsblad

                               28 September 2002
                                  <no edition

Vakbeweging moet weer zichtbaar worden

BYLINE: Selçuk Akinci, Christ Crul en Leo van der Post

SECTION: Opinie; Blz. 6

LENGTH: 1039 woorden

ABSTRACT

De vakbonden hebben het tij tegen. Geen wonder dat VNO-NCV-voorzitter Jacques
Schraven juist nu probeert ze buiten de CAO-onderhandelingen te houden. Maar de
vakbonden moeten de hand ook in eigen boezem steken, menen Selçuk Akinci, Christ
Crul en Leo van der Post.

Oud-CNV-voorzitter Aart Jan de Geus mag dan wel minister van Sociale Zaken en
Werkgelegenheid zijn, veel oog voor de positie van werknemers hoeft men van dit
kabinet niet te verwachten. Met de aangekondigde bezuinigingen,
lastenverlichting voor de hogere inkomens en de roep om loonmatiging doet de
huidige regering de herinnering aan de eerste twee kabinetten-Lubbers nu al
verbleken. De roep van VNO-NCV-voorzitter Schraven om de vakbonden buitenspel te
zetten, had dan ook niet beter getimed kunnen zijn. Het kabinet is de werkgevers
gunstig gezind en de vakbonden, de FNV voorop, is verworden tot een
onderhandelaarsclub die amper nog een maatschappelijke rol van betekenis speelt.

Na de Tweede Wereldoorlog is de vakbond een aantal keren van gezicht veranderd.
De vakbonden waren, samen met werkgevers en overheid een partner in de
wederopbouw. De invloed van de bonden reikte verder dan alleen het
sociaal-economische leven. Vakbondsleden hadden ook zitting in besturen van
maatschappelijke organisaties en verenigingen in dorp en stad.

Met de ontzuiling kwam in de jaren '60 en '70 ook binnen de, van oudsher
hiërarchisch georganiseerde, vakbond een democratiseringsproces op gang.
Vakbondsleden kregen meer invloed binnen de bond, maar tegelijkertijd nam, als
gevolg van de ontzuiling, de invloed van de bonden in het maatschappelijke leven
af. De vakbond gold dan al niet meer als vaandeldrager van de socialistische
traditie, maar meer en meer als belangengroep van de werkende klasse.

Anno 2002 is van de eertijds florerende arbeidersbeweging nauwelijks meer
sprake: alle FNV-afdelingen zijn opgeheven en alleen de bij de Vakcentrale FNV
aangesloten bonden hebben nog lokale afdelingen. Het plaatselijke overleg tussen
de bonden is definitief verdwenen en daarmee dreigt de positie van de bonden nog
verder op de achtergrond te raken. De democratisering van de jaren '60 en '70 is
daarmee ook grotendeels teruggedraaid: de FNV is niet meer dan een centraal
bureau in Amsterdam. Het bestuur denkt bedrijfsmatig, saneert alleen uit
financiële overwegingen en laat het echte vakbondswerk liggen.

De FNV is verworden tot een organisatie zonder missie. Zonder een duidelijke
taakstelling laveert de vakcentrale tussen individuele dienstverlening en
collectieve belangenbehartiging. Over samenwerking tussen de bij de FNV
aangesloten bonden is geen eenduidigheid. Fusies tussen bonden vinden plaats uit
noodzaak, maar worden niet aangegrepen om de vakbond duidelijker te profileren.
Met maatschappelijke groeperingen wordt nog maar sporadisch samengewerkt,
waarbij het initiatief zelden van de vakbond uitgaat. De FNV houdt zich afzijdig
bij maatschappelijke discussies.

Er is geen eigenstandige visie over het WAO-vraagstuk; het milieubeleid is geen
onderwerp van studie en ook bij het integratievraagstuk houdt de bond zich
afzijdig terwijl de werkvloer bij uitstek de plaats is om integratie te
bevorderen.

De vakbeweging is traditioneel de vertegenwoordiger van `de gewone man'. De
bondsleden zijn arbeiders, de bond is hun vertegenwoordiger en bemiddelaar, maar
functioneert in tijden van maatschappelijke onrust tevens als uitlaatklep. Deze
functie heeft de vakbeweging van oudsher. Het uitblijven van een communistische
revolutie in West-Europa is bijvoorbeeld grotendeels te danken aan de opkomst
van de vakbeweging, die zonder veel verstoring van de maatschappelijke orde de
positie van de arbeiders aanmerkelijk verbeterde. Met het afnemende ledenaantal
en de centraal gestuurde organisatie, waarbij geen verwevenheid meer is tussen
leden en bestuur, dreigt het contact met die `gewone man' verloren te gaan.
Recente gebeurtenissen tonen dat pijnlijk aan: de maatschappelijke onrust die
ten grondslag lag aan de opkomst van Fortuyn was bij de vakbonden net zo
onbekend als bij de politiek. Bij de moord op de politicus en de daarop
dreigende uitbarstingen heeft de vakbeweging niets gedaan om escalatie te
voorkomen.

Wil de FNV zijn toekomst zeker stellen, dan zullen de vakcentrale en de
aangesloten bonden moeten vernieuwen en hun positie in de maatschappij
heroveren. Die nieuwe vakbond is modern, progressief en aansprekend, met
solidariteit hoog in het vaandel. Er moet aansluiting gezocht worden bij
niet-leden. Vooral jongeren, vrouwen en allochtonen laten de bond nu nog links
liggen. Juist de ongeorganiseerden kunnen een belangrijke bijdrage leveren aan
een succesvol hervormingsproces. Alleen door daar rekening mee te houden kan de
vakbond de ontwikkeling van ledenverlies en vergrijzing ombuigen.

Een zichtbare club krijgt de invloed die zij verdient. Dat betekent tevens dat
de vakbond intensieve contacten moet aanknopen en onderhouden met andere
maatschappelijke organisaties, zoals politieke partijen, milieuorganisaties en
(niet-geweldadige) anti-globalisten. Solidariteit onder arbeiders stopt niet bij
de landsgrenzen. Grote multi-nationale ondernemingen misbruiken
ontwikkelingslanden fatsoenlijke sociale wetgeving en milieuregels om goedkoop
te produceren. Samen met de anti-globalisten moet deze nieuwe tweedeling
bestreden worden.

Wil de hervorming succesvol uitpakken, dan moet de FNV stapsgewijs te werk gaan.
Ondertussen moet de belangenbehartiging doorgaan, waarbij de nadruk moet komen
te liggen op de kwaliteit van het werk en de werkomstandigheden. De vakbond kan
een partner zijn in de strijd tegen werk-gerelateerd ziekteverzuim.

Zichtbare acties met duidelijke resultaten spreken aan. Alleen dan zal
VNO-NCV-voorzitter Schraven, met in zijn kielzog dit kabinet, begrijpen dat de
vakbond niet zonder slag of stoot buitenspel gezet kan worden. En alleen dan kan
de vakbond die strijd ook winnen. Zonder hervormingen blijft de vakbeweging wat
ze is: een organisatie met 1,8 miljoen leden zonder enige slagkracht. En dan zou
Schraven gelijk hebben: waarom zou je daar mee onderhandelen?

Selçuk Akinci is journalist, Christ Crul is coördinator van FNV regio
Zuid-Nederland en Leo van der Post is voorzitter van de AbvaKabo Breda.

LOAD-DATE: March 31, 2017

LANGUAGE: DUTCH; NEDERLANDS

NOTES: Selçuk Akinci is journalist, Christ Crul is coördinator van FNV regio
Zuid-Nederland en Leo van der Post is voorzitter van de AbvaKabo Breda.

GRAPHIC: Boze ambtenaren voerden in het voorjaar van 1983 actie in het centrum
van Rotterdam. (Foto Ton den Haan)

PUBLICATION-TYPE: Krant

JOURNAL-CODE: NRC Handelsblad


                         Copyright 2002 NRC Media B.V.
                              All Rights Reserved

                              36 of 126 DOCUMENTS



                                NRC Handelsblad

                               21 September 2002
                                  <no edition

De som is niet altijd meer dan de delen

BYLINE: Paul Luttikhuis

SECTION: Themapagina; Blz. 46

LENGTH: 1106 woorden

ABSTRACT

Van de Duitse deelstaten mag de federale regering wel meebetalen, maar niet
meepraten. Veel burgers zijn moe van het onderlinge gehakketak.

FEDERALISME

Tijdens hun tweede verkiezingsduel op televisie, twee weken geleden, kwamen
bondskanselier Gerhard Schröder en zijn uitdager Edmund Stoiber, nu nog
minister-president van de deelstaat Beieren, kort te spreken over het onderwijs.
In een internationale vergelijking komt Duitsland er niet best af en de beide
heren werd gevraagd wat zij eraan zullen doen als ze het de komende jaren voor
het zeggen krijgen. De antwoorden klonken gewichtig en bevatten harde verwijten
over en weer, maar kwamen ongeveer op hetzelfde neer: de bondsregering kan niet
veel meer doen dan een beetje stimuleren, want onderwijs is in de eerste plaats
een zaak van de deelstaten.

,,Maar moeten we dat dan niet snel veranderen?'', luidde de logische vraag. Nee,
alstublieft niet, was het antwoord van Stoiber. Wij in Beieren hebben het beste
onderwijs van Duitsland. Dat laat ik niet zomaar verprutsen door iemand als
Schröder, die in het verleden van het onderwijs in Nedersaksen een rommeltje
heeft gemaakt.

Deze kleine schermutseling bevatte in een notendop het complete debat over het
federalisme in Duitsland. Hoewel debat? Federalisme is in Duitsland hooguit voor
een handjevol staatsgeleerden en deelstaatpremiers een onderwerp van discussie.
Zij beschouwen de deelstaten graag als een garantie voor diversiteit binnen een
groter geheel, voor solidariteit op nationaal niveau binnen de geborgenheid van
een herkenbare cultuurgemeenschap. Voor gewone burgers betekent federalisme
alleen iets als het toevallig goed uitkomt.

Uit onderzoeken blijkt dat de Duitsers hun deelstaten vaak beschouwen als
onbegrijpelijke bureaucratische instellingen die remmend werken op de prestaties
van Duitsland als geheel, doordat regeringen van deelstaten en de bondsregering
voortdurend verwikkeld raken in een nutteloze competentiestrijd - een beetje
zoals Nederlanders in grote steden met onbegrip kijken naar deelraden. Zo kon
het bijvoorbeeld gebeuren dat ambtenaren die een paar jaar geleden met de
bondsregering van Bonn naar Berlijn meeverhuisden merkten dat de kinderen die in
Bonn net op de middelbare school zaten ineens terug moesten naar de basisschool,
omdat die in Berlijn nu eenmaal langer duurt.

Als Duitsers zich al identificeren met hun deelstaat, dan gebeurt dat vaak uit
puur egoïsme, waarbij de rijke deelstaten - zoals Beieren en Baden-Württemberg -
roepen dat ze niet langer willen optreden als financier van de armere. De
aarzeling over de zogeheten Finanzausgleich, een systeem dat gezonde
concurrentie moet waarborgen door de verschillen tussen de deelstaten niet te
groot te laten worden, is alleen maar versterkt sinds de eenwording, toen de
oude bondsrepubliek ineens werd opgescheept met Oost-Berlijn en vijf kwakkelende
oostelijke deelstaten.

Vorig jaar brak een rel uit over het solidariteitspact II, bedoeld om de
achterstand van de `nieuwe' deelstaten weg te werken. De minister-president van
het rijke Hessen, Roland Koch (CDU), dreigde de voorstellen van de bondsregering
af te wijzen. Hij wilde niet langer verantwoordelijkheid nemen voor de slechte
economische politiek in oostelijke deelstaten waar de ex-communistische PDS
meeregeert. Koch's ambt- en partijgenoot Peter Müller uit het arme Saarland
dacht daar heel anders over. Hij was zelfs bereid om de gebruikelijke
eenstemmigheid op dit gebied in te ruilen voor een gewoon meerderheidsbesluit.
Wolfgang Clement (SPD), minister-president van Noordrijn-Westfalen, voelde daar
juist niets voor. Als de deelstaten het in zo'n belangrijke kwestie als de
Finanzausgleich niet eens kunnen worden, zal dat hun positie ten opzichte van de
bondsregering in de toekomst ernstig ondermijnen, vreesde Clement.

Deze ruzie laat zien dat de wedijver tussen de deelstaten vaak dwars door de
partijen heen loopt. Zo kan het gemakkelijk gebeuren dat een
christen-democratische regering in de ene deelstaat een besluit neemt waartegen
de sociaal-democratische oppositie zich fel verzet. Terwijl een naburige
deelstaat, waar toevallig de sociaal-democraten aan de macht zijn, een
vergelijkbaar besluit neemt, met evenveel weerstand van de
christen-democratische oppositie. Als het op interne zaken aankomt, zijn de
deelstaten net eilandjes, die nauwelijks op elkaar letten, niets van elkaar
leren en waarvoor concurrentie geen betekenis heeft.

Alleen bij nationale onderwerpen loopt de frontlinie vaak tussen de
sociaal-democratisch en de christen-democratisch geregeerde deelstaten. De
deelstaten zijn vertegenwoordigd in de Bondsraad, een soort Eerste Kamer die
wetten die eerst door de Bondsdag (de Tweede Kamer) zijn aangenomen moet
goedkeuren. Zo ontstaan een paar keer per jaar heftige botsingen als een
omstreden wet die al door de Bondsdag is wordt behandeld in de Bondsraad.
Schröder had dit voorjaar grote moeite om de omstreden immigratiewet aangenomen
te krijgen, omdat zijn rood-groene coalitie niet beschikt over een meerderheid
in de Bondsraad. Pas toen de deelstaat Brandenburg, waar CDU en SPD samen
regeren, overstag ging, werd de wet aangenomen.

De bondsregering ervaart de invloed van de deelstaten vaak als lastig. Zij
probeert bevoegdheden naar zich toe te trekken. Deelstaten moeten vechten om hun
positie te behouden.

Met deze spanning tussen twee tegengestelde krachten hebben vrijwel alle
federaal geregeerde landen (zoals Zwitserland, Oostenrijk en de Verenigde
Staten) te maken. Het is een spanning die ook op het niveau van de Europese Unie
bestaat, waar Brussel en de regeringsleiders touwtrekken om bevoegdheden. Niet
toevallig zijn het vaak de Duitse deelstaten die op de rem gaan staan als de
Europese Unie macht naar zich toe probeert te trekken - ze herkennen het
mechanisme, en verzetten zich er fel tegen.

Wolfgang Clement van Noordrijn-Westfalen pleitte vorig jaar voor meer macht aan
de deelstaten - hij weet zich gesteund door Edmund Stoiber (althans in zijn
hoedanigheid van Beierse premier). We hebben het geld van de bondsregering hard
nodig, zei Clement, maar kunnen goed zonder haar bemoeienis. Clement wil
helderheid in de besluitvorming. Weg met de gemengde financiering van grote
projecten - zoals de bouw van hogescholen en verbetering van de
landbouwstructuur. Laat deelstaten hun eigen boontjes doppen en vrijheid krijgen
voor eigen wetgeving - bijvoorbeeld met betrekking tot winkelsluiting of
geluidsoverlast.

Daarmee hebben ze een middel in handen om werkelijk met elkaar te concurreren.
Om het federalisme te redden, zei Clement, ,,is meer nodig dan het repareren van
een paar schoonheidsfoutjes.''

LOAD-DATE: March 31, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2002 NRC Media B.V.
                              All Rights Reserved

                              37 of 126 DOCUMENTS



                                NRC Handelsblad

                               20 September 2002
                                  <no edition

Het land van de Besserwessi's en de Jammerossi's

BYLINE: Frits Boterman

SECTION: Boeken; Blz. 27

LENGTH: 2637 woorden

ABSTRACT

Wie wint de Duitse verkiezingen zondag: bondskanselier Schröder of zijn
CDU/CSU-opponent Edmund Stoiber, nu minister-president in Beieren? En wat zal
het uitmaken? Portret van een land dat zich niet meer achter zijn geschiedenis
kan verschuilen.

Duitsland aan de vooravond van de verkiezingen

Wordt het weer roodgroen of verschiet Duitsland van kleur? Volgt Duitsland de
centrum-rechtse trend die zich in Europa al langer aftekent of zal de Derde Weg
van Schröder worden voortgezet? In Duitsland achter de schermen doet Michèle de
Waard, voormalige correspondente van NRC Handelsblad in Bonn en Berlijn,
uitgebreid verslag van de indringende veranderingen die Duitsland na de val van
de Muur heeft doorgemaakt. In overzichtelijke en vlot geschreven hoofdstukken
worden belangrijke politieke en economische ontwikkelingen in Duitsland
beschreven. Dat levert een interessant beeld op van een land dat zich het
laatste decennium van een bijzondere en gedeelde natie ontwikkelde naar een veel
gewonere samenleving met alle problemen vandien. Duitsland kan zich niet meer
verschuilen achter zijn Sonderweg.

De verkiezingsstrijd in Duitsland is de afgelopen tijd hard en zeer spannend
geweest. Lange tijd lag Stoiber in de peilingen voor, maar drie gebeurtenissen
van de afgelopen tijd kunnen er eventueel voor zorgen dat Schröders SPD de
verkiezingen alsnog wint. De zware overstromingen van de Elbe in het voormalige
Oost-Duitsland hebben hem in de peilingen, met name in het oosten, weer
teruggebracht. Ook zijn anti-oorlogsstandpunt in de Irak-kwestie en zijn
succesvolle optreden tijdens het laatste televisiedebat hebben hem geen
windeieren gelegd.

Het grote zeer blijft echter de hoge werkloosheid van ruim 4 miljoen. Duitsland
is in zwaar economisch weer beland, wat ook uit het boek van Michèle de Waard is
op te maken. Anders dan de ondertitel doet vermoeden, gaat een groot deel van
het boek over de schaduwzijden van het bestaan in Duitsland, met name over de
economische recessie en de verliezers van de Wende van 1989, allemaal thema's
die met de verkiezingen te maken hebben.

Mocht Schröder de meeste stemmen behalen en dat is niet helemaal uitgesloten dan
nog is het de vraag met welke partij hij gaat regeren. De rood-groene coalitie
haalt waarschijnlijk geen meerderheid. Het is goed mogelijk dat de kleine
partijen een sleutelrol zullen spelen, met name de PDS. Als deze partij van de
voormalige communisten, onder de vijf procentsdrempel zakt, dan zal de SPD als
grootste partij daarvan profiteren. De problematiek in het oosten van Duitsland
waar het percentage werkloosheid het hoogste is, zal de verkiezingen, net als in
1998, zeer waarschijnlijk gaan bepalen.

De Waard heeft veel personen geïnterviewd, van gewone burgers tot politici,
historici en economen. Thema's als het rechts-radicalisme van skinheads,
neo-nazi's en hooligans, de moord op de Mozambikaan Alberto Adriano in de zomer
van 2000, de bittere familiegeschiedenissen vol spionnen en verklikkers die de
Stasi-archieven onthullen, het eeuwige getob over het nazi-verleden, het dalende
niveau van het onderwijs, het gebrek aan kinderopvang en de snelle vergrijzing
van de bevolking stemmen niet vrolijk. Maar tegelijkertijd is De Waard
gefascineerd door de vernieuwingsdrang en de onbevangenheid van jonge
rebellerende Wessies en ondernemende Ossies en heeft zij oog voor de positieve
kanten van Duitsland. Met grote sympathie beschrijft ze de metamorfose van de
herrijzende metropool Berlijn en het creatieve elan van jonge schrijvers,
kunstenaars, popzangers en film- en theatermakers die de politiek geëngageerde
generatie van Günter Grass, Martin Walser en Christa Wolf succesvol aan het
verdringen zijn. Romans als Simple Stories van Ingo Schulze en Leander Hausmanns
filmdebuut `Sonnenallee' slaan een minder zwaarmoedige toon aan.

Een echte analyse van de actuele politieke situatie is Duitsland achter de
schermen niet geworden en de historische context wordt in het boek slechts
aangestipt. Maar het verschaft gedegen journalistieke achtergrondinformatie, ook
zonder dat men echt een kijkje `achter de schermen' krijgt. Wie meer over het
huidige Duitsland wil weten, heeft aan dit boek een betrouwbare en leesbare
gids.

De Waard begint met twee hoofdstukken over de grote mannen van dit moment,
Schröder en Stoiber, terwijl het laatste gaat over de populairste en meest
cabareteske politicus van Duitsland, Joschka Fischer, die van de opstandige
Groenen een gedisciplineerde regeringspartij heeft gemaakt. De pragmaticus
Schröder, de self made man die zich naar boven heeft gevochten en die graag met
zijn armoedige achtergrond koketteert, en de wat starre en correcte Pruis
Stoiber die belooft Duitsland net zo welvarend te maken als Beieren, worden door
haar adequaat geportretteerd. Als Stoiber wint dan zal de `conservatieve
revolutie' (provinciaal, autoritair, orde en gezag, maar ook sociaal en gericht
op technologische vernieuwing) ook Duitsland in haar greep krijgen.

Wat is de erfenis van roodgroen: welke punten heeft de SPD weten te realiseren
en welke de Groenen? Als men de balans opmaakt dan zijn er meer typisch
links-liberale programmapunten gerealiseerd dan sociaal-democratische.
Homoseksuelen kunnen nu trouwen, het dubbele staatsburgerschap bevordert de
integratie van allochtonen en de bloedband van het ius sanguinis als criterium
voor het staatsburgerschap behoort tot het verleden. Duitsland is officieel een
immigratieland geworden en ook de invoering van de milieubelasting en het
stopzetten van kernenergie op lange termijn zijn eerder punten van de Groenen
dan van de SPD. Ook zorgde Joschka Fischer voor wat men de integratie van de
generatie '68 zou kunnen noemen. En in de buitenlandse politiek heeft de stem
van deze voormalige revolutionair eveneens luid en duidelijk geklonken. Schröder
heeft echter zijn beloften slechts ten dele waargemaakt. Duitsland staat er
economisch slecht voor en de welvaartsstaat kraakt in zijn voegen.

Drie thema's springen er in het boek uit. Behalve aan de buitenlandse politiek
en de economie besteedt De Waard veel aandacht aan de moeilijk te overbruggen
mentale kloof tussen oost en west. Voormalige Oost-Duitsers voelen zich nog
steeds als tweederangsburgers behandeld en keren zich tegen de `kolonisatie' van
hun land. Het onbegrip tussen Besserwessi's en Jammerossi's, die elk hun eigen
waarden en zienswijzen hebben, is niet verkleind. De Oost-Duitse bevolking moest
zowel de hardheid van de markteconomie ondergaan als wennen aan democratie en
rechtsstaat. Vrijheid en gelijkheid, kapitalisme en socialisme, individualisme
en solidariteit worden in oost en west anders beleefd en beoordeeld. Het
DDR-verleden is nog lang niet verwerkt en het pijnlijke zelfonderzoek is nog
lang niet voltooid. In 1998 had Kohl zijn `bloeiende landschappen' niet
gerealiseerd en eindigde hij met bijna vijf miljoen werklozen. Opvallend is dat
met name in het oosten de werkloosheid vooral hoog is onder vrouwen. Zij die in
de DDR-tijd moederschap en werk wisten te combineren krijgen nu minder kinderen
en geven hun carrière voorrang, terwijl West-Duitse vrouwen juist hun baan
opzeggen om voor de kinderen te zorgen. Gezin en kinderopvang zijn, net als
gezondheidszorg, voor Schröder ook belangrijke thema's. Veel ambitieuze en
energieke jongeren trekken weg uit het Oosten om in andere, rijkere delen van
West-Duitsland hun leven op te bouwen. Wie achterblijft is vaak oud, werkloos en
teleurgesteld. In het oosten van Duitsland zullen de verkiezingen waarschijnlijk
beslist worden, vrouwen zullen daarbij een doorslaggevende stem hebben.

Uitgebreid en deskundig behandelt De Waard de belabberde economische situatie in
Duitsland. Schröder beloofde het aantal werklozen terug te brengen tot 3,5
miljoen, maar is daarin niet geslaagd. Op die belofte zal hij worden afgerekend.
Zijn zwakste punt is dat hij niet hard durfde in te grijpen. Hij stelde wel
allerlei adviescommissies in zoals onlangs de commissie-Hartz, die goedkope
deeltijdarbeid en betere arbeidsbemiddeling voorstelde, maar dit heeft nog
weinig resultaat opgeleverd. De schuld legt Schröder bij de stagnerende
internationale economische ontwikkelingen en bij de gigantische kosten voor
Aufbau Ost. Ook kan hij niet al te hard tegen zijn eigen achterban te keer gaan,
omdat hij zich anders een deel van het traditionele electoraat van zich zou
vervreemden, dat gebaat is bij zo min mogelijk verandering. De slechte
economische situatie is natuurlijk deels te wijten aan de hereniging, dat wil
zeggen aan veertig jaar communistisch wanbeleid en aan de onderschatting van de
situatie door Kohl en de zijnen.

De traumatische overgang van een plan- naar een vrije markteconomie, de harde
privatisering door de Treuhand, heeft diepe sporen nagelaten en veel kwaad bloed
gezet. De munthervorming in 1990 waarbij de Ostmark voor de D-Mark werd
ingewisseld tegen een koers van één op één is er mede schuldig aan, schrijft De
Waard terecht, dat de staatsschuld zo hoog is opgelopen. Het vrijlaten van de
lonen en het kostbare sociale zekerheidsstelsel zijn de belangrijkste oorzaken
van de hoge werkloosheid in het oosten (gemiddeld 18 procent). Ondanks de vele
miljarden die in het oosten werden gepompt is de situatie allesbehalve
rooskleurig. De hoge loonkosten verdreven de investeerders naar goedkopere
landen als Polen. De enorme financiële last die Duitsland ten gevolge van de
hereniging op zijn schouders moet torsen/heeft genomen, is natuurlijk niet de
enige oorzaak van de economische problemen. Ook de overgang van de zware
industrie naar nieuwe technologie en dienstverlening is nog lang niet voltooid.

Het starre arbeidsmarktsysteem met zijn corporatisme in Duitsland heeft er
verder toe geleid dat Duitsland economisch niet goed draait, maar in bepaalde
deelstaten is wel degelijk economisch succes aan te wijzen, bijvoorbeeld in het
Beieren van Stoiber, Saksen, Hessen of Baden-Württemberg. Deze laatste deelstaat
werd onder leiding van de toenmalige minister-president Lothar Späth (CDU) een
bloeiend economisch centrum. Deze ondernemer en politicus met een eigen talkshow
maakte later Carl Zeiss in het Thüringse Jena tot een hoogwaardig
technologieconcern, en deze expert staat, als we Stoiber mogen geloven, klaar om
in zijn kabinet de positie van minister van Arbeid en Economische Zaken op zich
te nemen. In de ogen van Stoiber is Schröder te laat met de nodige hervormingen
begonnen. Hij heeft weliswaar de belastingen voor burgers en bedrijven verlaagd
en het pensioenstelsel aangepast, maar het is allemaal nog onvoldoende om
Duitsland modern te maken. Het is interessant de analyse van Späth te volgen:
tegenover De Waard verklaarde hij dat Schröder als kanselier niet vastloopt op
de CDU, maar op zijn eigen partij. Met name geldt dat voor de vakbonden die een
aantasting van het sociale stelsel niet accepteren en de nodige flexibilisering
tegenhouden. Volgens Späth heeft Duitsland vier jaar lang impopulaire
maatregelen nodig, maar of dat in een behoudend land als Duitsland kan, is de
grote vraag.

Behalve op het gebied van de economische malaise en de moeizame
oost-west-integratie ligt de belangrijkste omslag in de buitenlandse politiek.
Duitsland is de laatste twaalf jaar sterk veranderd: de verplaatsing van de
hoofdstad van Bonn naar Berlijn was meer dan een symbolische daad. Het was een
teken dat Duitsland oostelijker kwam te liggen en zijn centrale positie in
Europa weer had ingenomen. Duitsland moest zich meer gaan bemoeien met
Oost-Europa en Rusland. De regering van Schröder is intensief bezig met de
Osterweiterung. Polen, Tsjechië, Slowakije en Hongarije vormen het nieuwe
achterland van de economische expansie. Schröder heeft handig gebruik gemaakt
van het vacuüm dat door het einde van de Koude Oorlog was ontstaan. De
bondskanselier heeft geprobeerd om Poetin meer aan het westen te binden en heeft
de speelruimte tussen de VS en Rusland optimaal benut, aldus De Waard. Op
buitenlands-politiek gebied heeft de rood-groene coalitie een grote
koerswijziging bewerkstelligd. Daaraan ontleent Schröder voor het grootste deel
zijn status als staatsman.

Zoals de kwestie Irak nu voor Schröder een rol kan spelen, zo is het ook in de
recente Duitse geschiedenis wel vaker over oorlog of vrede gegaan. In de herfst
van 1998, toen de rood-groene coalitie net was aangetreden, had zij precies
vijftien minuten om te beslissen of ze mee zou doen aan de Kosovo-oorlog hetgeen
een duidelijke breuk was in het beleid van de regering-Kohl. Schröder en Fischer
hebben sindsdien een zelfbewustere toon aangeslagen. Het was met name de
verdienste van de Realo Fischer dat deze grote verandering werd doorgevoerd:
`Nie wieder Auschwitz' betekende niet meer `Nie wieder Krieg', maar steun aan de
geallieerden om een `tweede Auschwitz' te voorkomen. Na de aanslagen op New York
en het Pentagon sprak Schröder direct zijn onvoorwaardelijke solidariteit uit
met de VS. Hij stelde zelfs de vertrouwenskwestie om zijn SPD-fractie achter het
regeringsbeleid inzake Afghanistan te krijgen. Duitsland speelde vervolgens een
niet onbelangrijke bemiddelingsrol bij de vestiging van een overgangsregering in
Kabul. Massale protestdemonstraties zoals tijdens de Golfoorlog bleven uit, maar
de ambivalente gevoelens bleven. In dit licht is het opmerkelijk dat Schröder
zich nu nadrukkelijk distantieert van een militaire deelname aan een eventuele
oorlog van de VS tegen Irak: zelfs als er een VN-resolutie wordt aangenomen die
zulk optreden toestaat, zal Schröder niet meedoen.

Zijn argumentatie hiervoor is even duidelijk als gedurfd. Hij wil niet meedoen
tegen Saddam Hussein om de internationale coalitie in de strijd tegen het
terrorisme niet in gevaar te brengen, hij is bang dat de regio wordt
gedestabiliseerd en vreest dat Duitsland bij een groot conflict in het
Midden-Oosten betrokken raakt. Is dat verkiezingsretoriek of staatsmanskunst? In
ieder geval neemt hij zo'n ferm standpunt in om zijn eigen linkervleugel gerust
te stellen, maar ook om kiezers bij de Groenen en de PDS weg te halen.
Anti-Amerikanisme en pacifisme lijken geen taboe meer. Wat Schröder eigenlijk
voor ogen staat, is een zelfstandiger houding van Duitsland in de buitenlandse
politiek. Duitsland moet als een grootmacht behandeld worden die recht heeft op
een zetel in de Veiligheidsraad.

De Realpolitiker Schröder die zijn kans schoon ziet om zijn achterstand ten
opzichte van Stoiber in te lopen, heeft ook in deze kwestie een uitstekende
antenne voor wat er onder de bevolking leeft: men wil liever geen oorlog, maar
vrede (80 procent in het oosten is tegen deelname van Duitsland). De echo van
het nazi-verleden klinkt misschien zachter, maar is natuurlijk niet verdwenen.
Toen Schröder afgelopen augustus de omstreden term `Deutsche Weg' gebruikte, was
dat al een aankondiging van een nog zelfbewustere opstelling die vooral gericht
is tegen het wilde Amerikaanse kapitalisme. De vraag is natuurlijk of Schröder
zich ook na afloop van de verkiezingen aan dit standpunt zal kunnen houden en of
Duitsland zich op deze manier niet in een gevaarlijk isolement begeeft, zoals
zijn critici vrezen. Stoiber verwijt Schröder met anti-Amerikaanse sentimenten
verkiezingswinst te willen boeken en zijn economische falen te verdoezelen.
Stoiber zelf laat steun aan de eventuele deelname aan een militaire interventie
afhangen van het wel of niet nakomen van de VN-resoluties.

Zondag weten we of Schröder weer teruggaat naar de advocatuur of dat hij nog
vier jaar als bondskanselier mag werken. Veel hangt af van de internationale
ontwikkelingen, maar vooral van de vraag of hij voldoende vertrouwen zal krijgen
in de voormalige DDR met zijn beloften op het gebied van werkgelegenheid,
veiligheid en vrede.

Michèle de Waard: Duitsland achter de schermen. Het wonder van de Berlijnse
republiek. Prometheus/NRC Handelsblad, 332 blz. €15,95

LOAD-DATE: March 31, 2017

LANGUAGE: DUTCH; NEDERLANDS

NOTES: Michèle de Waard: Duitsland achter de schermen. Het wonder van de
Berlijnse republiek. Prometheus/NRC Handelsblad, 332 blz. €15,95

GRAPHIC: Billboard op straat in Berlijn met de christen-democraat Edmund Stoiber
(l) en de huidige bondskanselier en sociaal-democraat Gerhard Schröder Foto
Fabrizio Bensch/Reuters

PUBLICATION-TYPE: Krant

JOURNAL-CODE: NRC Handelsblad


                         Copyright 2002 NRC Media B.V.
                              All Rights Reserved

                              38 of 126 DOCUMENTS



                                NRC Handelsblad

                               19 September 2002
                                  <no edition

Elite moet eens ophouden met schelden

SECTION: Opinie; Blz. 8

LENGTH: 1187 woorden

ABSTRACT

De zelfbenoemde intellectuele elite zou er goed aan doen mee te denken over de
gewenste inrichting van de Nederlandse samenleving, meent Henri Beunders.

De grote aanwezige bij de Troonrede was Máxima, de grote afwezige: Pim Fortuyn,
die ook postuum het politieke debat domineert. De grote gefrustreerde is de
zelfbenoemde intellectuele elite. Die staat aan de zijlijn en oefent
ongetwijfeld al weer op wat nieuwe scheldkanonnades op de LPF en de verwording
van de cultuur in het algemeen. Dit is tamelijk dom, want zo marginaliseert zij
zich nog meer dan door Fortuyn toch al het geval was geworden.

De furieuze reacties op dit `Hadje-me-maar-kabinet' (Geert Mak) en de `losse
flodders' van met name de LPF-ers, hun `NSB-gedrag' (Jan Blokker) en
`fascistoïde levensgevoel' (Bas Heijne) gaan zelden gepaard met een inhoudelijke
bespreking van de politieke voorstellen die op tafel worden geworpen.

De gemeenschappelijke noemer in al dit `terugschelden': frustratie dat niet
langer zijzelf het debat domineren, maar vertegenwoordigers van `het volk'. Het
is een curieuze strijd van `ons soort mensen' tegen het oprukken van `dat soort
volk, meneer'. Nelleke Noordervliet is de vertolkster van deze verachting: ,,De
generale afstomping is zover voortgeschreden dat de grote meerderheid eigenlijk
niet eens meer zelf kan bedenken wat hij echt leuk of prettig vindt (..) De
dictatuur van de domheid.''

Zo wordt openlijk het beschavingsoffensief opgegeven dat `het weldenkende deel
der natie' sinds de 19e eeuw kenmerkte. De elite trekt zich schamperend en
tierend terug in de steeds kleiner wordende enclave van eigen morele en
culturele superioriteit. Hiermee wordt het vermoeden bewezen: dat de
revolutionairen van '68 `het volk' nooit vergeven hebben dat het toen niet naar
hen luisterde. Toen riep men de bewoners van de oude wijken toe dat ze `het'
niet langer moesten pikken. En ze kwamen in actie, die bewoners, ze verhuisden
naar Almere en Hoofddorp, kochten huis en auto, verruilden Het Parool en Het
Vrije Volk voor de Telegraaf en de Tros. Sinds die tijd wendde de '68-elite zich
van de gewone man af, prefereerde de eigen avantgardistische kunst, of zocht een
nieuwe prooi voor opheffing: de allochtonen en later asielzoekers. Wat destijds
niet lukte - de ontmanteling van het blanke, kapitalistische establishment - zou
met de multiculturele samenleving wel lukken. Het autochtone `volk' was, als
niet meer te redden, afgeschreven.

Het waren die doorsnee Nederlanders die electoraal wraak hebben genomen. De
beklemde elite haat `het volk' nu nóg hartgrondiger. Was de oorzaak destijds `de
vertrossing', nu roepen deze oud-revolutionairen voor dezelfde Tros dat de
commerciële zenders het verderf in het land hebben gebracht. Het is alles van
een bedroevend simplisme. De frustratie die nu kenmerkend is voor het
geestelijke klimaat, heeft zijn wortels overal in het leven, in alle rangen en
standen. Het is de optelsom van al deze ongelijksoortige gevoelens en klachten
bij zovele verschillende mensen die voor de electorale omwenteling zorgde. Elke
revolutie wordt gekenmerkt door de onredelijkheid ervan.

Nog curieuzer is het klassieke aspect van revolutie dat we sinds het
kabinet-Balkenende kunnen waarnemen: les extrêmes se touchent. Het
cultuurpessimisme van de oude elite blijkt hetzelfde te zijn als dat van de
nouveau riches van de LPF, Heinsbroek voorop. En ook in rücksichtlose
opvattingen en zelfs wraakgevoelens doen delen van de oude elite en het volk
niet voor elkaar onder, niet gecreëerd, maar wel versterkt door de elfde
september. Als het gaat om Israël zien we plotseling duiven en oud-linksers in
hetzelfde kamp als Sharon en Bush. Willen Amsterdam en Rotterdam de junks
hardhandig de wijk of hele stad uitgooien, in navolging van Renate Dorrestein
die verkrachters lijfstraffen wilde toedienen op de Dam, pleit Noordervliet er
nu voor om alle hoerenlopers ,,een poosje achter de tralies of in hun keurige
woonwijk te kijk (te) zetten.''

De laatste weken begint het bastion van `de elite' echter barsten te vertonen.
Een deel volhardt in de afwijzing, een deel schuttert angstig heen en weer, een
deel begint de bespottelijkheid van het eigen simplisme in te zien. Of dit uit
overtuiging is of uit opportunisme - hoe red ik mijn commentator-positie - is
vers twee. Het slagveld biedt een aanblik van dezelfde verwarring als de LPF tot
de komst van Wijnschenk verweten werd. Zo kan de lezer in deze krant op de ene
pagina lezen dat Fortuyn dezelfde narcistische leegte vertoonde als Tara Singh
Varma, op de andere pagina dat hij grote gelijkenis vertoont met Multatuli.

Het schuiven van de panelen binnen de elite vertoont al een herkenbaar patroon.
Elke opmerkelijke uitlating van LPF-kamerlid of ministers - over de
onafhankelijkheid van de rechter in het proces-Volkert, de verbanning van
criminelen met dubbele nationaliteit, lastenverlichting, normen waarden e.d. -
wordt eerst als `dubieuze verdachtmaking', `schandalig' of `hypocriet' gehekeld.
Maar als vervolgens een oud-rechter, bekende econoom of dominee zegt dat die
`losse flodders' toch wel een kern van waarheid bevatten waarover gediscussieerd
moet worden, dan begint die discussie toch. Omdat die discussie zich dan weer
kan afspelen tussen `ons soort mensen' van rechter, econoom en dominee.

Enkelen steken de hand in eigen boezem, zoals Freek de Jonge. Ridiculiseerde hij
op de avond van 6 mei nog op schaamteloze wijze die hele `massahysterie' rond
`die Fortuyn', nu erkent hij het `ongelooflijke dédain van links': ,,Linkse
intellectuelen hebben aan de scheiding in het land meegewerkt.'' Het was ironie
troef. ,,Grote engagementen werden belachelijk gemaakt. Dát hebben wij allemaal
ondermijnd.''

Nu moet worden vastgesteld dat na Fortuyn ook de LPF op weliswaar
ongebruikelijke en soms dubieuze wijze dingen aan de orde stelt die ertoe doen,
richt een deel van de critici hun pijlen op die politici van de PvdA die
beseffen dat het Fortuyn-gedachtegoed niet met zijn dood ten grave is gedragen
en ermee gaan flirten. Zo zei PvdA-kandidaat-fractieleider Wouter Bos ronduit
dat hij wil vervolksen: ,,Een beetje Leefbaar Nederlandachtig, zeg maar.'' En de
Amsterdamse PvdA-cultuurwethouder Belliot prefereert Jantje Smit boven Bach, tot
grote woede van sommigen, zoals schrijver Ramsey Nasr in deze krant van 14
september. Hij eindigde zijn hekelschrift met de uitroep: `Leve de elite!'

Het wordt tijd dat al deze critici die zichzelf elite wanen omdat alleen zij
Kafka écht kennen en Bach op juiste wijze beluisteren, eens ophouden met
terugschelden op `dat soort volk, meneer'. Want het is nog steeds zo, wat
pershoogleraar Baschwitz ooit zei: ,,Tot de massa die u zo veracht, behoort
altijd één meer dan u dacht.'' Het is nog steeds zo dat de '68-elite zelf Kunst
met een kleine k begon te schrijven.

En het moet zo blijven dat een elite niet het recht heeft elite te zijn, maar
dit predikaat permanent moet verdienen. Met een alternatieve visie op Nederland
bijvoorbeeld. Meedenken is nuttiger dan verdoemen.

Prof.dr. H. Beunders is hoogleraar Geschiedenis van maatschappij, media en
cultuur aan de Erasmus Universiteit Rotterdam.

LOAD-DATE: March 31, 2017

LANGUAGE: DUTCH; NEDERLANDS

NOTES: Prof.dr. H. Beunders is hoogleraar Geschiedenis van maatschappij, media
en cultuur aan de Erasmus Universiteit Rotterdam.

GRAPHIC: Illustratie: Cyprian Koscielniak

PUBLICATION-TYPE: Krant

JOURNAL-CODE: NRC Handelsblad


                         Copyright 2002 NRC Media B.V.
                              All Rights Reserved

                              39 of 126 DOCUMENTS

                                NRC Handelsblad

                               September 18, 2002

Bevlogen les van Martin Scorsese

BYLINE: DOOR ANDRE WAARDENBURG

SECTION: Kunst; Pg. 11

LENGTH: 422 words


De grote Amerikaanse regisseur Martin Scorsese is een groot pleitbezorger voor
het behoud van het cinematografisch erfgoed. Scorsese levert hieraan zelf een
bijdrage door documentaires te maken waarbij zijn enthousiasme over film als
kunstvorm onverbiddelijk overslaat op de kijker. Ter gelegenheid van honderd
jaar cinema maakte hij de driedelige documentaire A Personal Journey with Martin
Scorsese through American Movies (1995). Hierin behandelde hij typisch
Amerikaanse genres als de musical, de gangsterfilm en de western.

Het autobiografische karakter van die documentaire wordt voortgezet in z'n ode
aan de Italiaanse cinema, Il mio viaggio in Italia. Scorsese's grootouders
kwamen als immigranten uit Sicilie naar New York en eind jaren veertig keek de
jonge Marty met zijn hele familie naar Italiaanse films op televisie. Daar zag
hij hoogtepunten van het neorealisme als Roberto Rossellini's Roma, citta aperta
(1945) en Vittorio de Sica's Ladri di biciclette (1948), maar ook historische
epossen die zijn verbeelding in vuur en vlam zetten. Het vier uur durende Il mio
viaggio in Italia gaat over de hoogtijdagen van het neorealisme (1945-1952).
Bourgeois komedies en kostuumfilms maakten na twintig jaar fascisme plaats voor
het politieke heden en interesse in het vastleggen van de alledaagse realiteit
van de gewone man. Genres werden losgelaten en vertelvormen losser.

Scorsese geeft inzichtelijke analyses van de stilistische en thematische
preoccupaties van regisseurs als Rossellini, De Sica, Luchino Visconti, Federico
Fellini en Michelangelo Antonioni. Hij laat lange fragmenten zien en vertelt in
detail de plot van de besproken films na.

Hoewel de nadruk ligt op het naoorlogse neorealisme maakt Scorsese uitstapjes.
Zo laat hij boeiende scenes zien uit de historische mythen van Alessandro
Blasetti en de sprankelende society komedies van Mario Camerini uit de jaren
dertig, waar Vittorio de Sica in meespeelde. Zo komt de fascistische periode
toch zijdelings aan bod, evenals de Commedia all'Italiana - eind jaren vijftig
de opvolger van het neorealisme.

Scorsese mikt op toeschouwers die weinig tot niets weten van het neorealisme.
Die krijgen de beste docent die zij zich kunnen wensen: betrokken, bevlogen en
bovenal begeesterend.

Achttien van de in de documentaire behandelde films worden door het Filmmuseum
vertoond. Voor oude cinefielen een feest der herkenning, voor jonge filmgekken
een feest der ontdekking en voor allen de kans ze na jaren weer op het grote
doek te zien.

LOAD-DATE: September 12, 2005

LANGUAGE: DUTCH

                           © 2002 PCM Uitgevers B.V.

                              40 of 126 DOCUMENTS



                                NRC Handelsblad

                               18 September 2002
                                  <no edition

Bevlogen les van Martin Scorsese

BYLINE: Door André Waardenburg

SECTION: Kunst; Blz. 11

LENGTH: 456 woorden

ABSTRACT

De grote Amerikaanse regisseur Martin Scorsese is een groot pleitbezorger voor
het behoud van het cinematografisch erfgoed. Scorsese levert hieraan zelf een
bijdrage door documentaires te maken waarbij zijn enthousiasme over film als
kunstvorm onverbiddelijk overslaat op de kijker. Ter gelegenheid van honderd
jaar cinema maakte hij de driedelige documentaire A Personal Journey with Martin
Scorsese through American Movies (1995). Hierin behandelde hij typisch
Amerikaanse genres als de musical, de gangsterfilm en de western.

Het autobiografische karakter van die documentaire wordt voortgezet in z'n ode
aan de Italiaanse cinema, Il mio viaggio in Italia. Scorsese's grootouders
kwamen als immigranten uit Sicilië naar New York en eind jaren veertig keek de
jonge Marty met zijn hele familie naar Italiaanse films op televisie. Daar zag
hij hoogtepunten van het neorealisme als Roberto Rossellini's Roma, città aperta
(1945) en Vittorio de Sica's Ladri di biciclette (1948), maar ook historische
epossen die zijn verbeelding in vuur en vlam zetten. Het vier uur durende Il mio
viaggio in Italia gaat over de hoogtijdagen van het neorealisme (1945-1952).
Bourgeois komedies en kostuumfilms maakten na twintig jaar fascisme plaats voor
het politieke heden en interesse in het vastleggen van de alledaagse realiteit
van de gewone man. Genres werden losgelaten en vertelvormen losser.

Scorsese geeft inzichtelijke analyses van de stilistische en thematische
preoccupaties van regisseurs als Rossellini, De Sica, Luchino Visconti, Federico
Fellini en Michelangelo Antonioni. Hij laat lange fragmenten zien en vertelt in
detail de plot van de besproken films na.

Hoewel de nadruk ligt op het naoorlogse neorealisme maakt Scorsese uitstapjes.
Zo laat hij boeiende scènes zien uit de historische mythen van Alessandro
Blasetti en de sprankelende society komedies van Mario Camerini uit de jaren
dertig, waar Vittorio de Sica in meespeelde. Zo komt de fascistische periode
toch zijdelings aan bod, evenals de Commedia all'Italiana - eind jaren vijftig
de opvolger van het neorealisme.

Scorsese mikt op toeschouwers die weinig tot niets weten van het neorealisme.
Die krijgen de beste docent die zij zich kunnen wensen: betrokken, bevlogen en
bovenal begeesterend.

Achttien van de in de documentaire behandelde films worden door het Filmmuseum
vertoond. Voor oude cinefielen een feest der herkenning, voor jonge filmgekken
een feest der ontdekking en voor allen de kans ze na jaren weer op het grote
doek te zien.

Il mio viaggio in Italia. Martin Scorsese's reis door de Italiaanse
filmgeschiedenis. T/m 30 okt. Filmmuseum, Amsterdam, Haags Filmhuis (19-29
sept), 't Hoogt, Utrecht (3 okt.); Filmhuis Arnhem (6 okt.); Lux, Nijmegen (15
okt.).

LOAD-DATE: March 31, 2017

LANGUAGE: DUTCH; NEDERLANDS

NOTES: Il mio viaggio in Italia. Martin Scorsese's reis door de Italiaanse
filmgeschiedenis. T/m 30 okt. Filmmuseum, Amsterdam, Haags Filmhuis (19-29
sept), 't Hoogt, Utrecht (3 okt.); Filmhuis Arnhem (6 okt.); Lux, Nijmegen (15
okt.).

GRAPHIC: George Saunders en Ingrid Bergman in Rossellini's `Viaggio in
Italia'(1953)

PUBLICATION-TYPE: Krant

JOURNAL-CODE: NRC Handelsblad


                         Copyright 2002 NRC Media B.V.
                              All Rights Reserved

                              41 of 126 DOCUMENTS



                                NRC Handelsblad

                               14 September 2002
                                  <no edition

Kort overzicht van wreedheden

BYLINE: Koos van Zomeren

SECTION: Zaterdags Bijvoegsel; Blz. 33

LENGTH: 1221 woorden

ABSTRACT

Iemand zou de geschiedenis van onze wreedheid eens moeten schrijven - onze
wreedheid jegens dieren.

Mijn eigen herinneringen gaan terug tot de varkens die in de jaren '50 werden
gehouden door mijn aangenomen grootouders in de Tielerwaard. Huisje aan de dijk,
perenboom op het erf, varkens in het hok. De huisslacht behoorde toen net tot
het verleden; telkens werden er twee biggen gekocht die vervolgens als een soort
spaarvarkens werden vetgemest.

Voor zover ik weet werd over deze varkens altijd met waardering gesproken. De
mensen zelf hadden het ook niet best gehad, in zekere zin beschouwden zij dieren
als lotgenoten. Varkens werden met rust gelaten. Je mocht tegen ze knorren en
als ze dan kwamen kijken, mocht je ze op de rug krabben; je mocht ze niet plagen
of met een stok bestoken. Maar als de veewagen ze weer kwam halen, als ze de
dijk op moesten, vielen er wel degelijk klappen en dan was er niemand die zich
om hun nood bekommerde.

Ik bedoel, de mensen uit dat huisje, dat waren geen mietjes. Ze hadden een
aanzienlijk hogere pijngrens dan wij. Ze konden spijkerhard zijn, voor zichzelf,
voor elkaar en dus ook voor dieren.

Nu neem ik onmiddellijk aan dat varkens nog steeds geslagen worden als ze niet
opschieten - in feite vormen veetransporten ook nu nog een bron van verregaande
wreedheden - maar de norm is duidelijk: varkens worden niet mishandeld. Iedereen
die varkens houdt doet tegenwoordig zijn uiterste best om aan te tonen dat ze
het goed hebben, of in ieder geval niet slecht, of in ieder geval niet al te
slecht.

Het probleem met de intensieve varkenshouderij is dan ook niet dat er
schuimbekkende mannen rondlopen die de dieren proberen te raken waar het maar
kan, want die zijn er niet. Het probleem is dat varkens geen moment meer met
rust worden gelaten, dat ze geen gelegenheid krijgen om hun gang te gaan, dat ze
onder druk staan van een permanente productiedwang.

Zo zou je kunnen zeggen dat de wreedheid is verschoven van de mensen naar het
systeem (waarvoor dan natuurlijk ook weer mensen verantwoordelijk zijn). Maar
van een gesprek met Bernd Timmerman gaat op deze veronderstelling een
ondermijnend effect uit.

Timmerman heeft geschiedenis en sociologie gestudeerd. Hij is adjunct-directeur
van de Dierenbescherming, in 1864 opgericht door notabelen die als gevolg van
industrialisatie en verstedelijking wat al te nauw in contact kwamen met de
gewone man en zijn amusement. Het katknuppelen en palingtrekken werd toen
inderdaad uit het openbare leven gebannen.

Timmerman zegt: ,,De meldingen die wij krijgen van directe dierenmishandeling
zie ik eerder toenemen dan afnemen.''

Voor een deel is dit toe te schrijven aan onverbloemd sadisme (het dier als
lustobject), voor een deel aan verwijtbare onkunde. Iedereen schaft tegenwoordig
maar een dier aan: het dier als gebruiksartikel of statussymbool, het dier als
levende tattoo.

In ernstige gevallen wordt bovendien een vorm van maatschappelijke ontwrichting
zichtbaar. Een vrouw laat haar hond verhongeren om zich te wreken voor een hoge
rekening van de dierenarts, een boer begint zijn vee te verwaarlozen nadat hij
alleen is komen te zitten - en dan ontbreekt de sociale controle om dit tegen te
gaan. De norm is duidelijk, maar wie voelt zich nog geroepen om haar af te
dwingen?

Wat de bio-industrie betreft: het is uitgesloten dat daar niemand werkt die in
de gaten heeft dat de dieren ongelukkig zijn. Maar de mensen zijn vastgeklonken
aan hun investeringen. Eigenaren en bedrijven komen bovendien steeds verder van
elkaar af te staan. Zoals eens het grootgrondbezit is ontstaan, zo ontstaat nu
het grootdierbezit. De feitelijke omgang met de dieren wordt dan overgelaten aan
mannen die zich genoopt zien een bijna ambtelijke reserve in acht te nemen.

De regelgeving gaat intussen maar langzaam vooruit. Het Varkensbesluit van 1998,
tot stand gekomen na de wreedheden die werden bedreven onder de verzamelnaam
`Varkenspest', bevat weliswaar verbeteringen, maar wil toch eerder de bestaande
praktijken sanctioneren dan de intrinsieke waarde van varkens een plaats geven.

,,Intrinsieke waarde'', herhaalt Timmerman. ,,Ik vind het een heel bruikbaar
begrip. Je geeft ermee te kennen dat dieren hun eigen belangen hebben, helemaal
los van de onze, en dat je daaraan tegemoet moet komen.''

Dierenrechten hebben het tij op het ogenblik niet mee. De gemiddelde kiezer
geeft er kennelijk geen prioriteit aan. De gemiddelde kiezer wil liever aandacht
voor zichzelf. Ik ontmoet dit sentiment wel eens op een literaire avond: hevige
verontwaardiging omdat ik het over mijn hond heb en niet over een of andere
achterstandswijk. Rancune.

,,Ik verzet mij'', merkt Timmerman daarbij op, ,,tegen de suggestie dat
dierenrechten een luxe zijn, een welvaartsverschijnsel. Als je naar andere
tijden en andere culturen kijkt, kun je altijd mensen vinden die correct en
vertrouwelijk met dieren omgaan - en dat hoeft echt niet de elite te zijn.''

Na deze terreinverkenning komt zijn optimisme als een ongerijmdheid, of op z'n
minst een verrassing. Maar het is zo, hij gelóóft erin: ,,Milieubescherming,
dierenwelzijn en ontwikkelingshulp zitten nu even in de wachtkamer, maar het
gezonde verstand keert wel terug. Het huidige sociale contract is mislukt en ja,
dan komt er een ander sociaal contract.''

Als je hem goed beluistert, is dit optimisme te herleiden tot de synopsis van
het proefschrift waaraan hij in '97, net voordat hij werd opgeslokt door de
Dierenbescherming, was begonnen. Daarin zou de strijd voor de rechten van het
dier worden beschreven als een authentieke sociale beweging, vergelijkbaar met
de strijd tegen de slavernij, tegen kinderarbeid, voor algemeen kiesrecht, voor
de vrouwenemancipatie.

Telkens zie je dat zo'n beweging door drie fases gaat. Nieuwe ideeën worden
eerst belachelijk gemaakt, geven vervolgens aanleiding tot scherpe
tegenstellingen (met excessen aan beide zijden) en worden uiteindelijk als
vanzelfsprekend geaccepteerd. In dit patroon staat de dierenbeweging nu
onmiskenbaar op de drempel van de vanzelfsprekende acceptatie.

,,Maar laat ik proberen niet al te arrogant over te komen'', voegt Timmerman
hieraan toe. ,,Hoe een nieuw sociaal contract er gaat uitzien weet ik ook niet,
maar dat het er komt is voor mij zeker.''

En dan nog iets. In eerste aanleg werd dierenwelzijn vooral negatief
geformuleerd. Een dier had recht op een leven zonder pijn, angst en stress. Meer
en meer komt daar een positief begrip voor in de plaats. Een dier heeft recht op
de ontwikkeling van soorteigen gedragingen. ,,Tegenwoordig mag je zeggen dat
dieren moeten kunnen spelen'', concludeert Timmerman, ,,en dat ze naar hun aard
de omgeving moeten kunnen verkennen.''

Van jonge dieren naar jonge mensen, misschien is dát de stap die hij maakt. In
ieder geval zegt hij opeens: ,,Het begint al zo vroeg. Kleuters: de één brengt
een lieveheersbeestje naar buiten, de ander rijdt er expres overheen met zijn
fietsje.''

,,Of nog eerder'', haak ik in. ,,In het wandelwagentje al: de één zie je
helemaal betrekken als hij mijn hond ziet, terwijl de ander begint te stralen
van geluk.''

Misschien moeten we het in het DNA zoeken. Misschien bestaat er zoiets als een
wreedheidsgen. Misschien zullen we ooit in staat zijn om dat te identificeren en
te modificeren. Of zou het zo dicht bij ons liefdesgen liggen dat er eigenlijk
niets aan te doen is?

LOAD-DATE: March 31, 2017

LANGUAGE: DUTCH; NEDERLANDS

GRAPHIC:

PUBLICATION-TYPE: Krant

JOURNAL-CODE: NRC Handelsblad


                         Copyright 2002 NRC Media B.V.
                              All Rights Reserved

                              42 of 126 DOCUMENTS



                                NRC Handelsblad

                               14 September 2002
                                  <no edition

Kinderen van Tara

BYLINE: Bas Heijne

SECTION: Opinie; Blz. 9

LENGTH: 1091 woorden

ABSTRACT

De documentaire over het voormalig GroenLinks-Kamerlid Tara Singh Varma,
familiair Tara geheten, is een uniek document. Niet zozeer omdat de camera de
psychische en publieke neergang van de politica registreert alsof je erbij bent,
maar omdat hij zichtbaar maakt wat niemand op het moment zelf gezien zal hebben,
zelfs maakster Joke Hoemet niet: de afschrikwekkende leegte die binnenin Varma
huist. Alles aan haar is buitenkant; het opgewonden geklets, de opgeklopte grote
woorden over hulp aan onderdrukte medemensen en verschopte migranten, de
eindeloze verbale afleidingsmanoeuvres en theatrale zelfvergroting - het is
niets anders dan een masker waarachter helemaal niets schuilgaat.

Aandacht is het trefwoord. Zolang Singh Varma in beweging is, zie je een vrouw
die voortdurend de aandacht weet te trekken door een eindeloze reeks
dramatiseringen. Verbluffend is de scène waarin haar befaamde migrantenspreekuur
te zien is; na talloze omtrekkende bewegingen en loze praat overhandigt de
meevoelende politica haar smekelingen een paar telefoonnummers. Ze is een
meester in, zoals Hans Moll in deze krant schreef, het verplaatsen van lucht.
Die cliënten op het spreekuur zitten er voor haar. Het is de aandacht van de
buitenwereld die haar persoonlijkheid overeind houdt. Valt die aandacht weg, dan
blijft er van haar niets over.

Ja, Tara Singh Varma is ziek, ziek in haar hoofd, en dat gruwelijke Hollands
Dagboek van vorige week had niet gehoeven. Maar het is wel typisch een ziekte
van deze tijd. Want de leegte in haarzelf heeft Singh Varma jarenlang weten te
vullen met de sociale en politieke preoccupaties van haar omgeving; vandaar dat
niemand door had dat ze gek was. In haar hoogtijdagen was de migrant een
hulpeloos slachtoffer die in haar een beschermheilige of een Messias vond. Haar
publieke persoonlijkheid - en een andere persoonlijkheid blijkt ze niet te
hebben - deinde rustig voorwaarts op de golven van de geaccepteerde drogredenen
van de linkse politiek, opkomen voor de zwakkeren, het botte onbegrip en
onverbeterlijke racisme van de witte man, de permanente hulpbehoevendheid van de
allochtoon. Nog steeds hoor je Surinaamse Nederlanders zeggen dat de ziekte van
Tara een tragedie is, omdat ze zoveel voor de gemeenschap heeft gedaan. Ze heeft
helemaal niets gedaan, behalve een groep mensen van de regen in de drup helpen
door die te bevestigen in zijn maatschappelijk isolement en zijn staat van
aanhoudende afhankelijkheid.

Staat het fenomeen Tara op zichzelf? Mij viel een gelijkenis met Pim Fortuyn op,
ook een persoonlijkheid, zo blijkt uit de vele biografische schetsen en
anekdotes die nu overal het licht zien, die in blinde paniek raakte wanneer de
aandacht van zijn omgeving zich even niet op hem richtte. Veelzeggend is de
anekdote in Elsevier van een paar weken geleden. Een vriend van Fortuyn nam hem
mee naar de jaarlijkse uitvoering van de Bachs Mattheüs Passion in Naarden. Na
zich er van tevoren van vergewist te hebben dat het echt niet de bedoeling is na
afloop te applaudisseren, barstte Fortuyn zodra de laatste klanken verstorven
waren los in een oorverdovend aandachttrekkend applaus. Zulke anekdotes zijn
legio. Fortuyn was ontegenzeggelijk veel intelligenter dan Tara Singh Varma,
maar die ziekelijke behoefte aan aandacht en zelfvergroting hadden ze gemeen.
Het verklaart ook de verbazingwekkende politieke wendbaarheid van Fortuyn, zijn
gegoochel met standpunten en zijn volmaakte beheersing van de kunst van de
proefballon.

Wie achteraf het kronkelige parcours van Fortuyn overziet, moet wel concluderen
dat de politiek er voor hem was, en hij niet voor de politiek. Net als Singh
Varma in haar gloriedagen wist hij behendig het hart van de tijdgeest op te
zoeken en de onvrede naar zich toe te trekken. Alleen was het een andere tijd:
het is geen toeval dat het debacle van Singh Varma synchroon liep met de opkomst
van Fortuyn. Ook voor Fortuyn was aandacht een levensvoorwaarde. Ook Fortuyn had
in toenemende mate last van een pathologische eigenwaan: hij zag zichzelf als
een uitverkoren redder, als een Mozes die zijn volk naar de vrijheid zou leiden.

Dat juist de Nederlandse politiek dit soort persoonlijkheden zou aantrekken die
hun politieke denkbeelden ondergeschikt maken aan hun innerlijke behoeftes, legt
een ideologisch vacuüm bloot dat beangstigend is. Dat de maatschappelijke leegte
gevuld wordt door publieke persoonlijkheden die niets anders zijn dan dat, je
bent er inmiddels aan gewend - eergisteren nog zag ik op televisie hoe de
dochter van Patty Brard haar moeder uitgebreid bedankte voor alles, en het bleek
nog een herhaling ook. Maar in de politiek bleef ijdelheid veelal beperkt tot
eigen kring: Bram Peper had voor zijn mateloze zelfvergroting het gewone volk
helemaal niet nodig. Te veel regent, te weinig performer.

Nu is dat anders. De erfenis van Fortuyn ligt niet in zijn geschreven oeuvre
besloten en ook niet in zijn vermeende aanhoudende aanwezigheid - charisma dat
zich voedt met enkel publieke aandacht verbleekt verrassend snel - maar in zijn
methode van aandachttrekkerij. Zijn ware erfenis is de proefballon.

De vorige politieke elite liet zich graag zien op premières en in idiote
televisieprogramma's, maar de politiek hielden ze er buiten. Dat wreekte zich.
Beleid genereert geen aandacht, en dus is het zaak voortdurend het oog van de
camera op te zoeken met weer een ideetje. Losse flodders zijn anti-establishment
en als het volk op dit moment iets is, is het dat. Dus regeerde de afgelopen
weken de losse pols, liefst voor het oog van de camera. Natuurlijk zijn de
onderwerpen die Heinsbroek, Bomhoff en Nawijn aansnijden relevant - anders
zouden ze geen aandacht trekken. Maar zijzelf zijn de kinderen van Tara: het
gaat er in de eerste plaats om aandacht te genereren. Het beleid wordt er later
wel bij verzonnen. Dat Bomhoff zijn ongefundeerde plannen alvast de perestrojka
van de Hollandse gezondheidszorg durft te noemen, zegt genoeg. Het wereldbeeld
van Tara Singh Varma: een beetje Robin Hood, een beetje Verlosser. Met iedere
oprisping worden de banden met de volkswil aangehaald, zodra die zijn aandacht
dreigt te verliezen, breekt de paniek uit. Tijd voor een nieuw plannetje!

Dat is het grote misverstand van de zogenaamde Nieuwe Politiek, een misverstand
dat de allochtone aanhang van Singh Varma eerder parten speelde: men denkt dat
de politici er voor het volk zijn. Het is precies andersom. Wat gevraagd wordt
is geen participatie, geen inspraak, maar aandacht, aandacht en nog meer
aandacht.

Het is weer tijd voor zwijgende politici.

LOAD-DATE: March 31, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2002 NRC Media B.V.
                              All Rights Reserved

                              43 of 126 DOCUMENTS



                                NRC Handelsblad

                               14 September 2002
                                  <no edition

Er is een nieuwe definitie van elite nodig

BYLINE: Ramsey Nasr

SECTION: Opinie; Blz. 8

LENGTH: 1464 woorden

ABSTRACT

Verschillen tussen zwart en wit, arm en rijk, jong en oud zijn veel minder
belangrijk dan de tegenstelling tussen wie zijn blik wil verruimen en wie als
kokerkijker door het leven gaat, vindt Ramsey Nasr. Dat zou beter tot
uitdrukking moeten komen in het cultuurbeleid.

Ferme uitspraken van Hannah Belliot, vorige week tijdens de opening van het
theaterseizoen. Fermer nog dan die van Rick van der Ploeg, vier jaar daarvoor.
Bij hem was toentertijd het credo: meer kunst voor jongeren en allochtonen. De
Amsterdamse wethouder van Cultuur Belliot gooide er in haar doelstellingen nog
wat segmenten van de samenleving bij: vrouwen, oudere Jordanezen. De huidige
kunstliefhebber is kennelijk een rijke, blanke man van middelbare leeftijd.
Enkele andere uitspraken, door haar gedaan in deze krant van 6 september,
vernauwen de blik nog wat meer: zij wil ,,meer aandacht voor alledaagse,
toegankelijke kunst''. En de scheiding tussen amateur- en professionele kunst
moet maar komen te vervallen.

Het is zonneklaar welke aanval inmiddels is ingezet: die op de dominante elite.
En hoewel de discussie over zogezegd hoge en lage kunst wat mij betreft een
heilloze is, hoewel de grenzen arbitrair zijn, hoewel Belliot beweert die
grenzen op te heffen (,,Ik wil de schotten tussen de culturen afbreken.
Representativiteit noem ik dat.''), zijn het juist deze beleidsmakers die de
tegenstelling telkens weer fixeren.

Laten we de handschoen dan maar opnemen. Allereerst wordt het spel op een valse
manier gespeeld. Men moet eens ophouden met te spreken over de `rijke, witte
elite'. Dergelijke uitspraken die polariseren en onjuist zijn, blijken tot mijn
stomme verbazing niet voorbehouden aan zieke gevallen als Singh Varma, die het
steevast heeft over de witte pers, de witte media, de witte mensen; ook Belliot
vindt het heilzaam op deze wijze haar standpunten te verdedigen. In de huidige
cultuur, waarin een meritocratie heeft bewerkstelligd dat iedereen met een
boerenverstand zich kan opwerken tot de financiële bovenlaag, ongeacht afkomst
of opleiding, moet men een andere definitie van elite formuleren.

De culturele elite bestaat niet meer uit blanke rijkeluiszoontjes die rechten
studeren, teneinde te worden wat hun vader was. De nieuwe elite is een elite van
de geest, een elite waartoe allochtonen en ex-asielzoekers gerekend moeten
worden: Hafid Bouazza, Afshin Ellian, Mohammed Benzakour, Ayaan Hirsi Ali et
cetera. Allemaal intellectuelen die de discussie over onze multiculturele
samenleving het afgelopen jaar diepgang en vuur verleenden. Ze strijden niet
tegen de Nederlandse elite, want ze maken er zelf deel van uit.

Zo niet Hannah Belliot, die maar blijft hameren op de verschillen tussen zwart
en wit, arm en rijk, jong en oud. Niet deze tegenstellingen vormen de zich
verbredende kloof binnen het culturele leven, maar de tegenstelling tussen
enerzijds mensen die ervoor kiezen de blik te verbreden, de geest te vullen en
ontwrichting van het bestaande beeld toe te laten, en anderzijds mensen die als
kokerkijkers door het leven gaan, vertrouwend op een beperkt wereldbeeld, een
eenvoudige waarheid die geen vragen stelt. Kennis heet de kloof die vandaag ons
land in tweeën deelt.

De vergelijking met de politiek dringt zich op. In de politiek heeft zich
paradoxaal genoeg - immers: kennis is macht - het tegendeel voorgedaan. Tijdens
de Soundmixshow werd onlangs de kloof tussen politicus en burger overbrugd; de
LPF heeft deze kloof daarna gewoonweg opgevuld en dichtgemetseld. We zijn nu
allemaal gewone mensen. In Den Haag spuwt men tegenwoordig dan ook de ene
uilenbal na de andere uit. Dolkomisch, ware het niet dat mondigheid een
gevaarlijk goed wordt, zodra kennis haar niet meer vergezelt.

Het pijnlijke is nu dat de multicultuurpolitiek van de PvdA (Van der Ploeg,
Belliot) zich van dezelfde methoden bedient als de LPF die zij zegt te
verfoeien. De elite moet maar eens wat plaatsmaken. En nu wij! Hier raken we aan
de kern van het probleem. Want wat ik zou willen weten van mevrouw Belliot, is
of zij de elite een toontje lager wil laten zingen, of de `gewone burger' een
toontje hoger. Afgaande op de PvdA-filosofie zou het laatste het geval moeten
zijn. Maar dit is nu exact waar ik aan twijfel.

Ik krijg genoeg van slappe uitspraken van een Amsterdamse wethouder van Cultuur
die ernaar streeft `jongeren emotioneel bij cultuur te betrekken'. Ik heb mijn
bekomst van dergelijke statements die appelleren aan de onderbuik en niet helder
formuleren waar het dan op aankomt. Men wil, zo blijkt, een grotere
representativiteit van de `gewone burger' in het Concertgebouw. Een prachtidee.
Dan is het dus zaak jongeren, allochtonen en sinds kort ook de oudere Jordanees
bereid te vinden een avond hun geest open te stellen voor Bach, voor Bruckner,
voor Boulez. Dat is dan weer een kwestie van onderwijs (voorbereidende lessen,
CKV), van geld (kortingen), van pr, en ten slotte van nieuwsgierigheid,
aangewakkerd of aangeboren, bij de potentiële bezoeker zelf.

Allemaal zaken waarop cultuurbeleid zich kan richten. Maar: Bach blijft Bach, en
men kan roepen wat men wil, deze muziek spreekt toch in een lastiger taal tot
ons dan bijvoorbeeld Jantje Smit, die Belliot, zo gaf zij moedig aan, hogelijk
aanslaat. ,,Als ze dat oma-liedje van hem draaien op mijn begrafenis, ben ik al
een stuk dichter bij de hemel.'' Welnu, Bachs hemel bevindt zich toch op een
andere verdieping. Men kan nijdig worden om deze bewering, maar niet ontkennen
dat vier willekeurige maten uit Christ lag in Todesbanden oneindig veel
fijnzinniger, veel gelaagder, diepgaander, rijker en meerduidiger zijn dan het
oma-liedje van Jantje Smit.

Bezat Bach meer talent dan onze Jantje Smit? In elk geval betreft het twee
verscheidene kunstclubs, die zich ook bezighouden met film, tv, poëzie, theater,
proza, beeldende kunst etc. De ene kunstclub verheft de mensheid misschien niet,
ze verkent met haar meerduidigheid en haar bovengenoemde eigenschappen wel de
horizonten van de kunst. Ze houdt de ruimte open voor onze verbeelding. De
andere club, zeker net zo nuttig, blikt niet verder dan de alledaagsheid; ze wil
op een directe manier ontroeren, entertainen, men hoeft niet echt te twijfelen
aan de strekking ervan, ze veraangenaamt het leven op eenduidige wijze,
bestendigt het en biedt troost omdat het de wereld heerlijk simpel maakt, na een
dag hard werken.

Het is déze kunstvorm, die de heren dames Cultuurbeleid voor ogen staat, dit
alles onder het mom van multiculturele uitstapjes en liefdadige buurtprojecten.
`Alledaagse, toegankelijke kunst'.

Mijn vraag is deze: is men er op uit 'de burgerman' ontvankelijk te maken voor
het Concertgebouw, of om het Concertgebouw toegankelijk te maken voor de
burgerman? Men wil de toegangsdrempel verlagen. Hoe? Bach wordt niet makkelijker
te verteren omdat Belliot dat wil. Het is een prachtige, maar onmogelijke wens
om een afspiegeling van de samenleving in het Concertgebouwpubliek terug te
willen vinden - tenzij men er wekelijks een braderie organiseert met Gerard Cox,
Brainpower, Hakim de Clown en Kaapverdiaanse koekjes. Het is pedant en
zelfgenoegzaam neer te kijken op het publiek dat hiervan houdt; toch is het niet
onredelijk de beleidsmakers ter verantwoording te roepen die er de afgelopen
jaren een sport van hebben gemaakt de kunst te nivelleren en `de witte elite' te
kakken te zetten.

Laat elke kunst zijn eigen publiek verwerven. En verleg de focus naar de
grootste oorzaak van cultureel onbehagen: het feit dat Nederland aan het
verplatten is door gebrek aan kennis. Het vormt de perversie van de uomo
universale: overal een mening over te hebben en nergens iets vanaf te weten. Bas
Heijne noemde het onlangs `gevoelskennis'. Echte kennis hoeft men zich sinds de
laatste onderwijshervormingen niet meer eigen te maken; het is voldoende om de
oneindige virtuele kennis, zoals opgeslagen in de computer, te kunnen aanwenden.
Dit levert dan handige, maar domme mensen op, zonder kennis, zonder houvast,
zonder besef van hun achtergrond. Zonder cultuur.

De vraag wat een jonge allochtoon uit te staan heeft met Vermeer, Erasmus,
Rembrandt, Vondel, wordt hopelijk minder schamper gesteld als men beseft dat de
jonge autochtoon er al even weinig binding mee heeft. In plaats van nieuwe
wereldburgers creëren we ontheemde Nederlanders, autochtoon noch allochtoon.
Zonder kennis van zaken, maar zeker in hun opvattingen. De armen van geest vindt
men in Nederland onder witten, moslims, LPF'ers, PvdA'ers, oudere Jordanezen en
jonge grachtbewoners. Bestook ze met kennis en zet ook zelf de oogkleppen af.
Laat de verschillende kunstclubs dus náást elkaar bestaan. Entertainment,
alledaagse kunst moet een keuze zijn. Dit onderwijs- en cultuurbeleid is hard op
weg er een noodzaak van te maken.

Leve de elite!

Ramsey Nasr is acteur en schrijver.

LOAD-DATE: March 31, 2017

LANGUAGE: DUTCH; NEDERLANDS

NOTES: Ramsey Nasr is acteur en schrijver.

GRAPHIC: Hannah Belliot, de Amsterdamse wethouder van cultuur. ,,De
multicultuurpolitiek van de PvdA (Van der Ploeg, Belliot) bedient zich van
dezelfde methoden als de LPF die zij zegt te verfoeien.'' (Foto NRC Handelsblad,
Vincent Mentzel)

PUBLICATION-TYPE: Krant

JOURNAL-CODE: NRC Handelsblad


                         Copyright 2002 NRC Media B.V.
                              All Rights Reserved

                              44 of 126 DOCUMENTS



                                NRC Handelsblad

                               13 September 2002
                                  <no edition

Een arbeider zoals jij en ik

BYLINE: door Arjen Fortuin

SECTION: Cultureel Supplement; Blz. 22

LENGTH: 1468 woorden

ABSTRACT

Begin oktober wordt de Nobelprijs voor literatuur uitgereikt. Welke grote
schrijvers visten in het verleden achter het net? Als derde Louis Paul Boon, die
de prijs in 1979 misliep.

NET NIET NOBEL 3: LOUIS PAUL BOON

Het wildste verhaal over Louis Paul Boon en de Nobelprijs luidt dat de
toekenningsbrief van de Zweedse Academie op het postkantoor lag te wachten toen
hij zijn fatale hartaanval kreeg. Dat is onzin - Boon stierf op 10 mei 1979 en
de prijs wordt traditioneel in oktober uitgereikt - maar de apocriefe anekdote
benadrukt hoezeer Boon gezien werd als Nobelprijskandidaat.

Welbeschouwd was er zelden een idealer Nobelprijswinnaar geweest dat Louis Paul
Boon (1912-1979). Niet alleen omdat hij uit een tot op de dag van vandaag
onbedeeld taalgebied kwam (het Nederlandse), maar ook omdat hij het
schoolvoorbeeld was van de schrijver die na een moeizaam levensbegin, werkend
als auto- en huisschilder, zich had ontwikkeld tot een bij critici én het grote
publiek zeer geliefd auteur. Een hij was een zeer geëngageerd schrijver, eentje
die het marxisme tijdig had gelaten voor wat het was en had verruild voor een
liefhebbend, humanistisch soort socialisme, precies van het soort dat de Zweden
vaak beloonden. Naast al deze buitenliteraire kwalificaties was de `tedere
anarchist' Boon ook nog een vernieuwer van de romankunst: die in Mijn kleine
oorlog (1947) de oorlog van de `gewone man' vastlegde, in Menuet (1955) een
fictieve geschiedenis combineerde met de weergave van gruwelijke
krantenberichten en die in De kapellekensbaan (,,een plas, een zee, een chaos'',
volgens hemzelf) een wonderlijk mengsel produceerde waarin het leven van een
jonge vrouw, de reinaartlegende en zijn eigen belevenissen als schrijver samen
een kolossale, uit kleine fragmenten opgebouwde roman vormen. Het enige vlekje
op zijn blazoen was wellicht zijn voorliefde voor pornografie, die onder meer
tot uiting kwam in zijn `Fenomenale feminatheek', een enorme collectie
blote-meisjesplaatjes.

De laatste zeven jaar van zijn leven was `Nobelprijskandidaat' haast Boons
middle name. In 1972 verscheen een Engelse vertaling van De kapellekensbaan en
werd hij door de Vlaamse en Nederlandse PEN-club voor de Nobelprijs
voorgedragen. Een jaar eerder was de `rooie' Boon eindelijk door katholiek
Vlaanderen in de armen gesloten na de publicatie van Pieter Daens, de
documentaire roman waarin Adolf Daens, een van de grondleggers van de
Christelijke Volks Partij, een prominente rol speelde. Hoewel Boon de pastoors
dadelijk provoceerde met de publicatie van de omvangrijke vrijzinnige roman
Mieke Maaike's obscene jeugd, werd hij steeds meer de `Boontje' van alle Belgen.

Wegkruipen

Bij de man voor wie Amsterdam het einde van de bereisbare wereld was, kwam zo
plotseling de halve wereld aan de deur, en maar al te vaak om hem te ondervragen
over die Nobelprijs. Volgens Boons biograaf Kris Humbeeck (tevens directeur van
het Louis Paul Boon documentatiecentrum in Antwerpen) kwamen daar twee kanten
van Boons persoonlijkheid in botsing: aan de ene kant de bescheiden man die het
liefst wegkroop in zijn huis in Erembodegem, aan de andere kant een schrijver
die hunkerde naar de hoogst mogelijke eer. Humbeeck vermoedt dat Boon hoopte
door een Nobelprijs eindelijk echt begrepen te worden. Volgens hem wilde Boon
niet alleen erkenning als de sociaal-geëngageerde schrijver die iedereen in hem
zag, maar lag er een dieper gevoel van nakende ondergang en onheil aan zijn werk
ten grondslag.

Boon zelf schreef een kritisch gedicht over de Nobelprijs, waarin hij zegt dat
,,een arbeider zoals jij en ik'' meer recht heeft op de prijs dan ,,wie is
hooggeacht wie is hooggeleerd''. Al te veel lof is niet goed voor een dichter:
,,dooft men het oor van de dichter/ brengt men het geweten tot zwijgen/ legt men
zijn tong lam/ door een prijs van misprijzende lof/ vergeet hij allen de
eenvoudigen/ zij die hem voortbrachten/ in een krot van armoe en opstand// op
het hek van de dichter blijft het bord/ waarschuwend voor de eerzuchtige
groten:/ opgepast gevaarlijke hond.'' Overigens kent Humbeeck ook een ander,
ongepubliceerd, Nobelprijsgedicht van Boon waarin hij zich positiever uitlaat.

Aan de promotie van Boon en zijn oeuvre in het buitenland werd na 1972 hard
gewerkt door de Stichting voor Vertalingen, waarvan Joost de Wit directeur was.
De Wit publiceerde er in 1994 een artikel over in het inmiddels verdwenen
Boontijdschrift De kantieke schoolmeester. Volgens hem had Boon hem spottend
gezegd ,,als ik ook die Nobelprijs krijg, dan gaan wij met de trein naar
Stockholm. We kleden ons in rokkostuum met hoge hoed en we gaan met zijn beiden
die prijs in ontvangst nemen''. Later ging hij er volgens De Wit vooral ,,in
negatieve zin'' van wakker liggen. Logisch, want de geruchten uit Zweden werden
almaar sterker: een nieuw blad van het Nobelcomité publiceerde dadelijk een stuk
over Boon en volgens De Wit betwistten een kleine trotskistische uitgeverij en
de gigant Forum elkaar de Zweedse rechten van wat bij de laatste als Lila
kapellets väg zou worden gepubliceerd. Vertalingen van De Kapellekensbaan, Mijn
kleine oorlog en Menuet werden volgens De Wit in ,,de drie grote talen''
voorbereid.

Niet alle Vlaamse collega-schrijvers gunden Boon de prijs. De Wit schrijft over
een reis van Marnix Gijsen langs Zweedse instellingen: ,,Gijsen heeft toen
triomfantelijk elke avond aan de telefoon aan Karel Jonckheere laten weten dat
niemand daar ooit van Boon gehoord had en dat het ook vanzelf sprak dat hij die
prijs nooit zou kunnen krijgen.'' Volgens De Wits gekleurde verslag `rilde'
Gijsen bij het idee dat `die rare arbeider' Boon de Nobelprijs zou krijgen.

Sukkel

Anderen konden echter niet wachten, of eigenlijk, ze konden niet wachten zonder
Boon. De Vlaamse journalist Gaston Durnez beschrijft in Vlaamse schrijvers:
vijfentwintig portretten (1982) hoe in 1975 de sfeer rondom Boon en de
Nobelprijs `serieuzer, heftiger' werd: zijn Zweedse uitgever zei ,,dat de
kaarten goed lagen''. Durnez en radioverslaggever Roland van Opbroecke zouden in
Erembodegem op de uitslag wachten. Na zich eerst een week te vroeg in Boons
`Huize Isengrimus' te hebben verzameld, zat men zo op 23 oktober 1975 bijeen.
Durnez: ,,Om 13 uur, in het radionieuws, kwam het verlossende bericht: de
Italiaanse dichter Montale, waar bij ons alleen een verloren gelopen specialist
in een universiteitsbibliotheek over gehoord had, was bekroond. Boon wipte uit
zijn stoel, schonk onze glazen nog eens vol en wij dronken op de gezondheid van
de winnaar, `want de sukkel zal het nodig hebben'. [...] Toen belde zijn
uitgever uit Amsterdam op en Boon begon hem uitgebreid te troosten. `Sterkte!'
wenste hij de ontgoochelde Hollander toe. [...] De ontspanning was compleet toen
een vrachtwagen voor de tuin stopte en arbeiders een nieuwe kast aflaadden.
[...] `Wil je geloven', zei Boon, `dat ik daar blijer mee ben dan met al die
rompslomp van die prijs?'''

Zo dicht als in 1975 is Boon waarschijnlijk niet meer bij de Nobelprijs geweest.
Volgens biograaf Humbeeck waren er wel aanwijzingen dat Boon bij een langer
leven een goede kans op de Nobelprijs had gemaakt. Zijn laatste jaren waren niet
vrolijk: zijn gezondheid verslechterde, hij ging steeds meer drinken en werd
steeds depressiever. Zozeer zelfs dat na zijn dood door verschillende mensen is
gesuggereerd dat Boon zelfmoord pleegde. Dat is volgens Humbeeck `in technische
zin' niet waar.

In mei 1979 werd Boon uitgenodigd voor de ontvangst op de Zweedse ambassade. Een
uitnodiging die onmogelijk veel met de Nobelprijs te maken kon hebben (volgens
Humbeeck maakte Boon in 1979 geen serieuze kans op de onderscheiding), maar dat
wist Boon niet. Op 10 mei, een dag voor de afspraak op de ambassade, sloot Boon
zich in huis op: zijn vrouw was naar de kapper en hij wilde niet worden gestoord
door mensen die hem zouden kunnen komen ondervragen over die
ambassade-ontvangst. Hij zette zich achter zijn schrijftafel om verder te werken
aan de roman De Kasteelheertjes. Jeanne Boon was na iets meer dan een uur terug,
maar toen had het hart van Louis Paul Boon het al begeven.

,,Er was algemeen gelach en op datzelfde moment zei de onbewogen stem op de
radio: `De prijs is toegekend aan Montani of Moltlam', enfin, ik wist het niet,
ergens een Italiaan. En meteen werden me tien mikro's voor de neus geduwd en
wilden ze weten wat ik er over dacht. Ik zei gewoon: `Blijkbaar hebben ze geen
schrijver maar een bergbeklimmer bekroond'. Ik moet eerlijk bekennen, ik had
toen al een pintje te veel gedronken.

Ze zijn allemaal weggegaan, teleurgesteld. Maar mijn vrouwtje zei: `Er mag
gebeuren wat wilt, maar Nobelprijs of geen Nobelprijs, u naar de maan schieten
mogen ze niet meer.'''

Louis Paul Boon over de Nobelprijs in een krantencolumn, gereproduceerd in
Gaston Durnez: Vijfentwintig Vlaamse schrijvers

LOAD-DATE: March 31, 2017

LANGUAGE: DUTCH; NEDERLANDS

GRAPHIC: Louis Paul Boon ontvangt niet de Nobelprijs maar wel een kast

PUBLICATION-TYPE: Krant

JOURNAL-CODE: NRC Handelsblad


                         Copyright 2002 NRC Media B.V.
                              All Rights Reserved

                              45 of 126 DOCUMENTS



                                NRC Handelsblad

                               11 September 2002
                                  <no edition

Te vroeg

BYLINE: Frits Abrahams

SECTION: Achterpagina; Blz. 22

LENGTH: 480 woorden

ABSTRACT

Als iemand te vroeg is overleden, is het Leo Derksen wel, de columnist van De
Telegraaf tussen 1974 en 1988. Eindelijk was de tijd aangebroken waarin hij de
zoete vruchten had kunnen proeven van zijn zure arbeid en nu steekt Onze Lieve
Heer er Zijn stokje voor.

Leo Derksen zou je kunnen beschouwen als een LPF'er avant la lettre. Als `Pim'
nog had geleefd en Derksen zou fit genoeg zijn geweest, dan had hij het in de
nieuwe regering tot minister kunnen brengen, liefst met cultuur en media in zijn
portefeuille. Op de eerste dag van zijn bewindsperiode zou hij de publieke
omroep hebben afgeschaft, op de tweede dag alle kunstsubsidies en op de derde
dag zou hij Harry Mulisch en Hugo Brandt Corstius met terugwerkende kracht hun
PC Hooftprijs hebben ontnomen.

Want Leo Derksen was niet zomaar een rechtse columnist, hij was een verbitterde,
rancuneuze reactionair, die zich als (toneel)schrijver miskend voelde en
daarvoor zijn leven lang wraak heeft genomen. Hij was de vleesgeworden,
kleinburgerlijke bekrompenheid, vaak balancerend op de rand van karaktermoord en
xenofobie. Hij nam het zogenaamd op `tegen de bedonderaars van de gewone man'
(citaat uit het in memoriam van De Telegraaf), maar hij deed niets liever dan
zich aanschurken tegen de macht van de ongewone man, zoals zijn vrienden prins
Bernhard, Freddy Heineken en Hans Wiegel.

Als hij gevoel voor humor had gehad, zouden zijn columns nog pruimbaar zijn
geweest nu bleven ze steken in de dorre taal van haat en walging.

In 1988 moest Derksen stoppen met zijn column. Het werd zelfs De Telegraaf, die
zich wilde aanpassen aan een milder maatschappelijk klimaat, te bont. Ik las in
necrologieën dat hij tot 1996 een internetsite had die moest worden gesloten
omdat er te veel bezoekers waren.

Tot 1996! Het toont maar weer eens aan dat het gedachtegoed van de LPF niet uit
de lucht is komen vallen. Het is er altijd geweest, en het zal er altijd zijn.
Minder ambtenaren, minder buitenlanders, minder kunstenaars daar komt het
doorgaans op neer. Leo Derksen heeft het veertien jaar lang in De Telegraaf
mogen roepen, maar zijn tragiek was dat de machtigen van de Nederlandse aarde
nooit écht naar hem luisterden. Voor links bestond hij niet, voor rechts was hij
alleen een amuseur.

Columnisten worden nu eenmaal nooit helemaal serieus genomen, en dat is maar
goed ook. Maar Derksen kon daar moeilijk mee leven. Zelfspot en zelfrelativering
kende hij niet. Hij werd alleen maar verbetener en bitterder.

Het is sneu voor hem dat hij de moderne tijden maar zo kort heeft mogen
meemaken. Hij zou meewarig hebben gekeken naar al die kranten en weekbladen
waarin nu allerlei kleine Derksentjes hun haat tegen alles wat links is mogen
botvieren. En hij zou zich vooral hebben verkneukeld om het opportunisme en de
angsthazerij van een aantal linkse vijanden-van-toen die zich de afgelopen
maanden opeens tot `Pim' bekenden.

LOAD-DATE: March 31, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2002 NRC Media B.V.
                              All Rights Reserved

                              46 of 126 DOCUMENTS



                                NRC Handelsblad

                               10 September 2002
                                  <no edition

Plaag van links

BYLINE: Door Henk van Gelder

SECTION: Binnenland; Blz. 3

LENGTH: 441 woorden

DATELINE: AMSTERDAM, 10 SEPT.

ABSTRACT

Leo Derksen, vooral bekend als boosaardig columnist in de Telegraaf, is zondag
op 75-jarige leeftijd overleden. In zijn gloriedagen was hij de stem van de
ontevreden zwijgende meerderheid, die smalend schreef over linkse politici en
omroepen (,,de rode roeptoeters''), doordravende feministen en andere
actievoerders, ambtenaren achter subsidieloketten, zelfingenomen tv-figuren en
andere ,,bedonderaars van de gewone man''. Hij was ,,een van de grootste
columnisten die deze krant rijk is geweest'', schrijft de Telegraaf vandaag.

Leo Derksen (1926-2002)

Leo Derksen begon in 1953 in de journalistiek en werd in de jaren zestig een
productief auteur van tv-thrillers voor de AVRO. Ook leverde hij in 1966 een
scenario voor de bioscoopfilm 10:32, dat echter door regisseur Arthur Dreifuss
werd herschreven. Toen hem in Hilversum tot zijn spijt geen emplooi werd
geboden, ging Derksen naar de Telegraaf, waar hij vanaf 1974 tv-recensent was en
later algemeen columnist - naar het voorbeeld van zijn vermaarde voorganger
Jacques Gans. In de gepolariseerde jaren zeventig groeide hij uit tot de
luidruchtigste vertolker van ,,de krant voor het gezond verstand''. Door
honderdduizenden lezers - onder wie prominenten als prins Bernhard, Freddy
Heineken en Hans Wiegel - werd hij op handen gedragen, terwijl vijanden van de
Telegraaf hem verguisden.

Derksen stookte dat vuurtje met graagte op, door zo sarcastisch mogelijk uit de
hoek te komen. Nederland was een door links verziekt land, vond hij. ,,Kunt u
die krullen niet een beetje zwart verven?'' liet hij een ambtenaar van het
arbeidsbureau tegen een autochtone werkzoekende zeggen. ,,En een beetje op de
zonnebank gaan liggen, zodat u wat lekker bruin ziet, net alsof u, laten we
zeggen, een Surinaamse moeder hebt of een Marokkaanse vader?'' Maar ook veel
bekende Nederlanders werden door Derksen met vitriool overgoten. Viola van
Emmenes (nu Holt) was ,,de marketentster van de PvdA'' en Mathilde Willink was
,,niet meer dan een jurk en wat verf''. Zijn gebundelde columns, onder titels
als Hond uitlaten en Geef mijn portie maar aan fikkie, waren jaarlijks een
kassucces.

In 1988 werd Leo Derksen tegen zijn zin gedwongen gebruik te maken van de
verplichte vut-regeling. In diverse interviews zei hij honend dat die vut
typisch weer zo'n zegening van links was. ,,Op je kont zitten, schijnt het
hoogst bereikbare socialistische ideaal te zijn'', schreef hij destijds in het
Hollands Dagboek in deze krant. Daarna begon Derksen een column op Planet
Internet, die in 1996 werd afgesloten wegens de overstelpende hoeveelheid
gebruikers. De laatste jaren was hij te ziek om verder te werken.

LOAD-DATE: March 31, 2017

LANGUAGE: DUTCH; NEDERLANDS

GRAPHIC: Leo Derksen (Foto NRC Handelsblad, Vincent Mentzel)

PUBLICATION-TYPE: Krant

JOURNAL-CODE: NRC Handelsblad


                         Copyright 2002 NRC Media B.V.
                              All Rights Reserved

                              47 of 126 DOCUMENTS

                                NRC Handelsblad

                               September 7, 2002

GEORGE W. BUSH: DIRECTEUR VAN DE VRIJE WERELD

BYLINE: DOOR MARC CHAVANNES

SECTION: Magazine; Pg. 8

LENGTH: 5326 words


Niemand heeft zoveel baat gehad bij de aanslagen van 11 september als George W.
Bush. Weg waren de blunders en de versprekingen, plotseling stond daar de
resolute leider van het machtigste land ter wereld.

Maar al snel na '911' kwamen de twijfels weer terug. Kan hij iets anders dan
denken in zwart-wit tegenstellingen?

Is hij werkelijk onafhankelijk van het grootkapitaal? Interessante vragen,
vooral nu Bush zich gereedmaakt om het Kwaad een nieuwe slag toe te brengen.

Is George W. Bush een goede president? Na de aanslagen van 11 september schoot
het aantal Amerikanen dat daar volmondig Ja op antwoordde omhoog. Hij was
geknipt om het machtigste land op aarde te leiden nu het tot in zijn ziel was
gekrenkt. Amerika definieerde zichzelf opnieuw aan de hand van zijn vijand,
schimmig, alomtegenwoordig en levensgevaarlijk. Zijn 'Bin Laden, ik wil hem dood
of levend', werd een gevleugeld woord.

Het Land of the Free dat zich wikkelde in de vlag, was altijd al het Amerika van
George W. Bush geweest. Toen de mysterieuze miltvuurbrieven in oktober nieuwe
angst en paniek onder de bevolking zaaiden, was zijn regering er snel bij om de
schuld te zoeken bij die zelfde buitenlandse vijand, die 'onze manier van leven,
onze vrijheid haat'.

Bijna een jaar later neemt bijna iedereen aan dat het moeilijk te maken
bacteriepoeder afkomstig was van een knappe gek uit eigen land. Die nuance kreeg
nauwelijks enige nabeschouwing van officiele zijde. Grijstinten zouden het beeld
maar vervagen van een volk dat terug was bij zwart-wit tv en genoot van eenheid
in tegenspoed. De oorlog tegen het terrorisme vroeg offers, ook in de
voorlichting.

George W. Bush deed het in die eerste maanden na '911' zo goed, omdat het hem
geen moeite kostte totale verontwaardiging uit te drukken. Verontwaardiging
zonder een begin van nationale zelfreflectie. Hij kon een beroep doen op typisch
Amerikaanse eigenschappen: hulpvaardigheid, bereidheid wapens te dragen om eigen
gezin en erf te verdedigen, een basisgevoel van goed en kwaad. En dat alles
gezegend door een Schepper die eerlijkheid en hard werken beloont.

Een Amerikaanse president leeft in de eerste plaats voor zijn landgenoten, maar
hij heeft een nog veel groter buitenlands publiek. Of Jan Peter Balkenende het
Nederlandse levensgevoel goed tot uitdrukking brengt, is een fascinerende vraag
die in Belgie al niet meer zo boeiend is. Maar G.W. Bush is ook de Amerikaanse
president van Burkina Fasso, de Filippijnen, Rusland en Europa. Al die anderen
mogen alleen niet op hem stemmen, daarom doet hij hoogstens of hij naar hen
luistert als het hem uitkomt.

Geforceerd joviaal

Het is voor Europeanen niet gemakkelijk echt aan te voelen waarom George W. Bush
het zo goed doet bij veel Amerikanen. Zijn optreden is vaak zo geforceerd
joviaal. Hij grijnst als het moment er niet naar is. Zijn grapjes gaan nogal
eens ten koste van iemand die niets terug kan zeggen. Hij gaat zo goed met
mensen om, zegt men, maar geeft hij ook om mensen die niet met de helikopter
naar het vliegveld kunnen?

Hoewel Bush nooit heeft hoeven sappelen, doet hij nadrukkelijk of hij van gewone
komaf is. Met een bekend Amerikaans gezegde: hij is geboren op het derde honk,
en doet alsof hij zelf het hele eind heeft gerend. Dat blijft niet bij een
bewuste versimpeling van zijn taal en cv, zijn gebrek aan nieuwsgierigheid naar
ideeen buiten de eigen kring heeft de vorm aangenomen van gehard
anti-intellectualisme.

Er zijn ook wel Amerikanen die bedenkingen hebben over Bush, maar die hebben
nauwelijks een stem in het Congres en kunnen zich bijna alleen ondergronds uiten
- in een los soort beweging die het meer van internet dan van de gevestigde
media moet hebben. Maar zij kunnen in ieder geval stemmen. Het buitenland ean
alleen maar toekijken. Voor de rest van de wereld is de mens Bush alleen
belangrijk voor zover zijn daden voorspellende waarde hebben voor Bush als
staatsman.

Alle aandacht voor een Amerikaanse president is uiteindelijk gerechtvaardigd
door het wereldwijde belang van zijn daden. En met een ophanden zijnde aanval op
Irak kan dat ieder moment actueel worden. Met de tussentijdse verkiezingen voor
het Congres op komst moet de komende maanden blijken of George W. Bush een
democraat is. Een president die zijn land in een oorlog stort om zetels voor
zijn meerderheid te winnen, laadt de verdenking op zich dat hij dat niet is. Als
Irak wordt aangevallen voor de verkiezingen in november, kan de wereld beter
rechtop in zijn stoel gaan zitten.

Maar ook als Saddam Hussein later op de korrel wordt genomen, heeft het
buitenland de Amerikaanse president te nemen zoals hij is. Na 911 zag de wereld
een man die was gegroeid in zijn ambt. Naarmate de maanden verstreken kwam een
aantal oude karaktertrekken weer terug, nu geaccentueerd door een nieuw
zelfvertrouwen. Verdragen werden opgezegd, opdrachten tot medewerking verstrekt
aan nieuwe en oude bondgenoten. Alles in dienst van wat alleen in en om het
Witte Huis stelselmatig een 'oorlog' wordt genoemd.

In Europese ogen heeft de regering-Bush haar geduld met de rest van de wereld
verloren. De missie is in Washington vastgesteld. Wie talmt valt af. Wie zeurt
over burgerrechten brengt 'our freedom' in gevaar. Wie onze soldaten een
strobreed in de weg legt, kan rekenen op onze reactie. We hebben even geen tijd
voor de hobby's van softies - bijvoorbeeld voor internationaal recht.

Volgens Robert Kagan, verbonden aan The Carnegie Endowment for International
Peace en een vooraanstaand verdediger van de Amerikaanse hegemonie in de wereld,
mag Europa blij zijn dat het zijn vreedzaam experiment - een werelddeel dat het
geweld heeft afgezworen - kan uitvoeren dankzij Amerika's militaire paraplu. In
het juni/juli nummer van Policy Review, het tweemaandelijkse blad van de Hoover
Institution, zegt hij: 'De vs zijn een gigant met een geweten.'

Met andere woorden: jullie kunnen comfortabel klagen, maar zolang je je eigen
defensie niet op peil brengt, moet je blij zijn dat de Amerikanen een
realistischer kijk hebben op de gevaren in de rest van de wereld. Zij hebben
dezelfde idealen van vrede, democratie en recht als de Europeanen, maar erkennen
dat een groot deel van de wereld daar anders over denkt. Zo nodig treden zij
gewapend op.

In zijn commentaren in The Weekly Standard jut Kagan de president al een jaar op
nu snel Irak aan te vallen, en met steeds meer succes. Hij vindt het overigens
niet speciaal een verdienste van Bush, dat hij naar hem en andere Republikeinse
hardliners luistert.

Het is een constante in de Amerikaanse geschiedenis, dat Amerikanen zich minder
illusies maken over de goedheid van de medemens dan Europeanen.

Tuinman

President George W. Bush kwijt zich van zijn hoge taak met een eenvoud die soms
doet denken aan Chance Gardiner, de hoofdpersoon in de roman Being There van
Jerzy Kosinski (1970). In de verfilming speelde Peter Sellers de tuinman Chance
die beroemder werd naarmate zijn opmerkingen over het weer simpeler werden.
Kosinksi voorspelde in dat boek een Amerikaans presidentschap dat volledig
berust op beeldvorming. Hoe minder details hoe beter. Tijdens zijn aanloop naar
het ambt debiteerde Bush een groot aantal Chance-achtige waarheden. Zoals:
'Natural gas is hemispheric. I like to call it hemispheric in nature because it
is a product that we can find in our neighbourhoods.' En: 'It's clearly a
budget. It's got a lot of numbers in it.'

Chance en G.W. ontlenen allebei hun kracht aan het ontbreken van de pretentie
iets bijzonders te zeggen. Beiden kunnen heel naturel mededelingen doen waarna
miljoenen zich het hoofd breken om er een betekenis aan te geven. Maar de
tuinman en de president begrijpen niet waar iedereen zich zo druk over maakt.
Zoals Bush zei in februari 2000: 'Rarely is the question asked: is our children
learning?'

Zowel Bush als Chance de tuinman danken hun carriere aan een handvol zeer
rijken. Het verschil is dat George W. wel een achtergrond heeft, dat zijn vader
de 41ste president van de Verenigde Staten was en dat hij nooit tuinman is
geweest. Toch cultiveert hij het levensverhaal van een hardwerkende, godvrezende
olie-ondernemer uit West Texas, die lang geleden de bloemetjes heeft buiten ge-
zet, maar sindsdien volwassen is geworden.

George W. Bush is lang jong geweest. Tot zijn veertigste om precies te zijn.
Daarna heeft hij een bliksemcarriere gemaakt: hij verdiende in een paar jaar
twintig miljoen dollar, werd gouverneur van de op een na grootste staat van de
Verenigde Staten, werd moeiteloos herkozen en zwaaide voortijdig af om president
van de Verenigde Staten te worden.

Die eerste veertig jaar deed hij er alles aan om niet in de voetsporen van zijn
vader te treden. Nu hij eerste politicus van het land is, doet hij daar nog
steeds zijn best voor. Hoewel hij volstrekt loyaal is aan George Herbert Walker
Bush en 'poppie' volgens sommige berichten dagelijks aan de telefoon heeft, is
hij doodsbenauwd dat hij zijn vaders fouten maakt. Bush sr. beloofde de kiezers
dat hij de belastingen niet zou verhogen ('Read my lips - no new taxes') en deed
het toch toen de conjunctuur inzakte.

Het vervolg is bekend: Bill Clinton, de zuidelijke gouverneur-zonder-stamboom,
greep zijn kans door uitsluitend op de economie te hameren. Bush senior was een
dubbele oorlogsheld, maar hij zag niet dat het tij gekeerd was. Hij dacht in een
zin compassie met het gewone volk te kunnen uitstralen: 'Message: I care'. Zoals
de nieuwe regering-Chirac hartelijk zwaait naar 'les Francais d'en bas'. Maar
het was te laat.

En dan zijn er nog de eigen misstappen. G.W. heeft in de loop der jaren
toegegeven dat hij vroeger royaal gebruik heeft gemaakt van het recht om zijn
eigen fouten te maken. Daarom heeft hij volgens zijn omgeving oprecht geaarzeld
toen hij, net een paar jaar gouverneur van Texas, in de peilingen omhoogschoot
als mogelijke Republikeinse opvolger van Bill Clinton. Hij moest er niet aan
denken dat men in zijn verleden ging graven.

Er was dus een verleden. Heeft hij van 1946 tot 1986 gelummeld, het leven geleid
van een verwende Amerikaan die naar dezelfde goede kostschool (Andover) en
universiteit (Yale) ging als zijn vader? Tikje te veel gedronken en schunnige
dingen geroepen met de andere studenten van zijn dispuut Delta Kappa Epsilon.
Gestudeerd voor een zesje, maar er duizenden vrienden aan overgehouden. Daarna
een beetje lang en veel blijven drinken en vrouwen versierd, zonder ergens een
serieus begin mee te maken. Of was er meer?

Bush combineerde steeds een schijn van openhartigheid met een minimale
verstrekking van feiten. Zijn met zoveel toewijding verguisde voorganger Clinton
had de techniek al tot kunstvorm verheven. Kort voor de presidentsverkiezingen
in november 2000 was G.W. weer aan de beurt. Een politieman herinnerde zich dat
George W. in 1976 was aangehouden wegens rijden onder invloed. Ontkennen kon
niet meer.

'Gouverneur', vroeg een verslaggever, 'volgde er zoiets als een rechtszaak op?'
Bush: 'Nee, ik pleitte... Weet u, ik was gewoon fout..' Verslaggever: 'Voor een
rechtbank?' Bush: 'Nee, geen rechtbank. Ik ging naar het politiebureau en gaf
toe dat ik fout zat.'

Dat bleek de halve waarheid. Er was wel degelijk een zitting geweest. Hij was
schuldig bevonden aan rijden onder invloed in Kennebunkport, Maine, waar het
familielandgoed is. Hij kreeg een ontzegging van de rijbevoegdheid. Toen dat
uitkwam, verdedigde Bush zich door te zeggen dat hij een goed rolmodel voor zijn
dochters Jenna en Barbara had willen blijven. Daarom had hij ook geen zin te
praten over eventueel drugsgebruik, toen was gebleken dat hij in 1972 een tijdje
met probleemjongeren in Houston had gewerkt, als alternatieve straf.

Het vermijden van feitelijke nauwkeurigheid is een terugkerend patroon. 'Nee, ik
ben nooit gearresteerd na 1976.' Heeft u cocaine gebruikt? 'Ik zou de strengste
testen van de veiligheidsdiensten hebben kunnen doorstaan toen mijn vader
president was.' Volgens veel kranten suggereerde G.W. hiermee dat hij in ieder
geval sinds 1974 schoon was geweest. Maar hij zei het niet.

Leven gebeterd

Oude koeien, wat maakt het uit? Zeker als hij zijn leven heeft gebeterd en nu
populariteit geniet als leider van de vrije wereld. Meestal blijven jeugdzonden
vergeven en vergeten. Bij George W. Bush zijn ze het afgelopen half jaar
langzaam weer op de voorgrond gekomen, omdat hij sinds 911 zijn
geheimzinnigdoenerij ook vrij spel geeft in staatszaken: de rechtsstaat moet
inschikken voor de War on Terrorism. Dat is ook politieke vrienden van de
regering-Bush in het verkeerde keelgat geschoten.

Vooral minister van Justitie John Ashcroft heeft sinds de aanslagen van 11
september een groot aantal bevoegdheden naar zich toe getrokken. Waarbij hij
voorbijging aan de gebruikelijke verantwoordingsbepalingen en burgerrechten. Na
de geduchte politiewet van direct na 911 was het zogeheten tips-programma deze
zomer een nieuw hoogtepunt. Het Terrorism Information and Prevention System
zette Amerikaanse postbodes en collega's op iedere werkvloer aan tot spioneren
en klikken. Na een verwijzing naar de Oost-Duitse Stasi schreef The New York
Times in een commentaar: 'De methoden van terreurbestrijding die de
Bush-regering sinds 11 september toepast - geheime detentie, ontkenning van het
recht op een proces en nu het bespioneren van en door burgers - hebben een ding
met elkaar gemeen: een gebrek aan vertrouwen in democratische instellingen en
een vrije maatschappij.'

Dichter bij het Witte Huis probeert vice-president Dick Cheney met alle
juridische middelen te voorkomen dat hij iets moet vertellen over de contacten
van de regering met het failliete energiebedrijf Enron en andere omstreden
bedrijven die een rol speelden in het commerciele en politieke verleden van Bush
en Cheney.

Beiden hebben in betrekkelijk korte tijd hun financiele onafhankelijkheid
verworven in de olie-industrie. Toen zij eenmaal in het Witte Huis zaten, zouden
de geldschieters van hun politieke campagnes waar voor hun geld hebben verlangd,
met name toen de nieuwe energiepolitiek van de regering werd opgesteld. Volgens
de meest vergaande vermoedens in de serieuze underground-pers zouden Bush en
Cheney (die voor zijn vice-presidentschap het olie-ingenieursbedrijf Halliburton
leidde) zich veel actiever hebben ingespannen voor de aanleg van een pijpleiding
door Centraal-Azie dan zij hebben verteld. Zij zouden mogelijk tot kort voor 11
september contacten met Al-Qaeda hebben onderhouden. Ook actie ten behoeve van
een noodlijdende miljarden-investering van Enron in India zou een van de
bedrijfsgeheimen zijn die het Witte Huis tegen iedere prijs voor zich wil
houden.

De wilde jaren van George W. Bush kwamen de afgelopen maanden ook weer in beeld
door de reeks schandalen in het bedrijfsleven, die dag na dag beursiconen van
hun sokkel stootten. Iedereen met enig geheugen weet dat de jonge zakenman Bush
zich aan dezelfde handigheden heeft bezondigd als de ondernemers die nu een
halve ontploffing van het Amerikaanse zakenmodel hebben veroorzaakt. Die
herinnering, sindsdien opgefrist met nieuwe feiten, maakt Bush niet erg
gekwalificeerd voor het geven van colleges bedrijfsethiek en voor het herstellen
van het vertrouwen in de Amerikaanse economie.

De paniek op de beurs deze zomer en de waslijst van toch al welgestelde
directeuren die door de geluidsbarriere van zelfverrijking waren gegaan, heeft
de regering-Bush plotseling in een nieuw licht geplaatst. Was dit niet de
regering die er zich in haar eerste dienstjaar op had beroepen zoveel
directie-ervaring in huis te hebben? ceo-miljonairs in het Witte Huis, als
vice-president, op Financien, Economische Zaken, Defensie, bij het presidentiele
begrotingsbureau - en de staatssecretaris voor het leger was directeur van het
Enron-bedrijf dat Californie energie had verkocht tegen woekerprijzen. Dat
beloofde krachtig leiderschap.

Toen begin deze zomer steeds meer bedrijven hun winsten grotelijks bleken te
hebben opgefokt, de een na de ander failliet ging, accountants en zakenbanken in
hun hemd stonden en honorering van directeuren met opties steeds meer onder vuur
kwam te liggen, herinnerde men zich weer aan welke zaken president-directeur
Bush in zijn eerste twee jaar in het Witte Huis de meeste aandacht had besteed.
Dit was de regering die keer op keer de milieunormen afzwakte, die alles in het
werk stelde om naar olie te laten boren op de laatste ongerepte poolkust in
Alaska, die weigerde iets te doen aan de uittocht van Amerikaanse bedrijven die
statutair verhuisden naar belastingparadijzen en overigens gewoon in Amerika
geld bleven verdienen. Dit was de regering die in de zomer van 2001 Enron en
collega's vrij baan had gegeven om de energieprijs in Californie op te jagen.
Dit was de president die steeds weer moeite deed om het recht van patienten te
beperken om hun verzekeringsmaatschappijen en artsen aan te spreken op hun
verantwoordelijkheid.

Terwijl Wall Street verder en verder weggleed, verdampte Bush' heldenrol als
president-in-oorlogstijd. Het afgelopen jaar is voor hem zwaar geweest. Het
heeft hem ook een wat gerijpter aanzien gegeven, iets meer grijs aan de slapen.

Corporate America

Niemand weet waar Amerika's 43ste president nu zou staan zonder 911 en de
constante verwijzing naar 'deze oorlogstijd'. Zijn eeuwige versprekingen zouden
hem zijn blijven achtervolgen. Het is in zijn vak niet genoeg om aardig, joviaal
en aandoenlijk stuntelig te worden gevonden. Meestal zijn het tegenslagen die
bepalen wat er terechtkomt van de in campagnes eindeloos herhaalde plannen. Een
oorlog in Vietnam, een gijzeling van Amerikanen in Teheran, en het kan gedaan
zijn met een presidentschap.

Het kan ook andersom uitpakken. De timing van de aanslagen in New York en
Washington had niet beter gekund. Deze ramp heeft het presidentschap van George
W. Bush gemaakt. 911 leidde alle aandacht af van de binnenlandse thema's waar
hij zwak stond en verschafte de president ongehoorde binnenlandse bevoegdheden.
Totdat Corporate America, waar de president zich een trotse afstammeling van
noemt, een dramatische val uit het kapitalistisch paradijs maakte. Van Enron tot
en met WorldCom, het was niet goed voor ceo Bush mba. Zoals hij tijdens de
campagne een keer zei: 'Ik begrijp wat groei is voor het midden- en
kleinbedrijf. Ik ben er zelf een geweest.'

President Bush had in de maanden voor 911 het belangrijkste agendapunt van zijn
eerste ambtstermijn met verbluffende spoed door het Congres gekregen: verlaging
van de inkomstenbelasting over een periode van tien jaar. De omvang was immens,
maar genoeg Democraten hadden geen nee durven zeggen in die eerste maanden. Het
was verzoenings- tijd. Iedereen wilde vrede op aarde na de bitter uitgelopen
verkiezingscampagne, die langs partijlijnen was beslist door het Supreme Court.

De in dat voorjaar aangenomen belastingverlaging bespaarde de Amerikaanse
belastingbetaler 1300 miljard dollar. Een andere manier om de ingreep te
omschrijven is: de Amerikaanse schatkist werd in een periode van tien jaar 1300
miljard (en waarschijnlijk 1600 miljard) dollar armer. Hoe roekeloos dat was,
werd pas dit jaar duidelijk. De oorlog tegen het terrorisme joeg de uitgaven op
en door de recessie slonken de belastinginkomsten snel: het begrotingsoverschot
van 127 miljard sloeg om in een tekort van 165 miljard. En verreweg de grootste
belastingverlagingen moeten nog komen, later in het decennium.

Begin vorig jaar hadden Bush en zijn medestanders drie argumenten om snel en
diep in de inkomstenbelasting te snijden. Twee werden in het openbaar gebruikt.
Punt 1 was van een verbluffende eenvoud. Geld dat 'Washington' niet heeft, kan
ook niet worden uitgegeven - in dat opzicht was het een pure
anti-overheidsmaatregel. Van dit ideologische motief maakte Bush geen enkel
geheim. Integendeel, het was een symbool van de nieuwe aanpak. Reagan is niet
vergeten. Texas goes to town.

Naarmate de zonnigheid uit de Amerikaanse economie verdween, werd een tweede
argument in stelling gebracht, een argument dat tijdens het grootste deel van de
verkiezingscampagne nog ontbrak: belastingverlaging is de beste manier om een
inzakkende economie weer leven in te blazen. Het zijn uw eigen, zuurverdiende
dollars, wie weet beter waar die aan besteed kunnen worden dan u zelf? Het was
een doorzichtig argument: pas na een paar jaar zouden de verlagingen gaan
aantikken; in de eerste jaren zou het bij symbolische bedragen blijven, met een
weinig stimulerende werking.

Het derde argument werd stelselmatig verzwegen. De belastingverlaging was zo
ingekleed dat verreweg het meeste naar de rijksten zou gaan. Niet de
middenklasse of de hogere middenklasse, nee de allerrijksten zouden het meest
profiteren. In 2001 is 52 procent van het bespaarde belastinggeld naar de 1
procent rijkste Amerikanen gegaan. Het is vele malen aangetoond door mensen die
de cijfers door en door kennen. Bush ontkent het niet. Hij haalt zijn schouders
op en zegt: natuurlijk, belastingverlaging geldt niet voor mensen die geen
belasting betalen.

Sound science

Ook bij de Democraten is George W. Bush de afgelopen twee jaar een relatief
populaire president geweest - tot de financiele schandalen hem in juli begonnen
aan te tasten. Velen waren eerst bitter over de nederlaag van Al Gore, die de
meeste stemmen had gekregen en toch verloor na de verkiezingsguerrilla in
Florida. Uit onderzoek bleek dat de meeste Democraten vrij snel daarna Bush als
hun president aanvaardden. Terwijl veel Republikeinen Clinton nooit hebben
geaccepteerd, hebben Democraten de neiging de bewoner van het Witte Huis als
legitiem te zien, tenzij het tegendeel blijkt.

In november kiest Amerika een nieuw Huis van Afgevaardigden en een derde van de
Senaat. Dan wordt duidelijk of Democraten en onafhankelijken Bush nog zien als
de onaantastbare leider van het land. Als de Republikeinen de meerderheid in de
Senaat terugwinnen en het Huis behouden, kan Bush twee jaar zijn gang gaan.
Winnen de Democraten daarentegen het Huis en houden zij de Senaat vast, dan zal
de president voortdurend compromissen moeten zoeken. Clinton deed dat
noodgedwongen, en met vrij veel succes.

Ondanks zijn tijdens de verkiezingen steeds herhaalde oproep tot meer
constructieve omgangsvormen in Washington, heeft Bush zelf niet veel animo
getoond om het centrum te zoeken. Alleen op het gebied van de
onderwijshervorming heeft hij moeite gedaan maatregelen te formuleren die op
brede steun konden rekenen. Hij is niet erg geinteresseerd in nuances en
beleidsdetails. Tijdens een van de presidentiele debatten in de
verkiezingscampagne verweet hij de Democraten: 'Zij willen dat de federale
regering alles te zeggen krijgt over Social Security, alsof dat een federaal
programma is.' De sociale zekerheid is toevallig federaal.

Groot was de verrassing toen de president eind juni een toespraak hield ter
gelegenheid van het einde van het academisch jaar aan Ohio State University en
medewerkers van het Witte Huis het gerucht verspreidden dat Bush zich ter
voorbereiding had ingelezen in Emily Dickinson, Paus Johannes Paulus II,
Aristoteles en Cicero. Niemand had ernaar gevraagd en uit niets in de toespraak
bleek dat genoemde auteurs hem hadden geinspireerd. Zij werden niet eens
geciteerd.

Ook op een hoger abstractieniveau kan Bush niet zo goed overweg met
nuanceringen. Hij zegt in voorkomende gevallen graag dat zijn politieke keuzes
'based on sound science' zijn, maar hij houdt er geen rekening mee dat juist een
wetenschappelijke benadering nuances met zich meebrengt. Hij zoekt meestal een
wetenschappelijk alibi voor een al genomen beslissing - zie de discussie over
het klonen van embryo's. Daarover hield hij vorige zomer een toespraak waarvan
de belangrijkste boodschap was: 'hier wordt gestudeerd en ethisch gewogen'. Een
toespraak die niemand tevreden stelde en niets oploste.

De goed-kwaad-redenering is ook in de buitenlandse politiek meestal de meest
aantrekkelijke voor George W. Bush. Daar heeft die natuurlijk voornamelijk een
retorische functie. In de chaotische werkelijkheid moet de logica van zijn meest
vertrouwde adviseurs voortdurend compromissen met de realiteit sluiten. Daarom
was de president zichtbaar opgelucht, toen hij in juni besloot niet meer beleefd
met de Palestijnse leider Arafat om te gaan. Hij was weer terug in zijn
zwart-wit schema, goed of kwaad, democratisch of terroristisch. Daarom moet
Saddam ook weg, hoe sneller hoe beter.

Deze zomer werd steeds duidelijker dat Bush het Israelisch-Palestijnse conflict
voorlopig niet kan oplossen en die ambitie ook niet heeft. Door verregaande en
eenzijdige eisen aan de Palestijnen te stellen gaf hij Sharon voorlopig de vrije
hand. En kon hij zich concentreren op Irak, de fixatie van de steeds
invloedrijker haviken in zijn omgeving.

Stuntelige indruk

Tijdens de lange verkiezingscampagne van 2000 maakte Bush vaak een stuntelige
indruk. Mark Crispin Miller, hoogleraar mediastudies aan New York University,
legde alle versprekingen en tegenstrijdigheden vast in een boek vol 'bushisms'.
Het boek kwam in het voorjaar van 2001 uit en trok veel aandacht. Maar na 911
droogden de verzoeken om in boekwinkels en op lokale radiozenders op te treden
subiet op, schrijft de auteur voorin de tweede druk. The Bush Dyslexicon werd
niet van de markt gehaald, zoals sommige andere kritische aan de president
gewijde boeken. Dit boek is overigens ten minste even kritisch jegens de pers,
die Bush met allerlei ongerief laat wegkomen.

De nieuwe eerbied voor de 'gegroeide' president bracht politiek adviseur Karl
Rove er na 911 volgens Crispin Miller toe 'de geschiedenis Orwelliaans te
herschrijven'. Hij hield de pers voor dat Bush niet was veranderd. 'Jullie
letten alleen beter op. Hij is wie hij altijd was. Ogenblikken van crisis
brengen het beste of het slechtste in mensen naar boven. Het idee dat zij op
wonderbaarlijke wijze slimmer, talentvoller of meer visionair worden, is evident
onjuist.'

Wat de mensen zagen was volgens Crispin Miller een president die betere teksten
kreeg voorgelegd van medewerkers die in deze tijden van nood in hem een FD
Roosevelt zagen. Maar het was hun oude 'Dubya' (double u, zoals Bush in de
volksmond wordt genoemd), die nauwelijks beter dacht of voorlas dan voor 11
september. Zelf heeft hij nooit diepgang geclaimd - dat is een van zijn charmes,
al wordt het soms een gimmick.

Zijn biografen hebben de indruk dat Bush eerder door verbazing dan door twijfel
werd bezocht toen op de campus van Yale in de late jaren '60 de
studentenrevolutie begon te broeien. De muziek werd opstandig, een schuldgevoel
over eigen privileges bewoog velen tot lang haar en opstandige taal. G.W. wilde
geen petitie tekenen die dienstplicht voor Vietnam afwees, maar hij zorgde wel
met hulp van zijn vaders relaties in Texas dat hij er buiten bleef. Op Yale
sportte hij veel, bouwde feesten en prentte duizenden namen en gezichten in zijn
hoofd.

Een onverdachte bron van complimenten is Lanny Davis. Hij was van 1996 tot
februari 1998 huisjurist van president Clinton en als Democraat ook partij bij
de juridische verkiezingsschermutselingen in Florida. Davis was dispuutgenoot
van Bush op Yale. Daags na de beslissende uitspraak van het Supreme Court in
december 2000 schreef hij in The New York Times een genereus stukje over 'De
George Bush die ik kende'.

'Men heeft me vaak gevraagd of ik denk dat aanstaand president Bush snugger is',
schreef Davis. 'Mijn antwoord is ja, zonder enige twijfel. Daar bedoel ik mee
street smart, door de wol geverfd, snel van begrip, gewiekst, en vooral handig
in het doorhebben van mensen. Niet ambitieus in academische zin, of erop gebrand
een thema of probleem diepgaand te doorgronden.'

Bush is slim genoeg om zich met knappe mensen te omringen, meende Davis aan de
vooravond van het nieuwe presidentschap. Maar hij zou geen wijze beslissingen
kunnen nemen als hij niet ook zelf een ferme greep op de grote vraagstukken van
de dag zou ontwikkelen. 'Afgaand op mijn herinneringen is hij daar zeker toe in
staat. We zullen snel genoeg zien of hij daar ook zin in heeft.'

Bijna twee jaar later hangt de vraag naar de statuur van Bush nog levensgroot
boven het Witte Huis. Intussen worden wel aan de lopende band ingrijpende
beslissingen genomen. De eerste Amerikaanse president met een master-graad in
'business administration' leidt zijn land als een president-directeur, op
hoofdlijnen, maar ook met al de gemengde gevoelens die dat eens zo bejubelde
model tegenwoordig oproept.

David Broder, de ervaren politieke redacteur van The Washington Post vatte de
situatie van president Bush deze zomer bondig samen: 'Aan de vertrouwenscrisis
die bezit heeft genomen van de regering-Bush zitten veel kanten, maar het komt
uiteindelijk neer op een vraag: staat deze president voor wat hij zegt?'

Alles wijst erop dat het antwoord Ja is. Een geruststelling hoeft dat niet te
zijn. Deze president doet universele uitspraken over Goed en Kwaad, waarbij het
'Evil Empire' van Ronald Reagan verbleekt. Of hij ook altijd ten volle beseft
wat hij zegt, is een andere vraag. De zekerheden in zijn wereldbeeld worden niet
gematigd door intellectuele nieuwsgierigheid of twijfel. Zal hij de kruisridder
zijn die de Westerse beschaving redt of de Lonely Rider die Amerika een paar
weken hoge kijkcijfers bezorgde?

In zijn eigen woorden komt het voordeel van de twijfel hierop neer: 'They
misunderestimate me'. M

Marc Chavannes is correspondent van NRC Handelsblad in Washington.

streamers

We hebben even geen tijd voor de hobby's van softies, zoals bijvoorbeeld voor
internationaal recht.

George W. Bush is lang jong geweest. Tot zijn veertigste om precies te zijn.

Zijn jeugdzonden komen langzaam weer op de voorgrond omdat hij zijn
geheimzinnigdoenerij sinds '911' ook vrij spel geeft in staatszaken.

Iedereen weet dat Bush zich aan dezelfde handigheden heeft bezondigd als de
ondernemers die nu het Amerikaanse zakenmodel hebben laten ontploffen.

In 2001 is 52 procent van het bespaarde belastinggeld naar de 1 procent rijkste
Amerikanen gegaan.

Bush was weer terug in zijn zwart-wit schema, goed of kwaad, democratisch of
terroristisch.

Linkerpagina. Links: Een jonge George Bush met zijn vader George en zijn moeder
Barbara.

Rechtsboven: Bush tijdens een sportwedsrijd.

Rechtsonder: Bush op 32-jarige leeftijd met zijn vrouw Laura op campagne in
Midland, Texas, voor een zetel in het Congres.

Rechterpagina. Laura en George Bush voor het Oval Office in het Witte Huis (5
maart 2001).

n Links: Bush op 3 juli 1999 in Austin (Texas)

n Rechts: De laars van Bush met zijn initialen, op verkiezingstoernee

n Linkerpagina. Links: Bush sr. met Kenneth Lay, CEO van het energiebedrijf
Enron, dat de campagne van Bush jr. (op de voorgrond) financieel heeft gesteund
(7 april 2000). Lay is na het faillissement van Enron in staat van beschuldiging
gesteld.

Rechtsboven: Bush neemt op zijn ranch in Texas afscheid van de Russische
president Vladimir Poetin (voorjaar 2002).

Rechtsonder: Bush met de Israelische premier Sharon in het Witte Huis (20 maart
2001).

n Rechterpagina. Bush houdt een toespraak op het vliegveld bij Knoxville (maart
2000).

n Linkerpagina. Bush in de familiekring in afwachting van de uitslag van de
presidentsverkiezing (8 november 2000).

n Rechterpagina. Links: Bush troost Lt. Lenard Phelan van Battalion 46 van de
New York City Fire Dept., wiens broer, ook brandweerman, in de puinhopen van het
WTC vermist wordt (14 september 2001).

Rechts: Bush bespreekt met zijn veiligheidsadviseur Condoleezza Rice in het Oval
Office de strategie voor de vrijlating van Amerikaanse piloten die in China zijn
neergestort (11 april 2001).

n Bush ontvangt Congresleden in het Oval Office van het Witte Huis (5 maart
2001).

n Bush in het presidentiele vliegtuig Airforce 1

LOAD-DATE: March 8, 2004

LANGUAGE: DUTCH

                © 2002 PCM Uitgevers B.V.  All rights reserved.

                              48 of 126 DOCUMENTS



                                NRC Handelsblad

                               07 September 2002
                                  <no edition

GEORGE W. BUSH: DIRECTEUR VAN DE VRIJE WERELD

BYLINE: DOOR MARC CHAVANNES

SECTION: Magazine; Blz. 8

LENGTH: 4994 woorden

ABSTRACT

Niemand heeft zoveel baat gehad bij de aanslagen van 11 september als George W.
Bush. Weg waren de blunders en de versprekingen, plotseling stond daar de
resolute leider van het machtigste land ter wereld.

Maar al snel na '911' kwamen de twijfels weer terug. Kan hij iets anders dan
denken in zwart-wit tegenstellingen?

Is hij werkelijk onafhankelijk van het grootkapitaal? Interessante vragen,
vooral nu Bush zich gereedmaakt om het Kwaad een nieuwe slag toe te brengen.

Is George W. Bush een goede president? Na de aanslagen van 11 september schoot
het aantal Amerikanen dat daar volmondig Ja op antwoordde omhoog. Hij was
geknipt om het machtigste land op aarde te leiden nu het tot in zijn ziel was
gekrenkt. Amerika definieerde zichzelf opnieuw aan de hand van zijn vijand,
schimmig, alomtegenwoordig en levensgevaarlijk. Zijn 'Bin Laden, ik wil hem dood
of levend', werd een gevleugeld woord.

Het Land of the Free dat zich wikkelde in de vlag, was altijd al het Amerika van
George W. Bush geweest. Toen de mysterieuze miltvuurbrieven in oktober nieuwe
angst en paniek onder de bevolking zaaiden, was zijn regering er snel bij om de
schuld te zoeken bij die zelfde buitenlandse vijand, die 'onze manier van leven,
onze vrijheid haat'.

Bijna een jaar later neemt bijna iedereen aan dat het moeilijk te maken
bacteriepoeder afkomstig was van een knappe gek uit eigen land. Die nuance kreeg
nauwelijks enige nabeschouwing van officiële zijde. Grijstinten zouden het beeld
maar vervagen van een volk dat terug was bij zwart-wit tv en genoot van eenheid
in tegenspoed. De oorlog tegen het terrorisme vroeg offers, ook in de
voorlichting.

George W. Bush deed het in die eerste maanden na '911' zo goed, omdat het hem
geen moeite kostte totale verontwaardiging uit te drukken. Verontwaardiging
zonder een begin van nationale zelfreflectie. Hij kon een beroep doen op typisch
Amerikaanse eigenschappen: hulpvaardigheid, bereidheid wapens te dragen om eigen
gezin en erf te verdedigen, een basisgevoel van goed en kwaad. En dat alles
gezegend door een Schepper die eerlijkheid en hard werken beloont.

Een Amerikaanse president leeft in de eerste plaats voor zijn landgenoten, maar
hij heeft een nog veel groter buitenlands publiek. Of Jan Peter Balkenende het
Nederlandse levensgevoel goed tot uitdrukking brengt, is een fascinerende vraag
die in België al niet meer zo boeiend is. Maar G.W. Bush is ook de Amerikaanse
president van Burkina Fasso, de Filippijnen, Rusland en Europa. Al die anderen
mogen alleen niet op hem stemmen, daarom doet hij hoogstens of hij naar hen
luistert als het hem uitkomt.

Geforceerd joviaal

Het is voor Europeanen niet gemakkelijk echt aan te voelen waarom George W. Bush
het zo goed doet bij veel Amerikanen. Zijn optreden is vaak zo geforceerd
joviaal. Hij grijnst als het moment er niet naar is. Zijn grapjes gaan nogal
eens ten koste van iemand die niets terug kan zeggen. Hij gaat zo goed met
mensen om, zegt men, maar geeft hij ook om mensen die niét met de helikopter
naar het vliegveld kunnen?

Hoewel Bush nooit heeft hoeven sappelen, doet hij nadrukkelijk of hij van gewone
komaf is. Met een bekend Amerikaans gezegde: hij is geboren op het derde honk,
en doet alsof hij zelf het hele eind heeft gerend. Dat blijft niet bij een
bewuste versimpeling van zijn taal en cv, zijn gebrek aan nieuwsgierigheid naar
ideeën buiten de eigen kring heeft de vorm aangenomen van gehard
anti-intellectualisme.

Er zijn ook wel Amerikanen die bedenkingen hebben over Bush, maar die hebben
nauwelijks een stem in het Congres en kunnen zich bijna alleen ondergronds uiten
- in een los soort beweging die het meer van internet dan van de gevestigde
media moet hebben. Maar zí[#xfffd]j kunnen in ieder geval stemmen. Het
buitenland ean alleen maar toekijken. Voor de rest van de wereld is de mens Bush
alleen belangrijk voor zover zijn daden voorspellende waarde hebben voor Bush
als staatsman.

Alle aandacht voor een Amerikaanse president is uiteindelijk gerechtvaardigd
door het wereldwijde belang van zijn daden. En met een ophanden zijnde aanval op
Irak kan dat ieder moment actueel worden. Met de tussentijdse verkiezingen voor
het Congres op komst moet de komende maanden blijken of George W. Bush een
democraat is. Een president die zijn land in een oorlog stort om zetels voor
zijn meerderheid te winnen, laadt de verdenking op zich dat hij dat niet is. Als
Irak wordt aangevallen vóór de verkiezingen in november, kan de wereld beter
rechtop in zijn stoel gaan zitten.

Maar ook als Saddam Hussein later op de korrel wordt genomen, heeft het
buitenland de Amerikaanse president te nemen zoals hij is. Na 911 zag de wereld
een man die was gegroeid in zijn ambt. Naarmate de maanden verstreken kwam een
aantal oude karaktertrekken weer terug, nu geaccentueerd door een nieuw
zelfvertrouwen. Verdragen werden opgezegd, opdrachten tot medewerking verstrekt
aan nieuwe en oude bondgenoten. Alles in dienst van wat alleen in en om het
Witte Huis stelselmatig een 'oorlog' wordt genoemd.

In Europese ogen heeft de regering-Bush haar geduld met de rest van de wereld
verloren. De missie is in Washington vastgesteld. Wie talmt valt af. Wie zeurt
over burgerrechten brengt 'our freedom' in gevaar. Wie onze soldaten een
strobreed in de weg legt, kan rekenen op onze reactie. We hebben even geen tijd
voor de hobby's van softies - bijvoorbeeld voor internationaal recht.

Volgens Robert Kagan, verbonden aan The Carnegie Endowment for International
Peace en een vooraanstaand verdediger van de Amerikaanse hegemonie in de wereld,
mag Europa blij zijn dat het zijn vreedzaam experiment - een werelddeel dat het
geweld heeft afgezworen - kan uitvoeren dankzij Amerika's militaire paraplu. In
het juni/juli nummer van Policy Review, het tweemaandelijkse blad van de Hoover
Institution, zegt hij: 'De vs zijn een gigant met een geweten.'

Met andere woorden: jullie kunnen comfortabel klagen, maar zolang je je eigen
defensie niet op peil brengt, moet je blij zijn dat de Amerikanen een
realistischer kijk hebben op de gevaren in de rest van de wereld. Zij hebben
dezelfde idealen van vrede, democratie en recht als de Europeanen, maar erkennen
dat een groot deel van de wereld daar anders over denkt. Zo nodig treden zij
gewapend op.

In zijn commentaren in The Weekly Standard jut Kagan de president al een jaar op
nu snel Irak aan te vallen, en met steeds meer succes. Hij vindt het overigens
niet speciaal een verdienste van Bush, dat hij naar hem en andere Republikeinse
hardliners luistert.

Het is een constante in de Amerikaanse geschiedenis, dat Amerikanen zich minder
illusies maken over de goedheid van de medemens dan Europeanen.

Tuinman

President George W. Bush kwijt zich van zijn hoge taak met een eenvoud die soms
doet denken aan Chance Gardiner, de hoofdpersoon in de roman Being There van
Jerzy Kosinski (1970). In de verfilming speelde Peter Sellers de tuinman Chance
die beroemder werd naarmate zijn opmerkingen over het weer simpeler werden.
Kosinksi voorspelde in dat boek een Amerikaans presidentschap dat volledig
berust op beeldvorming. Hoe minder details hoe beter. Tijdens zijn aanloop naar
het ambt debiteerde Bush een groot aantal Chance-achtige waarheden. Zoals:
'Natural gas is hemispheric. I like to call it hemispheric in nature because it
is a product that we can find in our neighbourhoods.' En: 'It's clearly a
budget. It's got a lot of numbers in it.'

Chance en G.W. ontlenen allebei hun kracht aan het ontbreken van de pretentie
iets bijzonders te zeggen. Beiden kunnen heel naturel mededelingen doen waarna
miljoenen zich het hoofd breken om er een betekenis aan te geven. Maar de
tuinman en de president begrijpen niet waar iedereen zich zo druk over maakt.
Zoals Bush zei in februari 2000: 'Rarely is the question asked: is our children
learning?'

Zowel Bush als Chance de tuinman danken hun carrière aan een handvol zeer
rijken. Het verschil is dat George W. wel een achtergrond heeft, dat zijn vader
de 41ste president van de Verenigde Staten was en dat hij nooit tuinman is
geweest. Toch cultiveert hij het levensverhaal van een hardwerkende, godvrezende
olie-ondernemer uit West Texas, die lang geleden de bloemetjes heeft buiten ge-
zet, maar sindsdien volwassen is geworden.

George W. Bush is lang jong geweest. Tot zijn veertigste om precies te zijn.
Daarna heeft hij een bliksemcarrière gemaakt: hij verdiende in een paar jaar
twintig miljoen dollar, werd gouverneur van de op een na grootste staat van de
Verenigde Staten, werd moeiteloos herkozen en zwaaide voortijdig af om president
van de Verenigde Staten te worden.

Die eerste veertig jaar deed hij er alles aan om niet in de voetsporen van zijn
vader te treden. Nu hij eerste politicus van het land is, doet hij daar nog
steeds zijn best voor. Hoewel hij volstrekt loyaal is aan George Herbert Walker
Bush en 'poppie' volgens sommige berichten dagelijks aan de telefoon heeft, is
hij doodsbenauwd dat hij zijn vaders fouten maakt. Bush sr. beloofde de kiezers
dat hij de belastingen niet zou verhogen ('Read my lips - no new taxes') en deed
het toch toen de conjunctuur inzakte.

Het vervolg is bekend: Bill Clinton, de zuidelijke gouverneur-zonder-stamboom,
greep zijn kans door uitsluitend op de economie te hameren. Bush senior was een
dubbele oorlogsheld, maar hij zag niet dat het tij gekeerd was. Hij dacht in één
zin compassie met het gewone volk te kunnen uitstralen: 'Message: I care'. Zoals
de nieuwe regering-Chirac hartelijk zwaait naar 'les Français d'en bas'. Maar
het was te laat.

En dan zijn er nog de eigen misstappen. G.W. heeft in de loop der jaren
toegegeven dat hij vroeger royaal gebruik heeft gemaakt van het recht om zijn
eigen fouten te maken. Daarom heeft hij volgens zijn omgeving oprecht geaarzeld
toen hij, net een paar jaar gouverneur van Texas, in de peilingen omhoogschoot
als mogelijke Republikeinse opvolger van Bill Clinton. Hij moest er niet aan
denken dat men in zijn verleden ging graven.

Er wás dus een verleden. Heeft hij van 1946 tot 1986 gelummeld, het leven geleid
van een verwende Amerikaan die naar dezelfde goede kostschool (Andover) en
universiteit (Yale) ging als zijn vader? Tikje te veel gedronken en schunnige
dingen geroepen met de andere studenten van zijn dispuut Delta Kappa Epsilon.
Gestudeerd voor een zesje, maar er duizenden vrienden aan overgehouden. Daarna
een beetje lang en veel blijven drinken en vrouwen versierd, zonder ergens een
serieus begin mee te maken. Of was er meer?

Bush combineerde steeds een schijn van openhartigheid met een minimale
verstrekking van feiten. Zijn met zoveel toewijding verguisde voorganger Clinton
had de techniek al tot kunstvorm verheven. Kort voor de presidentsverkiezingen
in november 2000 was G.W. weer aan de beurt. Een politieman herinnerde zich dat
George W. in 1976 was aangehouden wegens rijden onder invloed. Ontkennen kon
niet meer.

'Gouverneur', vroeg een verslaggever, 'volgde er zoiets als een rechtszaak op?'
Bush: 'Nee, ik pleitte... Weet u, ik was gewoon fout..' Verslaggever: 'Voor een
rechtbank?' Bush: 'Nee, geen rechtbank. Ik ging naar het politiebureau en gaf
toe dat ik fout zat.'

Dat bleek de halve waarheid. Er was wel degelijk een zitting geweest. Hij was
schuldig bevonden aan rijden onder invloed in Kennebunkport, Maine, waar het
familielandgoed is. Hij kreeg een ontzegging van de rijbevoegdheid. Toen dat
uitkwam, verdedigde Bush zich door te zeggen dat hij een goed rolmodel voor zijn
dochters Jenna en Barbara had willen blijven. Daarom had hij ook geen zin te
praten over eventueel drugsgebruik, toen was gebleken dat hij in 1972 een tijdje
met probleemjongeren in Houston had gewerkt, als alternatieve straf.

Het vermijden van feitelijke nauwkeurigheid is een terugkerend patroon. 'Nee, ik
ben nooit gearresteerd na 1976.' Heeft u cocaïne gebruikt? 'Ik zou de strengste
testen van de veiligheidsdiensten hebben kunnen doorstaan toen mijn vader
president was.' Volgens veel kranten suggereerde G.W. hiermee dat hij in ieder
geval sinds 1974 schoon was geweest. Maar hij zei het niet.

Leven gebeterd

Oude koeien, wat maakt het uit? Zeker als hij zijn leven heeft gebeterd en nu
populariteit geniet als leider van de vrije wereld. Meestal blijven jeugdzonden
vergeven en vergeten. Bij George W. Bush zijn ze het afgelopen half jaar
langzaam weer op de voorgrond gekomen, omdat hij sinds 911 zijn
geheimzinnigdoenerij ook vrij spel geeft in staatszaken: de rechtsstaat moet
inschikken voor de War on Terrorism. Dat is ook politieke vrienden van de
regering-Bush in het verkeerde keelgat geschoten.

Vooral minister van Justitie John Ashcroft heeft sinds de aanslagen van 11
september een groot aantal bevoegdheden naar zich toe getrokken. Waarbij hij
voorbijging aan de gebruikelijke verantwoordingsbepalingen en burgerrechten. Na
de geduchte politiewet van direct na 911 was het zogeheten tips-programma deze
zomer een nieuw hoogtepunt. Het Terrorism Information and Prevention System
zette Amerikaanse postbodes en collega's op iedere werkvloer aan tot spioneren
en klikken. Na een verwijzing naar de Oost-Duitse Stasi schreef The New York
Times in een commentaar: 'De methoden van terreurbestrijding die de
Bush-regering sinds 11 september toepast - geheime detentie, ontkenning van het
recht op een proces en nu het bespioneren van en door burgers - hebben één ding
met elkaar gemeen: een gebrek aan vertrouwen in democratische instellingen en
een vrije maatschappij.'

Dichter bij het Witte Huis probeert vice-president Dick Cheney met alle
juridische middelen te voorkomen dat hij iets moet vertellen over de contacten
van de regering met het failliete energiebedrijf Enron en andere omstreden
bedrijven die een rol speelden in het commerciële en politieke verleden van Bush
en Cheney.

Beiden hebben in betrekkelijk korte tijd hun financiële onafhankelijkheid
verworven in de olie-industrie. Toen zij eenmaal in het Witte Huis zaten, zouden
de geldschieters van hun politieke campagnes waar voor hun geld hebben verlangd,
met name toen de nieuwe energiepolitiek van de regering werd opgesteld. Volgens
de meest vergaande vermoedens in de serieuze underground-pers zouden Bush en
Cheney (die vóór zijn vice-presidentschap het olie-ingenieursbedrijf Halliburton
leidde) zich veel actiever hebben ingespannen voor de aanleg van een pijpleiding
door Centraal-Azië dan zij hebben verteld. Zij zouden mogelijk tot kort voor 11
september contacten met Al-Qaeda hebben onderhouden. Ook actie ten behoeve van
een noodlijdende miljarden-investering van Enron in India zou een van de
bedrijfsgeheimen zijn die het Witte Huis tegen iedere prijs voor zich wil
houden.

De wilde jaren van George W. Bush kwamen de afgelopen maanden ook weer in beeld
door de reeks schandalen in het bedrijfsleven, die dag na dag beursiconen van
hun sokkel stootten. Iedereen met enig geheugen weet dat de jonge zakenman Bush
zich aan dezelfde handigheden heeft bezondigd als de ondernemers die nu een
halve ontploffing van het Amerikaanse zakenmodel hebben veroorzaakt. Die
herinnering, sindsdien opgefrist met nieuwe feiten, maakt Bush niet erg
gekwalificeerd voor het geven van colleges bedrijfsethiek en voor het herstellen
van het vertrouwen in de Amerikaanse economie.

De paniek op de beurs deze zomer en de waslijst van toch al welgestelde
directeuren die door de geluidsbarrière van zelfverrijking waren gegaan, heeft
de regering-Bush plotseling in een nieuw licht geplaatst. Was dit niet de
regering die er zich in haar eerste dienstjaar op had beroepen zoveel
directie-ervaring in huis te hebben? ceo-miljonairs in het Witte Huis, als
vice-president, op Financiën, Economische Zaken, Defensie, bij het presidentiële
begrotingsbureau - en de staatssecretaris voor het leger was directeur van het
Enron-bedrijf dat Californië energie had verkocht tegen woekerprijzen. Dat
beloofde krachtig leiderschap.

Toen begin deze zomer steeds meer bedrijven hun winsten grotelijks bleken te
hebben opgefokt, de een na de ander failliet ging, accountants en zakenbanken in
hun hemd stonden en honorering van directeuren met opties steeds meer onder vuur
kwam te liggen, herinnerde men zich weer aan welke zaken president-directeur
Bush in zijn eerste twee jaar in het Witte Huis de meeste aandacht had besteed.
Dit was de regering die keer op keer de milieunormen afzwakte, die alles in het
werk stelde om naar olie te laten boren op de laatste ongerepte poolkust in
Alaska, die weigerde iets te doen aan de uittocht van Amerikaanse bedrijven die
statutair verhuisden naar belastingparadijzen en overigens gewoon in Amerika
geld bleven verdienen. Dit was de regering die in de zomer van 2001 Enron en
collega's vrij baan had gegeven om de energieprijs in Californië op te jagen.
Dit was de president die steeds weer moeite deed om het recht van patiënten te
beperken om hun verzekeringsmaatschappijen en artsen aan te spreken op hun
verantwoordelijkheid.

Terwijl Wall Street verder en verder weggleed, verdampte Bush' heldenrol als
president-in-oorlogstijd. Het afgelopen jaar is voor hem zwaar geweest. Het
heeft hem ook een wat gerijpter aanzien gegeven, iets meer grijs aan de slapen.

Corporate America

Niemand weet waar Amerika's 43ste president nu zou staan zonder 911 en de
constante verwijzing naar 'deze oorlogstijd'. Zijn eeuwige versprekingen zouden
hem zijn blijven achtervolgen. Het is in zijn vak niet genoeg om aardig, joviaal
en aandoenlijk stuntelig te worden gevonden. Meestal zijn het tegenslagen die
bepalen wat er terechtkomt van de in campagnes eindeloos herhaalde plannen. Een
oorlog in Vietnam, een gijzeling van Amerikanen in Teheran, en het kan gedaan
zijn met een presidentschap.

Het kan ook andersom uitpakken. De timing van de aanslagen in New York en
Washington had niet beter gekund. Deze ramp heeft het presidentschap van George
W. Bush gemaakt. 911 leidde alle aandacht af van de binnenlandse thema's waar
hij zwak stond en verschafte de president ongehoorde binnenlandse bevoegdheden.
Totdat Corporate America, waar de president zich een trotse afstammeling van
noemt, een dramatische val uit het kapitalistisch paradijs maakte. Van Enron tot
en met WorldCom, het was niet goed voor ceo Bush mba. Zoals hij tijdens de
campagne een keer zei: 'Ik begrijp wat groei is voor het midden- en
kleinbedrijf. Ik ben er zelf een geweest.'

President Bush had in de maanden vóór 911 het belangrijkste agendapunt van zijn
eerste ambtstermijn met verbluffende spoed door het Congres gekregen: verlaging
van de inkomstenbelasting over een periode van tien jaar. De omvang was immens,
maar genoeg Democraten hadden geen nee durven zeggen in die eerste maanden. Het
was verzoenings- tijd. Iedereen wilde vrede op aarde na de bitter uitgelopen
verkiezingscampagne, die langs partijlijnen was beslist door het Supreme Court.

De in dat voorjaar aangenomen belastingverlaging bespaarde de Amerikaanse
belastingbetaler 1300 miljard dollar. Een andere manier om de ingreep te
omschrijven is: de Amerikaanse schatkist werd in een periode van tien jaar 1300
miljard (en waarschijnlijk 1600 miljard) dollar armer. Hoe roekeloos dat was,
werd pas dit jaar duidelijk. De oorlog tegen het terrorisme joeg de uitgaven op
en door de recessie slonken de belastinginkomsten snel: het begrotingsoverschot
van 127 miljard sloeg om in een tekort van 165 miljard. En verreweg de grootste
belastingverlagingen moeten nog komen, later in het decennium.

Begin vorig jaar hadden Bush en zijn medestanders drie argumenten om snel en
diep in de inkomstenbelasting te snijden. Twee werden in het openbaar gebruikt.
Punt 1 was van een verbluffende eenvoud. Geld dat 'Washington' niet heeft, kan
ook niet worden uitgegeven - in dat opzicht was het een pure
anti-overheidsmaatregel. Van dit ideologische motief maakte Bush geen enkel
geheim. Integendeel, het was een symbool van de nieuwe aanpak. Reagan is niet
vergeten. Texas goes to town.

Naarmate de zonnigheid uit de Amerikaanse economie verdween, werd een tweede
argument in stelling gebracht, een argument dat tijdens het grootste deel van de
verkiezingscampagne nog ontbrak: belastingverlaging is de beste manier om een
inzakkende economie weer leven in te blazen. Het zijn uw eigen, zuurverdiende
dollars, wie weet beter waar die aan besteed kunnen worden dan u zelf? Het was
een doorzichtig argument: pas na een paar jaar zouden de verlagingen gaan
aantikken; in de eerste jaren zou het bij symbolische bedragen blijven, met een
weinig stimulerende werking.

Het derde argument werd stelselmatig verzwegen. De belastingverlaging was zo
ingekleed dat verreweg het meeste naar de rijksten zou gaan. Niet de
middenklasse of de hogere middenklasse, nee de allerrijksten zouden het meest
profiteren. In 2001 is 52 procent van het bespaarde belastinggeld naar de 1
procent rijkste Amerikanen gegaan. Het is vele malen aangetoond door mensen die
de cijfers door en door kennen. Bush ontkent het niet. Hij haalt zijn schouders
op en zegt: natuurlijk, belastingverlaging geldt niet voor mensen die geen
belasting betalen.

Sound science

Ook bij de Democraten is George W. Bush de afgelopen twee jaar een relatief
populaire president geweest - tot de financiële schandalen hem in juli begonnen
aan te tasten. Velen waren eerst bitter over de nederlaag van Al Gore, die de
meeste stemmen had gekregen en toch verloor na de verkiezingsguerrilla in
Florida. Uit onderzoek bleek dat de meeste Democraten vrij snel daarna Bush als
hun president aanvaardden. Terwijl veel Republikeinen Clinton nooit hebben
geaccepteerd, hebben Democraten de neiging de bewoner van het Witte Huis als
legitiem te zien, tenzij het tegendeel blijkt.

In november kiest Amerika een nieuw Huis van Afgevaardigden en een derde van de
Senaat. Dan wordt duidelijk of Democraten en onafhankelijken Bush nog zien als
de onaantastbare leider van het land. Als de Republikeinen de meerderheid in de
Senaat terugwinnen en het Huis behouden, kan Bush twee jaar zijn gang gaan.
Winnen de Democraten daarentegen het Huis en houden zij de Senaat vast, dan zal
de president voortdurend compromissen moeten zoeken. Clinton deed dat
noodgedwongen, en met vrij veel succes.

Ondanks zijn tijdens de verkiezingen steeds herhaalde oproep tot meer
constructieve omgangsvormen in Washington, heeft Bush zelf niet veel animo
getoond om het centrum te zoeken. Alleen op het gebied van de
onderwijshervorming heeft hij moeite gedaan maatregelen te formuleren die op
brede steun konden rekenen. Hij is niet erg geïnteresseerd in nuances en
beleidsdetails. Tijdens een van de presidentiële debatten in de
verkiezingscampagne verweet hij de Democraten: 'Zij willen dat de federale
regering alles te zeggen krijgt over Social Security, alsof dat een federaal
programma is.' De sociale zekerheid í[#xfffd]s toevallig federaal.

Groot was de verrassing toen de president eind juni een toespraak hield ter
gelegenheid van het einde van het academisch jaar aan Ohio State University en
medewerkers van het Witte Huis het gerucht verspreidden dat Bush zich ter
voorbereiding had ingelezen in Emily Dickinson, Paus Johannes Paulus II,
Aristoteles en Cicero. Niemand had ernaar gevraagd en uit niets in de toespraak
bleek dat genoemde auteurs hem hadden geïnspireerd. Zij werden niet eens
geciteerd.

Ook op een hoger abstractieniveau kan Bush niet zo goed overweg met
nuanceringen. Hij zegt in voorkomende gevallen graag dat zijn politieke keuzes
'based on sound science' zijn, maar hij houdt er geen rekening mee dat juist een
wetenschappelijke benadering nuances met zich meebrengt. Hij zoekt meestal een
wetenschappelijk alibi voor een al genomen beslissing - zie de discussie over
het klonen van embryo's. Daarover hield hij vorige zomer een toespraak waarvan
de belangrijkste boodschap was: 'hier wordt gestudeerd en ethisch gewogen'. Een
toespraak die niemand tevreden stelde en niets oploste.

De goed-kwaad-redenering is ook in de buitenlandse politiek meestal de meest
aantrekkelijke voor George W. Bush. Daar heeft die natuurlijk voornamelijk een
retorische functie. In de chaotische werkelijkheid moet de logica van zijn meest
vertrouwde adviseurs voortdurend compromissen met de realiteit sluiten. Daarom
was de president zichtbaar opgelucht, toen hij in juni besloot niet meer beleefd
met de Palestijnse leider Arafat om te gaan. Hij was weer terug in zijn
zwart-wit schema, goed of kwaad, democratisch of terroristisch. Daarom moet
Saddam ook weg, hoe sneller hoe beter.

Deze zomer werd steeds duidelijker dat Bush het Israëlisch-Palestijnse conflict
voorlopig niet kán oplossen en die ambitie ook niet heeft. Door verregaande en
eenzijdige eisen aan de Palestijnen te stellen gaf hij Sharon voorlopig de vrije
hand. En kon hij zich concentreren op Irak, dé fixatie van de steeds
invloedrijker haviken in zijn omgeving.

Stuntelige indruk

Tijdens de lange verkiezingscampagne van 2000 maakte Bush vaak een stuntelige
indruk. Mark Crispin Miller, hoogleraar mediastudies aan New York University,
legde alle versprekingen en tegenstrijdigheden vast in een boek vol 'bushisms'.
Het boek kwam in het voorjaar van 2001 uit en trok veel aandacht. Maar na 911
droogden de verzoeken om in boekwinkels en op lokale radiozenders op te treden
subiet op, schrijft de auteur voorin de tweede druk. The Bush Dyslexicon werd
niet van de markt gehaald, zoals sommige andere kritische aan de president
gewijde boeken. Dit boek is overigens ten minste even kritisch jegens de pers,
die Bush met allerlei ongerief laat wegkomen.

De nieuwe eerbied voor de 'gegroeide' president bracht politiek adviseur Karl
Rove er na 911 volgens Crispin Miller toe 'de geschiedenis Orwelliaans te
herschrijven'. Hij hield de pers voor dat Bush niet was veranderd. 'Jullie
letten alleen beter op. Hij is wie hij altijd was. Ogenblikken van crisis
brengen het beste of het slechtste in mensen naar boven. Het idee dat zij op
wonderbaarlijke wijze slimmer, talentvoller of meer visionair worden, is evident
onjuist.'

Wat de mensen zagen was volgens Crispin Miller een president die betere teksten
kreeg voorgelegd van medewerkers die in deze tijden van nood in hem een FD
Roosevelt zagen. Maar het was hun oude 'Dubya' (double u, zoals Bush in de
volksmond wordt genoemd), die nauwelijks beter dacht of voorlas dan vóór 11
september. Zelf heeft hij nooit diepgang geclaimd - dat is een van zijn charmes,
al wordt het soms een gimmick.

Zijn biografen hebben de indruk dat Bush eerder door verbazing dan door twijfel
werd bezocht toen op de campus van Yale in de late jaren '60 de
studentenrevolutie begon te broeien. De muziek werd opstandig, een schuldgevoel
over eigen privileges bewoog velen tot lang haar en opstandige taal. G.W. wilde
geen petitie tekenen die dienstplicht voor Vietnam afwees, maar hij zorgde wel
met hulp van zijn vaders relaties in Texas dat hij er buiten bleef. Op Yale
sportte hij veel, bouwde feesten en prentte duizenden namen en gezichten in zijn
hoofd.

Een onverdachte bron van complimenten is Lanny Davis. Hij was van 1996 tot
februari 1998 huisjurist van president Clinton en als Democraat ook partij bij
de juridische verkiezingsschermutselingen in Florida. Davis was dispuutgenoot
van Bush op Yale. Daags na de beslissende uitspraak van het Supreme Court in
december 2000 schreef hij in The New York Times een genereus stukje over 'De
George Bush die ik kende'.

'Men heeft me vaak gevraagd of ik denk dat aanstaand president Bush snugger is',
schreef Davis. 'Mijn antwoord is ja, zonder enige twijfel. Daar bedoel ik mee
street smart, door de wol geverfd, snel van begrip, gewiekst, en vooral handig
in het doorhebben van mensen. Niet ambitieus in academische zin, of erop gebrand
een thema of probleem diepgaand te doorgronden.'

Bush is slim genoeg om zich met knappe mensen te omringen, meende Davis aan de
vooravond van het nieuwe presidentschap. Maar hij zou geen wijze beslissingen
kunnen nemen als hij niet ook zelf een ferme greep op de grote vraagstukken van
de dag zou ontwikkelen. 'Afgaand op mijn herinneringen is hij daar zeker toe in
staat. We zullen snel genoeg zien of hij daar ook zin in heeft.'

Bijna twee jaar later hangt de vraag naar de statuur van Bush nog levensgroot
boven het Witte Huis. Intussen worden wel aan de lopende band ingrijpende
beslissingen genomen. De eerste Amerikaanse president met een master-graad in
'business administration' leidt zijn land als een president-directeur, op
hoofdlijnen, maar ook met al de gemengde gevoelens die dat eens zo bejubelde
model tegenwoordig oproept.

David Broder, de ervaren politieke redacteur van The Washington Post vatte de
situatie van president Bush deze zomer bondig samen: 'Aan de vertrouwenscrisis
die bezit heeft genomen van de regering-Bush zitten veel kanten, maar het komt
uiteindelijk neer op één vraag: staat deze president voor wat hij zegt?'

Alles wijst erop dat het antwoord Ja is. Een geruststelling hoeft dat niet te
zijn. Deze president doet universele uitspraken over Goed en Kwaad, waarbij het
'Evil Empire' van Ronald Reagan verbleekt. Of hij ook altijd ten volle beseft
wat hij zegt, is een andere vraag. De zekerheden in zijn wereldbeeld worden niet
gematigd door intellectuele nieuwsgierigheid of twijfel. Zal hij de kruisridder
zijn die de Westerse beschaving redt of de Lonely Rider die Amerika een paar
weken hoge kijkcijfers bezorgde?

In zijn eigen woorden komt het voordeel van de twijfel hierop neer: 'They
misunderestimate me'. M

Marc Chavannes is correspondent van NRC Handelsblad in Washington.

[streamers]

We hebben even geen tijd voor de hobby's van softies, zoals bijvoorbeeld voor
internationaal recht.

George W. Bush is lang jong geweest. Tot zijn veertigste om precies te zijn.

Zijn jeugdzonden komen langzaam weer op de voorgrond omdat hij zijn
geheimzinnigdoenerij sinds '911' ook vrij spel geeft in staatszaken.

Iedereen weet dat Bush zich aan dezelfde handigheden heeft bezondigd als de
ondernemers die nu het Amerikaanse zakenmodel hebben laten ontploffen.

In 2001 is 52 procent van het bespaarde belastinggeld naar de 1 procent rijkste
Amerikanen gegaan.

Bush was weer terug in zijn zwart-wit schema, goed of kwaad, democratisch of
terroristisch.

LOAD-DATE: March 31, 2017

LANGUAGE: DUTCH; NEDERLANDS

NOTES: Marc Chavannes is correspondent van NRC Handelsblad in Washington.;
[streamers]; We hebben even geen tijd voor de hobby's van softies, zoals
bijvoorbeeld voor internationaal recht.; George W. Bush is lang jong geweest.
Tot zijn veertigste om precies te zijn.; Zijn jeugdzonden komen langzaam weer op
de voorgrond omdat hij zijn geheimzinnigdoenerij sinds '911' ook vrij spel geeft
in staatszaken.; Iedereen weet dat Bush zich aan dezelfde handigheden heeft
bezondigd als de ondernemers die nu het Amerikaanse zakenmodel hebben laten
ontploffen.; In 2001 is 52 procent van het bespaarde belastinggeld naar de 1
procent rijkste Amerikanen gegaan.; Bush was weer terug in zijn zwart-wit
schema, goed of kwaad, democratisch of terroristisch.

GRAPHIC: Linkerpagina. Links: Een jonge George Bush met zijn vader George en
zijn moeder Barbara. Rechtsboven: Bush tijdens een sportwedsrijd. Rechtsonder:
Bush op 32-jarige leeftijd met zijn vrouw Laura op campagne in Midland, Texas,
voor een zetel in het Congres. Rechterpagina. Laura en George Bush voor het Oval
Office in het Witte Huis (5 maart 2001). n Links: Bush op 3 juli 1999 in Austin
(Texas) n Rechts: De laars van Bush met zijn initialen, op verkiezingstoernee n
Linkerpagina. Links: Bush sr. met Kenneth Lay, CEO van het energiebedrijf Enron,
dat de campagne van Bush jr. (op de voorgrond) financieel heeft gesteund (7
april 2000). Lay is na het faillissement van Enron in staat van beschuldiging
gesteld. Rechtsboven: Bush neemt op zijn ranch in Texas afscheid van de
Russische president Vladimir Poetin (voorjaar 2002). Rechtsonder: Bush met de
Israëlische premier Sharon in het Witte Huis (20 maart 2001). n Rechterpagina.
Bush houdt een toespraak op het vliegveld bij Knoxville (maart 2000). n
Linkerpagina. Bush in de familiekring in afwachting van de uitslag van de
presidentsverkiezing (8 november 2000). n Rechterpagina. Links: Bush troost Lt.
Lenard Phelan van Battalion 46 van de New York City Fire Dept., wiens broer, ook
brandweerman, in de puinhopen van het WTC vermist wordt (14 september 2001).
Rechts: Bush bespreekt met zijn veiligheidsadviseur Condoleezza Rice in het Oval
Office de strategie voor de vrijlating van Amerikaanse piloten die in China zijn
neergestort (11 april 2001). n Bush ontvangt Congresleden in het Oval Office van
het Witte Huis (5 maart 2001). n Bush in het presidentiële vliegtuig Airforce 1

PUBLICATION-TYPE: Krant

JOURNAL-CODE: NRC Handelsblad


                         Copyright 2002 NRC Media B.V.
                              All Rights Reserved

                              49 of 126 DOCUMENTS



                                NRC Handelsblad

                               07 September 2002
                                  <no edition

Meer vrijheid en strenger toezicht

BYLINE: Gabriël van den Brink

SECTION: Opinie; Blz. 9

LENGTH: 2037 woorden

ABSTRACT

De verharding van het maatschappelijk verkeer gedurende de afgelopen twintig
jaar, en de groeiende kloof tussen burgers en de traditionele politiek hebben
geleid tot een breuk met de Nederlandse traditie van verdraagzaamheid en
openheid, meent Gabriël van den Brink.

Nieuw contract tussen overheid en burger moet agressie indammen

Het Nederlandse politieke klimaat heeft het afgelopen half jaar een ingrijpende
verandering ondergaan. De onverwachte overwinning van Pim Fortuyn bij de
gemeenteraadsverkiezingen op 6 maart in Rotterdam, een campagne voor de
Tweede-Kamerverkiezingen die in het teken stond van demonisering, een politieke
moord, gevolgd door een volksopstand die nauwelijks bedwongen werd, kogelbrieven
aan bestuurders en politici - stuk voor stuk verschijnselen die men een jaar
terug voor onmogelijk gehouden had. Wat is er met Nederland gebeurd? Waarom deze
breuk met een traditie van verdraagzaamheid en openheid, van eindeloos
vergaderen opdat niemand uitgesloten wordt? Volgens mij komt deze
klimaatsverandering voort uit twee processen die elkaar in het recente verleden
op een fatale manier versterkt hebben.

Ten eerste is het maatschappelijk verkeer de afgelopen twintig jaar verhard. Dat
uit zich in een meer zakelijke stijl tussen burgers en instellingen, of tussen
burgers onderling. Het uit zich eveneens in agressief gedrag op straat, en een
toename van jongeren die overlast veroorzaken.

Daarbij spelen vele factoren mee, maar de voornaamste is een verandering qua
levensstijl. In het verlengde van de jaren zestig en zeventig is onder brede
lagen van de bevolking een assertieve habitus ontstaan die maakt dat men zich
minder aantrekt van zijn medeburgers. De moderne Nederlander is sterk gericht op
zelfredzaamheid, heeft uitgesproken opvattingen, gaat niet zomaar voor de
overheid opzij, is weliswaar bereid tot onderhandelen maar alleen op basis van
gelijkwaardigheid, en laat zich van buitenaf geen normen opleggen.

Doorgaans worden de positieve kanten van deze ontwikkeling benadrukt. Men vat
haar graag op als een vorm van democratisering, emancipatie of
individualisering. Niettemin is duidelijk dat deze tendens ook schaduwzijden
heeft. Burgers met een groot gevoel van eigenwaarde voelen zich snel gekrenkt.
Ze hebben niet veel geduld en verdragen weinig tegenslag. Ze worden boos als een
functionaris of medeburger niet genoeg respect opbrengt en zetten dat niet
zelden om in agressie. Dat geldt met name voor omgevingen waar de sociale
controle beperkt is. Op het werk of op school kunnen de meesten voldoende
zelfbeheersing opbrengen. Maar in situaties waar de gedragsregels onduidelijk of
te weinig toezichthouders zijn, lopen krenkingen regelmatig uit de hand. Dat
verklaart waarom verschijnselen als zinloos geweld zich vooral voordoen in het
uitgaansleven, bij voetbalwedstrijden, in het openbaar vervoer en in andere
anonieme omgevingen.

Deze verharding van het maatschappelijk verkeer veroorzaakte tegen het einde van
de jaren negentig de nodige verontrusting, maar er was geen relatie met de
politiek. De daders van zinloos geweld zijn doorgaans jonge mannen die zich
gekwetst voelen of gewoon teveel drank en andere middelen tot zich nemen;
maatschappelijke motieven spelen nooit een rol.

Dat is wel het geval bij de tweede ontwikkeling die zich afgelopen twintig jaar
voltrokken heeft. Zoals bekend neemt de belangstelling van burgers voor de
officiële politiek langzaam af. Steeds minder mensen worden lid van een
politieke partij, velen blijven bij de stembus weg, en bij degenen die wel
stemmen neemt het aantal `zwevers' toe. Dat wil niet zeggen dat burgers geen
belangstelling voor de publieke zaak hebben. Integendeel. Uit onderzoek blijkt
telkens weer dat velen maatschappelijke activiteiten aan de dag leggen, dat er
brede steun bestaat voor actiegroepen en bewegingen met een ideële doelstelling,
en dat menig burger in de eigen kring iets voor de gemeenschap doet. Met andere
woorden: burgers zetten zich wel in voor de publieke zaak, maar niet via de
traditionele politiek. Dát is een zaak geworden van professionele bestuurders en
politici. Die worden weliswaar gekozen op een democratische manier, maar werken
vanuit een heel andere leef- en denkwereld dan gewone burgers.

Uit onderzoeksgegevens van het Sociaal en Cultureel Planbureau kan worden
afgeleid dat reeds midden jaren negentig een aanzienlijk onbehagen onder burgers
met betrekking tot de professionele politiek bestond. Daarbij ging het om
diverse kwesties. De één ergert zich omdat de overheid zo bureaucratisch werkt,
de ander vindt dat Nederland te veel migranten telt. Dit laatste leeft het
sterkst bij mensen die ik ooit als `bedreigde burgers' omschreven heb.

Zij hebben doorgaans weinig opleiding en een bescheiden inkomen. Ze hebben
moeite met de moderne maatschappij, leven in weinig aantrekkelijke stadswijken,
ondervinden vaker de nadelen dan de voordelen die migratie met zich brengt, en
hebben het gevoel dat ze door de overheid niet genoeg beschermd worden. Bij
gevolg kankeren zij veelvuldig op Den Haag en de politiek in het algemeen, maar
ze gaan niet stemmen. De politieke elite heeft om begrijpelijke redenen weinig
met die gevoelens op en zwijgt ze het liefste dood, een tactiek die jarenlang
succes leek te hebben tot het moment dat Fortuyn zich als vertolker van deze
ervaringen opwierp.

Tot verbijstering van velen had hij daarmee groot succes. Waarschijnlijk had het
onbehagen zich inmiddels tot een aanzienlijk deel van de middenklasse
uitgebreid, want de aanhang van Fortuyn beperkte zich niet tot bedreigde
Nederlanders in arme stadswijken. Veel ernstiger is evenwel dat de twee hier
beschreven ontwikkelingen elkaar versterkten. Het merendeel van de politieke
elite toonde zich door Fortuyns succes gekwetst. Men ging niet over tot geweld,
maar de minachting voor deze nieuwbakken populist was alom merkbaar. Fortuyn en
zijn aanhangers voelden zich al evenzeer miskend, zeker toen activisten een
taart met uitwerpselen in zijn gezicht gooiden en zittende politici de
symbolische betekenis van het incident niet aanvoelden.

Vanaf dat moment trad een heilloze escalatie in werking waarbij politieke
onvrede en agressie elkaar versterkten. Het uiteindelijke gevolg was dat Fortuyn
de kogel kreeg. Daarbij mag niet worden uitgesloten dat de moordenaar uit
idealisme tot zijn daad gekomen is. Juist wie zich gekwetst voelt in zijn beste
bedoelingen verliest gemakkelijk alle proporties uit het oog. Dat geldt evenzeer
voor die leden van de LPF die hardnekkig vasthouden aan het idee dat `de kogel
van links' kwam.

Deze wederzijds verharding heeft de traditionele politieke cultuur in hoog tempo
aangetast. Kennelijk is er geen ruimte meer om politieke tegenstanders te zien
als burgers wier ideeën men kan verwerpen en die men zelfs als persoon verfoeien
kan, maar die juist als burgers in een democratisch proces recht hebben op een
respectvolle behandeling. Feit is dat de normen die in een democratie centraal
dienen te staan, de afgelopen tijd van beide zijden herhaaldelijk geschonden
zijn.

Nu wil premier Balkenende aan het herstel van waarden en normen gaan werken.
Daarbij ziet hij een voorname rol voor de overheid weggelegd. In Nederland wordt
altijd lacherig over dit soort voorstellen gedaan. Want wat is er terecht
gekomen van het `ethisch reveil' dat Van Agt begin jaren '80 voorstelde? Hebben
de vermaningen van Postbus 51 ooit iets uitgehaald? En wat heeft de minister die
ons via de media waarden en normen wil bijbrengen in een vorige leven als
zakenman gedaan?

Ik kan me deze scepsis voorstellen, omdat normen in de eerste plaats een zaak
van het individu en zijn geweten zijn. Ze worden vooral beleefd in kleine kring,
zoals het gezinsleven, de basisschool en de eigen werkplek. Toch kan het goed
zijn dat de beoogde campagne onverwacht succesvol wordt. Dat hangt namelijk niet
af van die campagne zelf, maar van vraag of grote delen van de samenleving er
ontvankelijk voor zijn. Wat dat betreft is er een aanzienlijk verschil tussen
het begin van de jaren tachtig toen het liberale streven naar privatisering nog
op gang moest komen en de huidige situatie, waarin de schaduwzijden van dat
streven volop zichtbaar zijn.

Tegelijkertijd kan men de vraag stellen wat er eigenlijk is opgelost als die
campagne inderdaad succesvol blijkt. Van belang is immers niet zozeer dat een
meerderheid bepaalde normen onderschrijft dat doet ze waarschijnlijk allang het
gaat erom dat burgers in staat zijn om die normen te vertalen in handelingen en
gedragingen. Om een beschaafde samenleving te bevorderden is dus veel meer nodig
dan een campagne in de media. Zo'n samenleving komt naderbij wanneer aan een
aantal politieke voorwaarden wordt voldaan. Voor de publieke sector
(gezondheidszorg, onderwijs en veiligheid) komen deze voorwaarden op het
volgende neer.

Ten eerste moet er een helder antwoord komen op de vraag wie verantwoordelijk is
voor welke taak. Bij alle grote problemen waar we momenteel mee worstelen
wachtlijsten in de zorg, schooluitval in het onderwijs, wanprestatie bij de
spoorwegen, onveiligheid van stadswijken etc laat zich geen probleemeigenaar
aanwijzen. Er zijn altijd meerdere instanties bij betrokken, maar niemand heeft
het ooit gedaan. De boze burgers worden van het kastje naar de muur gestuurd.
Een pleidooi voor waarden en normen heeft weinig zin als niet duidelijk wordt op
welke punt die waarden en normen praktisch relevant worden.

Ten tweede moet de eigen handelingsruimte voor diverse categorieën burgers
groter worden. Dat geldt niet alleen voor gewone onderdanen, maar ook voor
particuliere instellingen en de daar werkzame professionals. Zolang hun gedrag
door bureaucratische regels wordt bepaald of door de eisen van het management,
heeft de nadruk op eigen normen geen zin. Dat wordt pas zinvol als de
bevoegdheden van professionals op het gebied van (gezondheids)zorg, onderwijs en
veiligheid aanmerkelijk vergroot worden.

Dat geldt evenzeer voor de mogelijkheden van burgers om bij te dragen aan
gemeentelijke beleidsvorming, de veiligheid op wijkniveau of de inrichting van
het onderwijs. En dat gaat tenslotte ook op voor de instituties als zodanig. In
die zin vooronderstelt de versterking van het normbesef een overheid die
daadwerkelijk meer vrijheid geeft.

Maar dat houdt - ten derde - ook in dat de overheid veel actiever wordt op het
vlak van toezicht en controle. Deze ontwikkelingen horen bij elkaar. Terwijl de
overheid enerzijds meer ruimte schept voor burgers, professionals en
instellingen, moet zij anderzijds veel meer dan de afgelopen decennia erop
toezien dat anderen hun werk naar behoren doen.

Dat vergt een herwaardering van overheidstaken als de inspectie van het
onderwijs, toezicht op particuliere beveiligingsdiensten, democratisch gehalte
van plaatselijke besluitvorming, kwaliteit en toegankelijkheid van thuiszorg
etcetera. Want instemming met openbare normen is mooi maar we moeten onszelf
niet wijs maken dat alles dan vanzelf gaat. Om normbesef om te zetten in gedrag
is altijd druk van buitenaf vereist.

Meer vrijheid, strenger toezicht dat zou het parool voor een nieuw contract
tussen overheid en burgers moeten zijn. Dat is tevens het beste antwoord op de
twee zorgelijke ontwikkelingen die hierboven genoemd werden. Het komt tegemoet
aan het onbehagen onder veel burgers, doordat ze meer gelegenheid krijgen bij te
dragen aan de publieke zaak. In plaats van eens per vier jaar te stemmen op een
professionele vertegenwoordiger zouden burgers hun stem directer kunnen
inbrengen op de plek waar het om gaat: de wijk waar ze wonen, de school waar hun
kinderen op zitten en het ziekenhuis waar hun moeder ligt.

Tegelijkertijd zou de overheid een kader moeten aanbrengen waarbinnen de eigen
verantwoordelijkheid van bestuurders, professionals en burgers helder afgebakend
wordt. En ten slotte zou zij strenger kunnen optreden zodra iemand zijn
burgerlijke verantwoordelijkheid niet neemt en louter aan zichzelf denkt.

Gabriël van den Brink is cultuur-socioloog. Hij zal de veranderde opstelling van
burgers nader toelichten tijdens het debat dat NRC Handelsblad in samenwerking
met de Rode Hoed in Amsterdam op dinsdag 10 september organiseert onder de titel
`De opstand der burgers', aanvang 16.00 uur.

LOAD-DATE: March 31, 2017

LANGUAGE: DUTCH; NEDERLANDS

NOTES: Gabriël van den Brink is cultuur-socioloog. Hij zal de veranderde
opstelling van burgers nader toelichten tijdens het debat dat NRC Handelsblad in
samenwerking met de Rode Hoed in Amsterdam op dinsdag 10 september organiseert
onder de titel `De opstand der burgers', aanvang 16.00 uur.

GRAPHIC: Illustratie: Frits Müller

PUBLICATION-TYPE: Krant

JOURNAL-CODE: NRC Handelsblad


                         Copyright 2002 NRC Media B.V.
                              All Rights Reserved

                              50 of 126 DOCUMENTS



                                NRC Handelsblad

                               03 September 2002
                                  <no edition

Normendebat in Noorwegen sloeg op hol

BYLINE: Door onze redacteur Margriet Oostveen

SECTION: Voorpagina; Blz. 1

LENGTH: 1312 woorden

DATELINE: ROTTERDAM, 3 SEPT.

ABSTRACT

Premier Balkenende pleit voor een debat over normen naar Noors voorbeeld. Hoe
verging het de Noren?

Toen Jan Erik Langangen eind jaren negentig in Noorwegen voorzitter werd van de
Commissie voor Menselijke Waarden, was hij de risee van het land. Moest
hí[#xfffd]j een ethisch reveil der Noren aanvoeren? Langangen stond moreel
gezien niet als standvastig bekend. Eerst moest hij als directeur van de
grootste verzekeringsmaatschappij van het land, Storebrand, opstappen wegens
wanbeleid. Toen verliet hij vrouw en kinderen voor een jonge vriendin. En daarna
bekeerde hij zich tot het christendom.

Die dubbelheid typeert het Noorse waardendebat. De premier van Noorwegen, Kjell
Magne Bondevik (die voorganger is in de lutherse staatskerk), vond het juist
heel mooi en toepasselijk dat voorzitter Langangen zich zogezegd uit de morele
goot had weten op te werken. Bondevik is christen-democraat, net als zijn
Nederlandse collega Balkenende die door hem geïnspireerd raakte. Balkenende zei
afgelopen weekeinde dat hij hier naar Noors voorbeeld een commissie wil
instellen die normen en waarden op de nationale agenda moet zetten. De vraag is
dus: hoe deden de Noren het? En heeft het hen wat geholpen?

Mobilisatie van menselijke en ethische waarden. Dat was de bedoeling. Maar een
Noors gezegde luidt: `Iedereen rijdt op zijn eigen paard.' ,,En dat was het
probleem van de commissie'', zegt Per Egil Hegge, commentator van de
gezaghebbende krant Aftenposten. ,,Iedereen mocht wat zeggen, alles kon, en het
geheel was onmogelijk te coördineren.''

De `Waardencommissie' werd in 1998 officieel ingesteld door koning Harald. Men
was, blijkt uit het internetarchief van de Noorse overheid, ambitieus. De
commissie zou het oor in het hele land te luisteren leggen tijdens
hoorzittingen, seminars en werkbezoeken. Doel: mobilisatie van menselijke en
ethische waarden.

De vijftig leden van de commissie waren zorgvuldig geselecteerd als verantwoorde
dwarsdoorsnede van de bevolking. En even zorgvuldig zijn ze als zodanig
gepresenteerd. Ja, er zaten professsoren in, maar ook één boer, één
fabrieksarbeider, een niet nader benoemde ,,artiest'' en een leerling ,,van
Vietnamese afkomst''. Er was ook een voetbalsupporter bij, Anders Krystad. Hij
klaagde later dat de commissie, in een permanente strijd met critici, ,,zichzelf
te serieus was gaan nemen''. Omdat de commissie uiteindelijk niet het open debat
stimuleerde, maar mensen wilde voorschrijven ,,hoe ze moeten leven''.

Het dikste rapport van de waardencommissie verscheen na bijna twee jaar. Het was
een tussenrapportage in drie dikke delen. Waar die over ging? Bruikbaarder is de
vraag: waar ní[#xfffd]et over. Er waren reeds 400 bezoeken in het land afgelegd
en het tussenrapport werd zo de neerslag van een op hol geslagen brede
maatschappelijke discussie. In de slotversie zou ook gesnoeid worden, al staan
daarin nog steeds uitspraken over van alles, van immigratie tot de
maximumsnelheid. [Vervolg NOORSE NORMEN:pagina 7]

NOORSE NORMEN

Voor het debat kwam elite heel even Oslo uit

[Vervolg van pagina 1] Er waren projecten bij waar Nederlanders wellicht voor
voelen. Zo werd een evaluatie aangekondigd ,,van de wijze waarop kranten hun
eigen ethische standaard naleven'' - in Nederland recent ook onderwerp van
discussie. En minister Heinsbroek (Economische Zaken), die vorige week een
reclamecampagne over normen en waarden bepleitte, blijkt helemaal geen uitvinder
van dat idee: Noorwegen begon tijdens het waardendebat al twee van die
campagnes. Het motto van de Noren: ,,Be aware! Show care!

Voor alles leek het label `waarde' een Noors keurmerk geworden - wie iets aan te
prijzen had moest deelnemen aan het waardendebat. Gemeenten mochten ieder hun
eigen waardencommissie oprichten. De VVV's begonnen over de waarde van natuur
voor opgroeiende kinderen. Traditionele Noren begonnen een project over de
waarde van folklore voor het land. Statistici bouwden een `landschap' van data
die moesten weergeven `hoe mensen het belang van menselijke waarden opvatten'.
Cabaretiers maakten een cabaret over waarden. Filosofen publiceerden `een klein,
populair filosofisch-ethisch encyclopedietje' over waarden. En de milieulobby
kwam met vragen over de waarden rond gaswinning op de Noordzee. In Noorse musea
ontaardde het waardendebat in pure l'art pour l'art: daar kwam een serieus debat
`over de functie van musea in het waardendebat'.

Het is maar een greep, het kon niet op. Maar een jaar na het verschijnen van het
eindrapport lijken de woordvoerders van destijds opgelost in het niets. Een
vooraanstaand commissielid dat daarna minister van Onderwijs werd, Kristin
Clemet, wil eerst per e-mail alle vragen lezen en besluit dan toch maar niet mee
te doen. Zelfs op de redactie van Aftenposten moet eerst druk worden rondgebeld.
,,Sorry hoor. De commissie is geïnstalleerd, geridiculiseerd, ontbonden en
vergeten'', zo vat een redacteur het samen.

,,Nou, nou, nou'', bromt commentator Per Egil Hegge als hij daarvan even later
hoort. ,,Zo erg was het nu ook weer niet. Het was erg, maar niet zó erg.'' Hegge
werd uitgelachen, zegt hij, toen hij aanvankelijk welwillend over de commissie
schreef. De meeste opinieleiders waren van meet af aan tegen. ,,Ik gunde ze het
voordeel van de twijfel en dat kon niet.'' Hegge was er aanvankelijk wel van
gecharmeerd dat de regering ,,in plaats van alleen over geld, ook eens over
ethiek zou praten''. Nu ziet hij het anders: ,,Maar dat is niet zo gek. Want ik
geloof dat er buiten de leden zelf inmiddels geen Noor meer is te vinden die de
waardencommissie nog een succes noemt.''

Ja, beaamt Hegge, dat lijvige rapport uit 1999 gaf wel aan dat de boel een
beetje uit de hand begon te lopen. ,,De leden bleven als gekken door het land
reizen om overal met `de gewone man' te praten, maar wat leverde het nou op? Aan
de andere kant had premier Bondevik een goed weerwoord. `Wij doen tenminste wat
anderen hebben nagelaten', zei hij terecht. Want Noorwegen is een groot land, de
opinieleiders komen zelden Oslo uit. En nu werden gewone Noren tot in de verste
uithoeken gehoord.'' En, voegt Hegge er veelbetekenend aan toe, is het bij
jullie net zo? ,,Al die mensen die voor die Fortuyn waren, daar had bij jullie
toch ook nooit iemand naar geluisterd?''

In Noorwegen werd het waardendebat een soort volksraadpleging. Maar er was ook
een deelrapport gevuld met essays. Die hadden de leden van de `stuurgroep' van
de commissie, merendeels de professoren, geschreven. Een veelzeggend zinnetje
over deze essays, was dat ze ,,niet de visie van de stuurgroep als geheel
uitdrukken''. Tot enige consensus is het ook onder hen nooit gekomen.

Het lukte de commissie slechts een paar `normatieve statements' te formuleren.
Zo daagde de waardencommissie de Noren `inclusief de strijdmacht' uit meer
actief te debatteren over morele kwesties aangaande modern oorlogvoeren. Zo
verwierp de commissie legalisering van actieve euthanasie. En zo pleitte de
commissie voor een debat over de multiculturele samenleving.

Toen de waardencommissie vorig jaar klaar was, had Bondevik pech. Hij was net
even geen premier, hij was verslagen door de sociaaldemocraten. Toenmalig
premier Stoltenberg nam het rapport in ontvangst en gaf er niet al te veel
ruchtbaarheid aan. Er werd over geschreven en in het oordeel was wél consensus,
zegt commentator Hegge: ,,Iedereen vond het interessant, maar verder niet veel
waar voor je geld. Maar met alle ideeën ook iets doen was nooit de bedoeling.
Het ging om het debat.''

Een half jaar later waren er opnieuw verkiezingen, die Bondevik terug in het
zadel hielpen. Tegen die tijd werd over het waardendebat niet veel meer
gesproken. ,,Eigenlijk was het een heel ingewikkelde manier om duidelijk te
maken dat mensen aardig moeten zijn voor elkaar'', zegt Hegge. ,,Toch spreekt
het effect me nog altijd aan: de elite uit de hoofdstad trad eindelijk eens in
contact met de echte mensen buiten.''

LOAD-DATE: March 31, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2002 NRC Media B.V.
                              All Rights Reserved

                              51 of 126 DOCUMENTS



                                NRC Handelsblad

                                 31 August 2002
                                  <no edition

Pompen of verzekeren?

BYLINE: Bart Klem

SECTION: Economie / Geld telt; Blz. 17

LENGTH: 1180 woorden

ABSTRACT

Verschillende delen van Europa werden de afgelopen maand geteisterd door hevige
regenval. Enorme schade was het gevolg. Ook Nederlandse huishoudens werden
getroffen. Hoe goed zijn we eigenlijk verzekerd?

`Goh, wat spiegelt mijn vloer mooi'', dacht Wilma Oosters uit Zevenbergen toen
ze vorige week in de stromende regen thuis kwam. De werkster had in haar
afwezigheid het hele huis geboend en dat had schijnbaar resultaat opgeleverd.
Toen Oosters haar voet over de drempel zette, ontdekte ze dat de vloer niet
glansde van schoonheid, maar omdat hij blank stond. Op bijna de hele begane
grond van de villa stond 5 centimeter water.

Door de stortregen was de druk op het riool zo groot geworden dat de gootsteen
in de bijkeuken overliep. En die bleef overlopen, terwijl Oosters hulp probeerde
in te schakelen. De loodgieter had het echter te druk en stuurde haar van het
kastje naar de muur. ,,Intussen liepen mijn spullen langzaam onder. Ik ben
normaliter een ijskonijn, maar toen raakte ik toch even in paniek.''

Oosters was niet de enige die afgelopen week ontredderd met de enkels in het
water stond. De wolkbreuk die het land verscheidene dagen teisterde, bezorgde
veel mensen wateroverlast. In bijna alle gevallen ging het hoogstens om een paar
centimeter water, maar het herstel van schimmelende muren, wegrottende
vloerkleden en uitzettende vloeren is duur. De schade loopt al snel op tot
enkele duizenden euro's.

De meeste Nederlanders zien dat geld echter al weer snel op hun bankrekening
verschijnen. Aangezien waterschade vrijwel altijd is opgenomen in de inboedel-
of opstalverzekering is bijna iedereen verzekerd tegen lekkende daken,
binnenlopend water of overstromende riolen, zo leert navraag bij de grootste
verzekeringsmaatschappijen van Nederland. De afgelopen jaren nam het aantal
claims af, waarschijnlijk doordat er minder overlast was, aldus Gert
Kloosterboer van het Verbond van Verzekeraars, de Nederlandse brancheorganisatie
voor verzekeringsmaatschappijen.

,,Waterschade wordt bijna altijd helemaal vergoed'', zegt Sjoerd Hamstra, die
voor verzekeringsmaatschappij Aegon gedupeerden langsgaat om de schade op te
nemen. ,,De overlast is zo duidelijk te zien. Daar is meestal weinig discussie
over'', zegt hij. Wie verzekerd is, kan dus rustig gaan slapen als het regent.

Zo ook Marion Schellekens uit Breda. Haar werkster belde haar tijdens de
hoosbuien van vorige week op haar werk met de mededeling dat het hele huis
onderliep. ,,Het water kwam inderdaad met bakken door het plafond zetten.''
Doordat de afvoer van het platte dak verstopt zat, zocht het water zijn weg door
het dak. De fitting van een lampje in het plafond veranderde in een douchekop en
de zithoek in een ,,zompige, smerige zooi''.

Om te voorkomen dat het wassende water de keuken zou binnendringen, klom
Schellekens in de stromende regen het dak op en begon met haar arm in de afvoer
te wroeten. Tot haar oksels in de troep, haalde ze uiteindelijk een half vergane
handdoek uit de pijp. De overlast nam af, maar voor het plafond en de muur was
het al te laat. ,,Dus ik heb mijn man gebeld. Die regelt dit soort dingen en hij
zei dat we voor alles verzekerd zijn'', zegt Schellekens.

,,Dat kan niet'', reageert Hamstra van Aegon. ,,Je kunt je niet tegen alle
waterrisico's indekken.'' Grootschalige rampen vallen bijvoorbeeld buiten elke
polis, omdat ze simpelweg niet te verzekeren zijn. ,,Als het hele Rijnmondgebied
onder water komt te staan, zou de schade zo hoog oplopen dat maatschappijen er
aan onderdoor zouden gaan'', zegt Kloosterboer van het Verbond van Verzekeraars.

Nationale rampen vallen daarom onder de verantwoordelijkheid van de overheid.
Bij de wateroverlast in 1995, toen de Maas, onder andere bij Itteren en
Borgharen, buiten zijn oevers trad, dreigden gedupeerden met grote onverzekerde
schade te blijven zitten. De overheid ging daarom met verzekeraars om de tafel
zitten om een regeling te treffen. Dat mondde in 1998 uit in de Wet
Tegemoetkoming Schadevoorziening (WTS). Die wet houdt in dat de overheid met een
rampenplan komt als een ramp verzekeraars boven het hoofd groeit.

Nederland kan het water dus met een gerust hart tegemoet zien: verzekeraars
dekken de overlast van lokale regenval en grotere rampen zoals overstroming van
rivieren als Rijn, Maas of Waal en overstroming vanuit de zee worden geregeld
door de overheid.

De grote vraag blijft echter: wanneer is er sprake van een grootschalige ramp?
In de WTS zijn geen harde criteria vastgelegd, dus het verschaffen van een
noodverziening blijft een politieke keuze.

Met die harde werkelijkheid werden veel boeren afgelopen week geconfronteerd.
Alleen in West-Brabant liep vorige week al 10.000 hectare aan landbouwgrond
onder. Grote delen van de oogst gingen verloren. De schade, die voor sommige
boeren opliep tot 100.000 euro, is niet verzekerd. Het verzekeren van een
boerenbedrijf tegen water is ook voor maatschappijen een te groot risico.
Landbouworganisatie LTO ging er vanuit dat de overheid de boeren te hulp zou
schieten, maar de situatie was volgens het ministerie van Binnenlandse Zaken
niet ernstig genoeg om de WTS in werking te laten treden. Door de afwezigheid
van harde criteria in de wet kunnen ook gewone burgers tussen wal en schip
vallen.

Voor de meeste Nederlanders boden de hoosbuien van de afgelopen weken echter
geen aanleiding voor dergelijke zorgen. ,,De schade van deze week werd in 80
procent van de gevallen vergoed'', meldt de woordvoerder van Aegon. ,,Het was
topdrukte afgelopen week'', zegt schade-opnemer Hamstra. Hij kreeg drie tot vier
keer zoveel verzoeken te verwerken als normaal. ,,Maar in de meeste gevallen
vergoeden we bijna alles.''

De 20 procent die niet vergoed wordt, is grotendeels te wijten aan nalatigheid
van de verzekerde of door onderverzekering. Het komt volgens Hamstra voor dat
mensen voor een te laag bedrag verzekerd zijn. Mensen hebben steeds duurdere
spullen en de bouwkosten zijn de afgelopen jaren sterk gestegen. Wie zijn
verzekering niet mee laat groeien, blijft met een gat zitten. ,,Mensen maken
zich pas druk over hun verzekering als het water op de drempel staat'', zegt
Hamstra. ,,Maar ze kopen bijvoorbeeld wel steeds meer computers en televisies en
die worden steeds duurder.''

Ook aan onderverzekering is volgens Hamstra echter wel een mouw te passen.
,,Soms ontstaat er een gat doordat de reparatie van een dak of een keuken
duurder is geworden dan een paar jaar geleden.'' Omdat mensen daar volgens hem
niet zo veel aan kunnen doen, sluit Hamstra meestal een compromis. ,,We keren zo
veel mogelijk uit en als mensen een deel van de reparatie zelf doen, krijgen ze
het meestal alsnog rond. Dat is het spel.''

Maar als mensen structureel onderverzekerd zijn, komen ze voor een vervelende
verrassing te staan. ,,Ik kom wel eens bij mensen die hun huis op basis van de
koopsom hebben verzekerd, terwijl de herbouwwaarde veel hoger is'', vertelt
Hamstra. De reparaties liggen in zo'n geval soms `een halve ton' hoger dan de
verzekering dekt. ,,Dat is wel eens moeilijk'', geeft Hamstra toe. ,,Maar we
zijn geen filantropische instelling.''

LOAD-DATE: March 31, 2017

LANGUAGE: DUTCH; NEDERLANDS

GRAPHIC: Minder claims, wel hogere bedragen NRC Handelsblad 310802 / Bron: CVS;
Een muurtje in Etten-Leur veranderde vorige week in een waterval. Een wolkbreuk
veroorzaakte met name in West-Brabant overlast. Bij verzekeringsmaatschappijen
liepen de claims hoog op. (Foto WFA)

PUBLICATION-TYPE: Krant

JOURNAL-CODE: NRC Handelsblad


                         Copyright 2002 NRC Media B.V.
                              All Rights Reserved

                              52 of 126 DOCUMENTS



                                NRC Handelsblad

                                 30 August 2002
                                  <no edition

Onbeschaamd modern

BYLINE: door Caroline de Gruyter

SECTION: Cultureel Supplement; Blz. 22

LENGTH: 1555 woorden

ABSTRACT

Belgische ontwerpers trekken internationaal de aandacht. Het is geen toeval dat
de meesten van hen Vlaams zijn. `Tof' is het sleutelwoord.

Het kameleontische design van Belgische ontwerpers

Wie de stadsontwikkeling in Antwerpen in de gaten houdt, had het al gezien:
Belgisch interieur is `in'. De stad die ooit bekend stond om de haven en de
diamanten, en het laatste decennium ook om haar baanbrekende mode-ontwerpers,
toont nu dat zij ook op het gebied van design een reputatie heeft. In Zuid, tot
voor kort een afbraakwijk waar niemand wilde wonen, is dit het best zichtbaar.
Oude cafe's worden opgeknapt. Lofts in uitgewoonde huizen zijn na interventie
van experimentele architecten onbetaalbaar geworden. En geregeld opent er iemand
een keuken- of meubelwinkel vol gedurfde, peperdure ontwerpen, made in Belgium,
zoals Obumex (keukens) en Bulo (kantoorinrichting). Voor het Museum van Schone
Kunsten, in het hart van de hype, staat een lange gekromde bank van
modeontwerpster Ann Demeulemeester, die aan de overkant kleren verkoopt in een
winkel die meer lijkt op een galerie. Vlakbij wordt binnenkort een modemuseum
geopend waarin de couture als gespreksonderwerp nu al concurrentie ondervindt
van de brasserie beneden - niet zozeer vanwege de lunchkaart maar door het
minimalistische interieur van binnenhuisarchitect Vincent van Duysen. Wat je er
ook van vindt, de opmerking van de Belgische architect Renaat Braem dat `België
het lelijkste land ter wereld' is, lijkt 35 jaar na dato aan een drastische
nuancering toe.

,,Wij willen van Antwerpen een toffe stad maken'', zegt Peter Galliaert,
gedelegeerd bestuurder van de bouwonderneming Vooruitzicht en een van de
gangmakers van de metamorfose. `Tof', een veelgebruikt woord in deze kringen,
staat voor puur van ontwerp, licht en onbeschaamd modern. Het geldt bijvoorbeeld
voor de houten tuinmeubelen van Claire Bataille en Paul Ibens (die vorig jaar
een prijs wonnen op de International Contemporary Furniture Fair, de ICFF, in
New York), voor de metalen kantelbare brievenbus van Suzon Ingber en voor de
ingenieuze stoel, tweezitter annex bedbank van Glenn Sestig die je op allerlei
manieren tegen elkaar aan kunt zetten. De meubels van deze Belgische ontwerpers
zien er spartaans uit, maar er is best op te zitten. Beton en hard staal
ontbreken. De Belgische minimalisten gebruiken hout en warme, zachte stoffen.
Belgen zijn tenslotte bourgondiërs: ze houden van eten en drinken, en van
comfort. De humor die sommige Nederlandse ontwerpen kenmerkt, ontbreekt: een
stoel is hier gewoon een stoel.

Peter Galliaert heeft deze ontwerpers binnengehaald in zijn bedrijfje Appart,
een agentschap dat de productie en promotie van exclusieve Belgische ontwerpen
in binnen- en buitenland verzorgt en daarnaast nieuw talent wil scouten.
Galliaert, die in de Belgische beeldende kunst al een reputatie heeft van
mecenas, investeert ook in De Winkelhaak, het eerste designmuseum van Antwerpen,
dat in september opengaat. Door de komst van dit futuristische, glazen gebouw in
een verkrotte buurt bij het Centraal Station, laten interieurwinkels uit heel
België hier nu ook panden renoveren om er een filiaal in te vestigen. In De
Winkelhaak komen ateliers, een tentoonstellingsruimte en een winkel. Het
initiatief is vooral gericht op productontwikkeling en technische innovatie. En
er wordt een poging gedaan de gewone burger voor design te interesseren: er
komen kindercursussen, een gratis design-tijdschrift en design-wedstrijden. Ook
de stad steekt, in het kader van de stadsontwikkeling, geld in dit project.

Lange traditie

,,Het is leuk dat er eindelijk aandacht voor Belgische ontwerpers is'', zegt
ontwerper Axel Enthoven, ,,maar als ik u vertel hoeveel Belgen er al aan het
hoofd staan van designafdelingen van internationale bedrijven en organisaties,
staat u versteld: bij Bentley, Audi, de NASA, MIR. Dat is al jaren zo, maar men
weet het niet''. De design-almanak Made in Belgium uit 2001 staat inderdaad vol
Belgische ontwerpers die overal ter wereld lampen, stoelen, koelkasten of
rugzakken maken. Enthoven, die onder andere voor Samsonite en Tupperware
ontwerpt en ook de nieuwe tram `deed' die binnenkort in Rotterdam gaat rijden,
werkt voor veertig internationale meubelfabrikanten. ,,Wij zijn bezig een
revolutionaire textielsoort voor bedden te ontwikkelen. Dat wordt in 22 landen
in gebruik genomen. Daar kraait in België geen haan naar. Ineens is er iemand
die een mooie stoel maakt, en dan is Belgische design `in opmars'. Begrijp me
goed, die aandacht is goed voor ons allemaal. Maar de hype van nu moet je wel in
de context van een lange traditie zien.''

De kracht van België is misschien wel dat het geen profiel heeft. Tuinarchitect
Jacques Wirtz zei eens: ,,Wij Belgen gehoorzamen alleen onszelf.'' Het land ligt
op de breuklijn van noordse en latijnse culturen. Dat mag tot politieke spagaten
leiden, maar zorgt ook voor kruisbestuiving: dat half Antwerpen deze zomer op
Birkenstocks loopt en half Brussel op Tod's lijkt schizofreen, maar geeft de
dragers van beide soorten schoeisel ook het besef dat er in de wereld nog méér
te koop is. In België komen van oudsher ook veel vreemde culturen samen. Alleen
al de diamanten van Antwerpen zorgden voor een toestroom van joden, Chinezen en
nu Indiërs. In Brussel, waar veel Europese instellingen zijn, kun je bij elke
krantenman dagbladen in zeker tien talen kopen. En elk land heeft hier wel zijn
restaurants: geen wonder dat het fusion-koken en de nouvelle cuisine deels uit
België komen, en dat Belgische restaurants tot in New York in de mode zijn.
,,Wij zijn mensen met een brede scope'', vindt Enthoven, ,,kameleons, die goed
sferen aanvoelen en dat weten te vertalen''.

Henry van de Velde was niet voor niets een Belg. Een van de oudste designscholen
van Europa werd in 1969 in België geopend. Nu heeft het land er vijf. De
meubelbeurs van Kortrijk is een van de meest toonaangevende van Europa. Maar ook
de beurs van Milaan kan al jaren niet om de Belgen heen. Toch behoeft het begrip
`Belg' op gebied van design wel precisering. Want de meeste interieur- en
productontwerpers zijn, net als de modekoningen, Vlamingen.

,,In Vlaanderen is de attitude vooral: vernieuwen'', vertelt Amandus Vanquaille,
een Antwerpse architect die sculpturen van zeil maakt voor tuinen en terrassen.
,,In Wallonië en Brussel ligt het accent meer op restauratie en groenbehoud.
Vlamingen zeggen `Oh mooi' als ik met mijn zeilen aankom. Franstaligen zeggen:
`Oei, past dat wel in mijn omgeving?' ''

Al op school leren Franstalige kinderen dat conformisme een groot goed is.
Discipline, orde en met twee woorden spreken zijn belangrijk. Op Vlaamse scholen
wordt zelfexpressie meer gestimuleerd. Vlaamse kinderen zijn vaak brutaler en
creatiever dan Franstalige, en minder klassiek gekleed net als hun ouders. Als
een Franstalige met zorg een oud huis renoveert, doet hij dat in de
oorspronkelijke stijl. Vlamingen converteren zo'n huis meer naar de moderne
tijd. Contrasten amuseren hen. Het spel is hoever ze kunnen gaan. Daarin worden
ze door de Vlaamse overheid en het bedrijfsleven gestimuleerd. Toen er een
glazen kubus verrees in een Antwerpse woonwijk, werden de bouw- en
woningsvoorschriften opzij gezet om dat mogelijk te maken.

In Brussel hebben de Vlaamse autoriteiten een organisatie die Vlaams design
promoot zo actief, dat Franstalige ontwerpers soms klagen dat hun overheid
achterblijft. En Peter Galliaert van Vooruitzicht zet zich in om modeontwerpers
tuinen te laten maken, en fotografen stoelen: ,,Verbeelding, maar ook
freewheelen zijn essentieel voor een ontwerper''. Men zegt weleens dat Vlamingen
meer bezig zijn met design omdat zij meer geld hebben dan de Franstaligen - ook
zwart geld. In steden als Luik en Brussel wonen evengoed rijke mensen. Maar dat
is ánder geld: ,,Franstaligen'', zegt Amandus Vanquaille, ,,hebben meestal oud
geld. De oude aristocratie sprak immers Frans. Maar met dat geld erven mensen
huizen, meubels, schilderijen, zilver - de hele familietraditie, zeg maar.
Vlaams geld is meer `nieuw'. Vlamingen hebben die ballast van hun voorouders
niet. De meesten waren vroeger arm. Dat schept meer horizon. En vrijheid om met
dat geld iets nieuws te doen.''

Vandaar dat internationale bedrijven in Antwerpen belanden als ze baanbrekend
design op de markt willen brengen. Koploper is Vincent van Duysen, die dit jaar
zowel voor Cappellini Extra als B&B Italia meubels maakte. Eerder ontwierp hij
een deel van de nieuwe Selfridge's-winkel in Manchester en `deed' hij het huis
van een voormalige redacteur van het blad Elle Décoration, die een boek over hem
schreef. Maarten van Severen, die onder meer luie stoelen heeft gemaakt met een
gekromde leren rug- en armleuning, werd door topfabrikanten als Kartel en Vitra
gecontracteerd. Ook openen Belgische fabrikanten steeds vaker showrooms in het
buitenland. Zo kun je bij Bulo in Londen onder andere de `Table Blanche' van
modeontwerpster Ann Demeulemeester kopen (een tafel bespijkerd met wit canvas).
Belgische tuinarchitecten - zoals Erik Dhont, die opzien baarde met een
minimalistisch heggenlabyrint bij een huis uit 1602 - werken steeds meer over de
grens. En zeilenmaker Vanquaille krijgt veel opdrachten uit Duitsland. ,,Les
petits Belges,'' concludeert Marij De Brabandere van Appart trots, ,,daar is het
nu wel mee gedaan he?''

LOAD-DATE: March 31, 2017

LANGUAGE: DUTCH; NEDERLANDS

GRAPHIC: Onder en boven Bank en tafel, ontwerp van Bataille & Ibens voor Appart
foto's Appart

PUBLICATION-TYPE: Krant

JOURNAL-CODE: NRC Handelsblad


                         Copyright 2002 NRC Media B.V.
                              All Rights Reserved

                              53 of 126 DOCUMENTS



                                NRC Handelsblad

                                 29 August 2002
                                  <no edition

Bevlogen

BYLINE: Frits Abrahams

SECTION: Achterpagina; Blz. 22

LENGTH: 492 woorden

ABSTRACT

Politici komen en gaan, de ambtenaar blijft altijd bestaan. Maar wat denkt die
ambtenaar van `zijn' politici? Dat kom je doorgaans niet aan de weet, de
ambtenaar moet op zijn woorden passen. Maar gisteren, bij de onthulling van een
klein monument ter ere van PvdA-wethouder Jan Schaefer in het gebouw van de
Stedelijke Woningdienst van Amsterdam aan de Jodenbreestraat, kon er vrijuit
worden gepraat.

Schaefer is nu alweer acht jaar dood. Kunstenaar Berend Strik heeft een fraaie
poging gedaan hem digitaal te laten voortleven. Wie voortaan de lift van de
Woningdienst instapt, ziet in de hoek een kastje met een beeldscherm, waarop
Schaefer in een animatiefilm over zijn woningbouwbeleid praat, terwijl zijn
projecten achter hem langs flitsen.

Eén beroemd citaat is daarbij niet te horen, omdat het niet op band is
teruggevonden: ,,In gelul kun je niet wonen.'' Het was zijn manier om zijn
ongeduld over nota's en commissietaal te tonen. Er bestaat ook de variant `In
geouwehoer kun je niet wonen', die ook door Schaefer zelf gebezigd zou zijn,
maar de Schaeferianen waren het er snel over eens dat de eerste uitspraak de
kernachtigste is en daarom het meest bij hem past.

Toen zoon Remco naar voren stapte om de onthulling te verrichten, kreeg ik een
schokje van herkenning. Hetzelfde postuur, dezelfde vorm van het hoofd, alleen
de oogopslag zachtmoediger.

Schaefer was in Amsterdam van 1978 tot 1986 een dadenrijk wethouder van
volkshuisvesting en stadsvernieuwing. Daarvoor was hij in het kabinet-Den Uyl
vermaard geworden als staatssecretaris van Volkshuisvesting. Ik leerde hem in
zijn nadagen kennen. Hij leed aan zware suikerziekte en lag op een kamer in het
AMC. Hij wilde graag een interview geven over het project van de sociale
vernieuwing, waarvoor minister Dales hem had ingeschakeld.

Maar het interview lukte niet. Hij bleef te veel hangen in abstracties en kon me
niet duidelijk maken wat precies de bedoeling was. Ik besefte dat de leeuw al
bijna was geveld. Het resultaat was gebrul waarin niemand meer kon wonen. Het
had iets tragisch. Hij wilde nog zo graag, maar de materie ontglipte hem.

Dat was niet de Jan Schaefer waar gisteren met heimwee aan werd teruggedacht.
Hij zou het antwoord op Fortuyn hebben geweten, werd gezegd. Hij, ooit bakker
van beroep, sprak de taal van de gewone man en hij was een bevlogen politicus.
Hij eiste veel van zijn ambtenaren. De ingewikkeldste kwesties wilde hij
teruggebracht zien tot twee A-viertjes, waarover hij precies de goede vragen
stelde.

Hij vroeg vaak aan zijn ambtenaren: ,,Wat is het: beleid, of is erover
nagedacht?'' Wie `beleid' zei, kreeg te horen: ,,Sodemieter op, ik wil dat
erover wordt nagedacht.''

Een man met een scherp verstand en een voortreffelijk geheugen. ,,Een betere
bestuurder heeft Amsterdam na de oorlog niet gehad, je kunt hem vergelijken met
een voorganger als Wibaut.'' De ambtenaar die me dat zei, had lang met hem
samengewerkt. Hij leek hem nog steeds te missen.

LOAD-DATE: March 31, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2002 NRC Media B.V.
                              All Rights Reserved

                              54 of 126 DOCUMENTS



                                NRC Handelsblad

                                 29 August 2002
                                  <no edition

Weg met de kleurenkitsch

BYLINE: Maarten Huygen

SECTION: Media; Blz. 21

LENGTH: 681 woorden

ABSTRACT

Krijgen we de omroepsters van vroeger terug? Ik vrees van wel. Omroepen zijn in
de greep van de restauratie van de jaren vijftig, bang dat ze anders hun
machtiging verliezen.

Nu heeft zelfs de Nederlandse Programmastichting, de NPS, een eigen gezicht,
Aldith Hunkar. Voorzover u haar niet kent: ze is gekleurd. De NPS wordt namelijk
de zuil van de kleuren, kleurrijk Nederland, alle minderheden. Dan hoeft de rest
van Hilversum daar tenminste niets meer aan te doen. Zodra Hunkar in beeld
verschijnt, weten Nederlanders van Russische, Chinese, Poolse, Iraanse,
Afghaanse, Indonesische, Surinaamse, Somalische, Zweedse, Turkse en Marokkaanse
afkomst, ah, deze omroep is voor ons, de allo's, bedoeld.

In de retro-jaren vijftig hebben we een omroep voor de retro-katholieken, voor
de retro-protestanten, voor de retro-socialisten en nu komt daar nog een bij
voor de retro-immigranten. Zo'n retro-Rus heeft natuurlijk veel meer
gemeenschappelijk met een retro-Sri-Lankees dan met de huidige Nederlandse
samenleving. Borsjtsj lijkt wel niet op curry, maar samen passen ze in het hokje
buitenland.

Niets ten nadele van Hunkar, die gewoon solliciteerde op een baan en bij het
Jeugdjournaal en het volwassen avondnieuws haar kunnen heeft getoond. In de
Varagids zei ze dat ze zich ervan bewust was dat haar achtergrond waarschijnlijk
een rol speelde. Ze zou met haar talent ook gewoon voor een andere omroep kunnen
werken, maar daar moet maar net weer een plek vrij zijn.

Het is de achterhaalde manier waarop de NPS Hunkar inzet die me tegenstaat.
Eergisteren moest ze haar hoofd tussen korte filmpjes steken. Terwijl het
volgende filmpje achter haar al begon te lopen, kondigde ze lachend aan dat we
een paar kikkers zouden zien praten en ja hoor, er praatten wat kikkers. En nu
zouden we zien hoe een man in bad ging en dat liep slecht af. En ja hoor, ik zag
hoe een man eerst in bad stapte en daarna in het putje werd gezogen. Hunkars
interventies waren storend. Maar bij filmpjes die niets met allo's hadden te
maken, kon de NPS zich toch maar weer mooi met kleurrijk Nederland profileren en
dat is goed voor de zendmachtiging.

Hunkar moet symbool worden van ,,de kleurrijke NPS''. De NCRV wisselt varianten
op Frau Antje af met slanke, christelijke Noormannen en de NPS heeft de allo,
die uiteraard donker is. Ik wist niet eens dat Hunkar allo was. In de Randstad
begint die namelijk steeds meer op de gewone Nederlander te lijken. Kleur doet
er minder toe. Maar Nederland heeft de internationaal unieke uitdrukking
,,allochtoon'' uitgevonden waarmee miljoenen Nederlanders buiten hun wil tot in
de tweede generatie worden achtervolgd. De NPS gaat daar nog eens de nadruk op
leggen.

De NPS heeft sinds 1995 een fantastische start gemaakt. Het is een afsplitsing
van de NOS en moet zich van de wet met minderheden, jeugd, cultuur en informatie
bezighouden. Op Nederland 3 heeft deze stichting sinds 1995 als effectieve traît
d'union gefungeerd tussen de in onmin levende partners VARA en VPRO. De NPS laat
zien dat door bundeling van de krachten in Hilversum veel verbetering mogelijk
is. Samen met de VPRO of de VARA tekent de NPS voor publieke toppers als Zembla,
Andere Tijden, Nova en Buitenhof.

Nu gaat zelfs de NPS meedoen aan die dure en verspillende profilering. Een eigen
gezicht. Dan komen ook de goede programma's van de NPS over minderheden in een
te schril licht te staan. Sommige programma's, zoals de portretten in het
verdwenen Urbania, behandelen deze onderwerpen terloops. Gisteren mooi Zweeds
drama over rondzwervende asielzoekers. Er is niets mis met aandacht voor
minderhedenkwesties, maar het zou een taak voor de hele omroep moeten zijn. NPS
zou andere omroepen daartoe moeten bewegen in plaats van zichzelf apart te
zetten. Weg met de segregatie, weg met de kinderlijke kleurenkitsch.

Gisteren schreef ik dat minister Heinsbroek zei elke dag harder dan 200
kilometer per uur te willen rijden. Onjuist. Heinsbroek is passagier in zijn
eigen Bentley. De uitspraak kwam niet van hem maar van LPF-fractieleider
Wijnschenk, die ook graag op de computer race-spelletjes doet.

LOAD-DATE: March 31, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2002 NRC Media B.V.
                              All Rights Reserved

                              55 of 126 DOCUMENTS



                                NRC Handelsblad

                                 20 August 2002
                                  <no edition

De markt moet beter worden bewaakt

SECTION: Opinie; Blz. 6

LENGTH: 2137 woorden

ABSTRACT

De hausse van de jaren '90 heeft weinig innovatie opgeleverd, maar vooral
verschuiving van rijkdom waarvan vooral topmanagers profiteerden. Koersen werden
omhooggejaagd, waarbij leugens en bedrog niet werden geschuwd. Overheid en
bonden moeten proberen de managmentkaste weer in fatsoenlijk vaarwater te
dwingen, meent Arie van der Zwan.

Het verlies van vertrouwen in `de markt' valt niet meer te loochenen, daarvoor
is de crisis te manifest geworden. De grootste `markt die-hards' moeten bakzeil
halen nu het ene schandaal na het andere de koersen op de aandelenmarkt
gehalveerd heeft, de faillissementen toenemen, de pensioenpremies drastisch
verhoogd moeten worden en werknemers de wacht aangezegd krijgen. Niemand kan er
meer omheen: de zeepbel is geknapt en de directe gevolgen voor de gewone man
liegen er niet om.

Ook de regeringsautoriteiten hebben hun pogingen om de economie uit het moeras
te praten, moeten staken. Het gehoopte herstel dat met hun psychologische steun
in de rug de economie door het dal heen had moeten trekken, is uitgebleven. De
geflatteerde groeicijfers moesten bijgesteld worden en de recessie is nu ook
officieel toegegeven.

Nu is een recessie op zich niets opzienbarends, na een lange periode van
hoogconjunctuur en `bull-market' met al maar stijgende koersen, al helemaal
niet. Maar deze recessie is niet zomaar een economische inzinking. Alan
Greenspan, het hoofd van de Amerikaanse centrale bank, mag dan volharden in zijn
stellingname tegen de negatieve stemming en blijven beweren dat ,,alle
fundamentele gegevens wijzen op een terugkeer naar gezonde groei'', maar het is
juist de vraag of de nu afgesloten periode van groei zelf wel zo gezond was. Nu
de economie als een kaartenhuis in elkaar lijkt te zakken, rijst immers de vraag
of het fundament van de spectaculaire hoogconjunctuur uit veel meer heeft
bestaan dan een opgepompte hausse op de aandelen- en onroerendgoedmarkten.

Er is de afgelopen jaren voortdurend voor gewaarschuwd dat deze hausse
overtrokken was en op waan gebaseerd. Een reële ondergrond was er niet voor aan
te wijzen, maar te stoppen viel zij niet. Economisch gezien heeft deze hausse
dan ook weinig anders opgeleverd dan een immense verschuiving van rijkdom.
Doorbraken op het gebied van productontwikkeling en productiemethoden zijn
uitgebleven. De golf van fusies en overnames is grotendeels op fiasco's
uitgelopen. Maar eigenbelang en hebzucht waren te machtige drijfveren bij het
omhoogjagen van de koersen waarbij leugen en bedrog niet geschuwd werden. Nu de
ontnuchtering is ingetreden zien de marktadepten de bui al hangen: zal de
publieke stemming niet doorslaan in een afkeer van de markt en het
bedrijfsleven, en in een terugkeer naar het vertrouwen in een regulerende en
beschermende overheid?

Josef Joffe, redacteur en mede-uitgever van Die Zeit, is zo'n marktadept
(Opiniepagina, 7 augustus). In een poging om dit, in zijn ogen reële, gevaar te
bezweren, roept hij op tot het uitvaardigen van nieuwe overheidsregels die
uitwassen moeten verhinderen. Transparantie is hierbij zijn trefwoord. Maar was
het niet uitgerekend transparantie op basis waarvan de pleitbezorgers twintig
jaar geleden hun primaat van de markt lanceerden en de overheid noopten terug te
treden? Marktkrachten zouden nu juist transparantie en optimale allocatie
bewerkstelligen.

De roep om transparantie is er dus niet geloofwaardiger op geworden. Bovendien
zijn de huidige regels en voorschriften indertijd ook ingegeven door dezelfde
intentie, namelijk schandalen te voorkomen. En ze zijn zonneklaar: ruimte voor
leugen en bedrog laten ze niet. Het gaat erom dat er actief op wordt toegezien
en dat leugen en bedrog tijdig aan de kaak worden gesteld.

Het meest onthutsende dat bij uitstek aan de huidige vertrouwenscrisis heeft
bijgedragen, is dat toezichthoudende organen verzaakt hebben, dat accountants en
andere professionals hun onafhankelijkheid te grabbel hebben gegooid. Zonder een
omslag in het politiek-maatschappelijk klimaat valt er van nieuwe voorschriften
dan ook niet veel te verwachten. Daar is een kritische publieke opinie en pers
voor nodig alsook counter-vailing power van de zijde van de overheid. En die
drie hebben zich nu juist door het primaat van de markt laten inpakken. In de
hoon waarmee de markthelden van weleer nu in de pers worden overladen, schuilt
ook schuldgevoel over eigen tekortschieten. Nu de stemming is omgeslagen zou het
verkeerd zijn om de aandacht op de uitwassen te richten - het gaat om meer.

De verrijking van topmanagers is een algemeen verbreid verschijnsel en voor de
omvang ervan bestaat geen enkele objectieve rechtvaardiging. Kevin Philips,
wiens nieuwe boek Wealth and Democracy overigens nog steeds niet verschenen is,
heeft in een voorpublicatie becijferd dat topmanagers in de VS die begin jaren
'80 gemiddeld nog 3,5 miljoen dollar verdienden, hun beloning in 2000 tot 150
miljoen dollar hadden weten op te trekken. De periode waarin ze dat
klaargespeeld hebben valt samen met de opkomst van het Reaganisme en de
verheerlijking van de markt. Uit onderzoek onder topmanagers in Amerika blijkt
dat zij zichzelf als de geboren leiders zien; uitverkorenen die niet gebonden
zijn aan de tucht van de markt waaraan ze ieder ander wel hebben weten te
onderwerpen. Zij hebben zich een positie verworven waarin ze zonder serieus
weerwerk de dienst uitmaken, en zelf ook bepalen welke beloning hun toekomt.

De opkomst van deze kaste van managers en de wijze waarop zij zich zouden gaan
verrijken, is zestig jaar geleden al voorzien in een destijds zeer spraakmakend
boek: The managerial revolution van James Burnham, die tot begin jaren '60
furore maakte met zijn inzichten. Daarna verbleekte zijn ster omdat zijn
voorspellingen niet leken uit te komen. Het is ironisch dat op het moment waarop
hij alsnog gelijk lijkt te krijgen, zijn naam in de laatste Encyclopedia
Brittanica niet meer voorkomt.

Burnham stond destijds allerminst alleen in zijn aandacht voor de opkomst van de
manager wiens positie niet op eigendom van de productiemiddelen steunde, maar op
de beschikkingsmacht erover. In hun standaardwerk The modern corporation and
private property (1932) hadden Berle en Means al aangegeven dat de 200 grootste
Amerikaanse ondernemingen, die niet minder dan 50 procent van de toenmalige
beurswaarde voor hun rekening namen (en 40 procent van het in Amerikaanse
bedrijven geïnvesteerde vermogen), in meerderheid bestuurd werden door het
management dat in zelfstandigheid kon besluiten. Berle en Means waren in hun
conclusie hierover voor gevestigde academici bepaald niet kinderachtig: ,,De
concentratie van economische macht, los van eigendom, heeft in feite economische
bolwerken doen ontstaan en heeft die in handen gesteld van een nieuwe vorm van
absolutisme, eigenaren daarbij reducerend tot degenen die de middelen
verschaffen op grond waarvan de nieuwe prinsen hun macht kunnen uitoefenen. De
erkenning dat het bedrijfsleven gedomineerd wordt door deze economische
autocraten moet ons de holheid doen beseffen van het vertrouwde beeld dat
ondernemerschap in Amerika een zaak is van particulier initiatief.''

Burnhams verdienste ligt in het doorzien van de consequenties van deze
ontwikkeling. Hij zag toen namelijk al dat topmanagement zichzelf niet alleen
beschouwt als de geroepene om leiding te geven aan ondernemingen, maar dat zijn
missie zich uitstrekt tot het leiden van de maatschappij en haar voortdurende
vernieuwing en aanpassing aan de veranderende omstandigheden. In onze
maatschappij, zo voorzag Burnham, zou het managementdenken zo zeer terrein
winnen dat het op alle maatschappelijke sectoren, met inbegrip van de overheid,
van toepassing verklaard zou worden.

De organisatie en besturing van de maatschappij zou steeds meer in het teken van
efficiency en effectiviteit komen te staan. In het verlengde daarvan komt, mede
door centralisatie van de macht, de zeggenschap te berusten bij een select
gezelschap topmanagers, ook binnen de overheid. Het woud van beperkende wetten
en voorschriften van de kant van de nationale overheden zou er volgens Burnham
aan moeten geloven. Topmanagers zouden in hun verzet hiertegen het grote publiek
aan hun zijde weten, aangezien dit in welvaart en werkgelegenheid geïnteresseerd
is en niet in politiek.

De nationale staten met ieder hun eigen douanetarieven en bepalingen alsook hun
nationaal gereguleerde geld- en kapitaalmarkt, stonden volgens hem sowieso haaks
op de schaalgrootte van de markt die nodig is om bij snelle technologische
ontwikkeling de internationale arbeidsverdeling tot haar recht te laten komen.
Het was voor hem duidelijk dat de nationale soevereiniteit achterhaald was, en
dat een nieuwe wereldorde op komst was met vrije uitwisseling van goederen en
kapitaal. Globalisering werkt de overgang van macht en invloed op het
topmanagement in de hand en maakt die ongrijpbaar.

De managementmaatschappij waarin beheersmacht centraal staat, draagt een ander
karakter dan de op bezit gefundeerde kapitalistische maatschappij. Topmanagers
zullen daarin niet langer als ingehuurde krachten afhankelijk zijn van de
wisselvalligheden van de arbeidsmarkt, hun sociale positie zullen ze weten
veilig te stellen door uitoefening van hun beheersmacht. In die zin zullen ze
veeleer een nieuwe leidende kaste vormen, zo stelde Burnham, dan een klasse. En
op basis van de stelling dat elke leidende kaste in de geschiedenis een
exploiterende kaste geweest is, zal de nieuwe managementkaste evenmin rusten
alvorens privileges en rijkdom hun deel worden. Wat in 1989 na de val van het
communisme is uitgeroepen tot `de triomf van het kapitalisme' kan in feite als
de bezegeling van de managementmaatschappij beschouwd worden zoals Burnham die
voorzag.

Als geen ander heeft hij voor het doorzetten van de managerial revolution het
belang van de globalisering onderkend. De Eerste Wereldoorlog vatte Burnham op
als de `laatste kapitalistische oorlog', en de Tweede als de `eerste
managementoorlog'. Uitkomst van die laatste oorlog moest volgens hem de
vestiging van een nieuwe wereldorde zijn, waarin drie superstaten de
wereldeconomie zouden gaan beheersen: Noord-Amerika onder leiding van de VS,
Europa aangevoerd door Duitsland, en Zuidoost-Azië beheerst door Japan. Ondanks
onderlinge rivaliteiten tussen die drie machtsblokken zou het gemeenschappelijke
belang van de managementkaste bij vrij verkeer van goederen en kapitaal, de
grondslag van hun heerschappij, ervoor zorgen dat ze elkaar zouden weten te
vinden. Niet in de laatste plaats dankzij de dominantie van de VS, die dit vrije
economische verkeer zou afdwingen.

Men mag zeggen dat deze uitkomst door Burnham in 1941 wel zeer raak voorspeld
is. Alleen heeft die uitkomst zich pas aan het eind van de twintigste eeuw
voorgedaan en niet, zoals hij meende, medio jaren zestig. Dat zich na de eerste
managementoorlog toch nog een kapitalistische oorlog zou voordoen, en wel een
koude oorlog, heeft hij niet voorzien. Pas nadat die met de onbetwiste
dominantie van de VS beslecht was, kwam er ruimte voor het krachtenveld dat
Burnham in kaart gebracht had en toen ook met de door hem voorspelde uitkomst.

Wie bereid is deze zienswijze van de managementmaatschappij ook maar te
overwegen als een verhelderende interpretatie van wat we de afgelopen twintig
jaar te zien hebben gekregen, zal niet graag volhouden dat de huidige crisis
adequaat kan worden bestreden door nieuwe voorschriften die het
managementhandelen `transparant' moeten maken. Daarvoor is, zoals gezegd, een
krachtig tegenwicht nodig. Maar de twee traditionele tegenkrachten, de overheid
en de georganiseerde arbeid, hebben de afgelopen vijftien jaar nu juist aan
kracht en invloed ingeboet. Door de globalisering en het vrije economische
verkeer is de positie van de overheid ten opzichte van het bedrijfsleven danig
verzwakt, terwijl de vakbeweging in de gehele wereld als direct gevolg van de
afgedwongen `flexibilisering' van de arbeidsmarkt aan een opvallende neergang
onderhevig is.

Of deze verzwakking van overheid en vakbeweging een omkeerbare ontwikkeling is,
zal mede afhangen van de diepte die de economische crisis aanneemt. Als de
economie zich op korte termijn zal weten te herstellen, zal ook de
vertrouwenscrisis spoedig voorbijgaan. Maar als de economische neergang zich
verdiept, staat ons een periode van politieke polarisatie te wachten waarin
traditionele sociale tegenstellingen zich weer zullen doen gelden en de
institutionele beperkingen die de vrijheid van handelen van de managementkaste
aan banden legden, weer zullen herleven. Het recente optreden van Schröder in
Duitsland, hoezeer ook ingegeven door electoraal opportunisme en berekening,
laat zien hoe snel de bakens in dit opzicht verzet kunnen worden: de vriend van
de nieuwe prinsen die zich als hun bestrijder opwerpt.

Prof.dr. A. van der Zwan is econoom.

LOAD-DATE: March 28, 2017

LANGUAGE: DUTCH; NEDERLANDS

NOTES: Prof.dr. A. van der Zwan is econoom.

GRAPHIC: Tekening: Daryl Cagle ©Bruno Productions

PUBLICATION-TYPE: Krant

JOURNAL-CODE: NRC Handelsblad


                         Copyright 2002 NRC Media B.V.
                              All Rights Reserved

                              56 of 126 DOCUMENTS



                                NRC Handelsblad

                                 14 August 2002
                                  <no edition

Een kernbom op Baltimore is weer gepast amusement

BYLINE: Door Bianca Stigter

SECTION: Kunst; Blz. 8

LENGTH: 429 woorden

ABSTRACT

In The Sum of All Fears worden een aantal dingen die meestal van een andere orde
worden gevonden als gelijkwaardig gepresenteerd. De Amerikaanse stad Baltimore
wordt getroffen door een kernbom en een Amerikaanse jongen maakt het goed met
zijn vriendinnetje. Om het ene moeten we even treurig zijn als om het andere
blij.

The Sum of All Fears, de vierde verfilming van een boek van Tom Clancy over
CIA-agent Jack Ryan, is een niet meer te verdragen mengsel van sprookje en
realisme. Zoals gebruikelijk laat de film de vrije loop aan het gevoel dat er
achter de schermen allerlei dingen gebeuren waar wij gewone burgers geen weet
van hebben. Paranoia is in de bioscoop heel bevredigend. Nog bevredigender is
het om samen met Ryan en een mobiele telefoon de wereld voor een nucleaire
catastrofe te behoeden. Baltimore is dan wel weggevaagd, de rest is er nog. De
twee soorten bevrediging zijn alleen moeilijk met elkaar te verenigen. `Zo gaat
het vast' en `zou het maar zo gaan' sluiten elkaar uit.

The Sum of All Fears is een van die films waarvan de release door de
terroristische aanslagen van 11 september werd uitgesteld, ook al waren de
Arabische terroristen uit Clancy's boek toen al vervangen door Europese
fascisten. Nu is een kernbom op Baltimore weer gepast amusement. In deze film
wordt de bom geplaatst door een groep neofascisten die hopen dat de Amerikanen
denken dat de Russen het hebben gedaan, waardoor de twee supermachten of wat
daarvan is overgebleven elkaar zullen gaan bevechten en de fascisten in Europa
weer vrij spel zullen hebben. En ja, zowel de Amerikaanse als de Russische
president heeft het lanceerkoffertje al open gemaakt.

De ontploffing van de kernbom in het stadion van Baltimore wordt heel
overtuigend in beeld gebracht. Regisseur Phil Alden Robinson was zo slim om de
kijker er niet op voor te bereiden; het gebeurt plotseling. Maar na de
ontploffing is er van Baltimore bijna niets meer te zien. De slachtoffers worden
niet in beeld gebracht en er wordt nauwelijks over ze gepraat. Wij zitten samen
met Jack Ryan op een gazon voor het Witte Huis te picknicken.

Jack Ryan is in The Sum of All Fears een stuk jonger dan in zijn eerdere
bioscoopuitjes en wordt gespeeld door Ben Affleck. Affleck is een goede keuze
voor de rol. Hij lijkt intelligent genoeg om bij de CIA te kunnen werken en dom
genoeg om daar de dingen te doen die Tom Clancy allemaal voor hem heeft bedacht.

The Sum of All Fears. Regie: Phil Alden Robinson. Met: Ben Affleck, Morgan
Freeman, James Cromwell, Liev Schreiber, Ciaran Hinds, Bridget Monayhan. In 74
bioscopen.

LOAD-DATE: March 30, 2017

LANGUAGE: DUTCH; NEDERLANDS

NOTES: The Sum of All Fears. Regie: Phil Alden Robinson. Met: Ben Affleck,
Morgan Freeman, James Cromwell, Liev Schreiber, Ciaran Hinds, Bridget Monayhan.
In 74 bioscopen.

PUBLICATION-TYPE: Krant

JOURNAL-CODE: NRC Handelsblad


                         Copyright 2002 NRC Media B.V.
                              All Rights Reserved

                              57 of 126 DOCUMENTS



                                NRC Handelsblad

                                 03 August 2002
                                  <no edition

Trouwe vriend door de eeuwen heen

BYLINE: Door Gerda Telgenhof

SECTION: Kunst; Blz. 6

LENGTH: 795 woorden

ABSTRACT

Hij springt met modderpoten op de bank, pist tegen elke boom en kan lelijk
bijten. Maar zijn ogen doen je smelten en zijn trouw is spreekwoordelijk. De
hond is onze beste vriend, al is hij dat niet altijd geweest. Aan het trouwe
huisdier, waarvan er in Nederland ruim anderhalf miljoen zijn, is de
bezienswaardige dubbeltentoonstelling Hond & Baas gewijd, die in het Teylers
Museum in Haarlem en het Haags Historisch Museum wordt gehouden.

De exposities gaan vooral over de hondengeschiedenis in Nederland. Aanleiding
was het eeuwfeest van de Raad van Beheer op Kynologisch Gebied. Het Haarlemse
museum heeft een zaal ingeruimd voor Wolven aan de lijn, een tentoonstelling die
laat zien hoe de meest uiteenlopende hondenrassen uit de wolf zijn ontstaan,
maar ook aandacht heeft voor de hond als werkdier, circusartiest en
gezelschapsdier. De expositie Een haat-liefde verhouding in Den Haag is groter
en uitgebreider en toont in vier zalen de symbolische betekenis van de hond en
het beeld dat mensen in de loop der eeuwen over honden hadden: van hellehond via
overbrenger van enge ziekten tot werkhond en trouwe metgezel.

De manier waarop de hond door de eeuwen heen is afgebeeld vertelt veel over zijn
veranderend imago. Schilderijen, tekeningen, tegeltableau's, halsbanden,
sculpturen, films en aan honden gerelateerde voorwerpen vormen de hoofdmoot van
beide tentoonstellingen, waarvoor veel Nederlandse musea en kynologische
instellingen bruiklenen hebben afgestaan. Teylers voegt daar opgezette honden,
skeletten en schedels aan toe. Daaronder is het skelet van de oudste hond van
Nederland, een uit 5500 voor Chr. daterend dier. Zijn resten werden gevonden
tijdens de aanleg van de Betuwelijn, naast het graf van zijn bazin. Hij kreeg
hij gezelschap van een herder uit de Romeinse tijd, die vorige week in Den Haag
werd opgegraven.

Honden hadden lang een slechte naam als aaseters en handlangers van kwade
demonen, zo leert de Haagse tentoonstelling. Ze roofden voedsel, beten, brachten
hondsdolheid over en copuleerden langdurig en sans gêne in het openbaar. Hoe
anders was het romantische beeld dat Ary Scheffer had in 1840. Op zijn Portret
van Cornelia met hond (in Teylers) staat een mooi meisje met de hand liefkozend
op een enorme hondenkop, duidelijk die van een goeiige lobbes.

Dat beeld was toen nog vrij nieuw. Vóór de 19de eeuw was het voor gewone burgers
verboden honden te houden. Stadsbesturen hielden ze angstvallig buiten de
stadsmuren. Alleen de adel hield speciaal gefokte jachthonden als statussymbool
en liet zich sinds de 16de eeuw daarmee veelvuldig portretteren. Adellijke dames
sierden zich met zeldzame leeuwhondjes, vlinderhondjes en dwergpinchers. De
17de-eeuwse regenten volgden hen na. In Den Haag hangt onder meer een doek van
Nicolaas Verkolje van een trotse dame met een klein keffertje op schoot. Ook de
waakzaamheid van het dier werd gewaardeerd. Van Willem van Oranje gaat het
verhaal, dat zijn mopshond hem vergeefs met geblaf probeerde te waarschuwen voor
de aanslag op zijn leven. Het beestje werd een symbool van trouw en het tafereel
is vereeuwigd op een van de schilderijen in Den Haag.

Door de industrialisering en verstedelijking veranderde de relatie tussen hond
en baas in de tweede helft van de 19de eeuw ingrijpend. Honden hoefden niet
langer als werkhond te worden ingezet. Een belangrijke factor was ook dat in de
19de eeuw een vaccin tegen hondsdolheid werd gevonden, zodat de angst voor
honden afnam. De hond kreeg een functie als gezelschaps- en knuffeldier. Al
moest er nog, zo tonen filmbeelden en foto's in Teylers, lang gestreden worden
door de in 1912 opgerichte Anti Trekhondenbond vóór er in 1961 een definitief
verbod op trekhonden kwam.

Naarmate de hond `huiselijker' werd, werden hem steeds vaker menselijke
eigenschappen toegedicht. Zo is er in Den Haag een schilderij uit circa 1850 van
Bernard te Gempt, waarop uitenlopende soorten honden rondom een vergadertafel
staan die als mensen met elkaar krakelen. Ook de pluche knuffelhond kwam op in
de 19de eeuw. Kinderen namen aangelijnde speelgoedhonden mee uit wandelen, en er
verschenen kinderboekjes waarin honden de hoofdrol speelden. Op de Haagse
tentoonstelling is een zaal ingeruimd voor de speelgoedbeesten, boekjes en de
kunst en kitsch die getuigen van het nieuwe imago van de hond als een vrolijk,
toegewijd gezelschapsdier. Maar met een opgezette pitbull en een filmpje over
hondenshows herinnert Teylers eraan dat er ook tegenwoordig nog krankzinnige
dingen met honden gebeuren.

Tentoonstellingen: Hond & Baas. In Haags Historisch Museum, Korte Vijverberg 7,
Den Haag: 'Een haat-liefdeverhouding'. Di-vr 11-17u, za en zo 12-17u. Teylers
Museum, Spaarne 16, Haarlem: 'Wolven aan de lijn'. Di-za 10-17u, zo 12-17u.
Beide exposities t/m 27/10.

LOAD-DATE: March 30, 2017

LANGUAGE: DUTCH; NEDERLANDS

NOTES: Tentoonstellingen: Hond & Baas. In Haags Historisch Museum, Korte
Vijverberg 7, Den Haag: 'Een haat-liefdeverhouding'. Di-vr 11-17u, za en zo
12-17u. Teylers Museum, Spaarne 16, Haarlem: 'Wolven aan de lijn'. Di-za 10-17u,
zo 12-17u. Beide exposities t/m 27/10.

GRAPHIC: Speelgoedhond van prinses Juliana, 19e eeuw.

PUBLICATION-TYPE: Krant

JOURNAL-CODE: NRC Handelsblad


                         Copyright 2002 NRC Media B.V.
                              All Rights Reserved

                              58 of 126 DOCUMENTS



                                NRC Handelsblad

                                 03 August 2002
                                  <no edition

Iedereen een eigen zwembad in de tuin

BYLINE: Door onze redacteur Japke-D. Bouma

SECTION: Binnenland; Blz. 2

LENGTH: 1242 woorden

DATELINE: ROTTERDAM, 3 AUG.

ABSTRACT

Steeds meer Nederlanders laten een eigen zwembad bouwen. Een luxe artikel raakt
gedemocratiseerd.,,De computergestuurde bodemstofzuigers van 2.500 euro zijn
niet aan te slepen.''

Ze hebben het huis krap een week, maar de bouw van het zwembad is al in volle
gang. Johan en Elise, beiden dertig, realiseren hun droom. Ze wilden altijd al
een zwembad. En nu ze er éindelijk de tuin voor hebben, van 18 bij 38 meter,
moet het een prachtexemplaar worden. Met natuurstenen `maaskeien' langs de rand.
Viereneenhalf bij acht meter. ,,Het wordt een heel natuurlijk zwembad'', zegt
Johan. Er komt een Japanse tuin omheen.

Steeds meer Nederlanders laten een privé-zwembad aanleggen, signaleert de
installatiebranche. Een blauw glanzend bad in de tuin is niet langer
voorbehouden aan de puissant rijken van Blaricum en Wassenaar. Ook `gewone'
Nederlanders duiken steeds vaker in het ondiepe. ,,De bourgondiërs uit het
zuiden misschien iets sneller dan de wat nuchterder noorderlingen'', zegt Harry
Koolwijk van zwembadgroothandel Pomaz te Geldrop. Maar de trend is onmiskenbaar.

,,Ik heb dertig man personeel fulltime in dienst, maar we zijn blij als we alle
aanvragen weg kunnen krijgen'', zegt Koolwijk. ,,Twintig aanvragen per week,
alleen al voor de polyester baden'', zegt Erik Siemons van Silu BV te Weesp.
,,Een vriend van mij maakt baden in het duurdere segment'', zegt Johan. ,,Die
zit helemaal vol het komende jaar.'' ,,De computergestuurde, volautomatische,
bodemstofzuigers van rond de 2.500 euro zijn niet aan te slepen'', zegt Marijke
van der Kamp van Zwembaden Informatie Centrum Nederland in Valkenswaard. In
Nederland zijn in 128 plaatsen zwembad specialisten gevestigd, zo blijkt op
www.zwembadplein.nl.

,,Niks mooier dan na een lange, warme, dag op je werk je pak uit te kunnen
trekken en in je eigen zwembad te plonzen'', licht Johan de wens van velen toe.
Hij is werkzaam in de ICT. ,,Of een luchtbed erin en met je voeten in het water
dobberen.'' En straks, als er misschien kinderen komen, wordt het helemaal
genieten, denkt hij. Want kinderen zijn dol op zwembaden. De enige die nog roet
in het eten kan gooien, is de gemeente. De vergunning is namelijk nog niet
helemaal rond. Johan en Elise willen daarom niet met hun echte namen in de
krant.

Na badkamer en keuken is nu de tuin aan de beurt voor een `upgrade', verklaart
Siemons van Silu de belangstelling voor privé-zwembaden. ,,Veel mensen besteden
er de overwaarde op hun huis aan'', denkt hij. Tegelijkertijd heeft de branche
de baden ook dichterbij de kleine beurs gebracht. Moest vroeger een bad
gemetseld worden, en tegel voor tegel opgebouwd, tegenwoordig zijn er kant en
klare polyester kuipen die kunnen worden ingegraven. Grote trucks met opleggers
vervoeren de soms gigantische bakken naar de afnemers.

Een zwembad met een diameter van zes meter heb je al voor 1300 euro. Dat is een
ijzeren bad met folie zak die je al dan niet kan ingraven. Een klein badje kan
heel leuk zijn, vindt Harry Koolwijk van Pomaz. ,,Als je er een jetstream inzet,
een krachtige waterstroom, kun je er flink tegenin zwemmen.''

Voor de nóg kleiner betuinde medemens is er de `spa' of whirlpool: een klein
kunststof bubbelbad met zitplaatsen waaruit water spuit. Daar is momenteel veel
vraag naar, zegt Siemons. Hij denkt door het televisieprogramma Big Brother,
waarin de deelnemers regelmatig aan het einde van de dag met een drankje in zo'n
bad zaten.

Maar het `echte werk' begint bij twintig tot dertig duizend euro. Dat willen de
kenners best toegeven. Maar dan heb je wél een professioneel polyester bad van
zes meter lang en 1.20 m diep. En daarna kan je het natuurlijk nóg gekker maken.
,,Automatische waterzuiveringssystemen, telescopisch uitschuifbare
overkappingen, 24 uur desinfectie, onderwaterverlichting, muziekinstallaties
voor onder water'', sommen de kenners op. Maar dan zitten we inmiddels rond de
vijftig duizend euro.

Volgens Siemons hebben tuincentra en doe het zelf-groothandels de markt open
gebroken. ,,Mensen zien in reclamefolders van de doe-het-zelf branche
advertenties voor badjes en vijvers. Maar dat blijken vaak flapperige dingen,
van weinig kwaliteit. Vervolgens gaan ze zich informeren en groeien ze in de
iets duurdere baden.'' Ook de spotjes in het televisieprogramma Business Class
van tv-makelaar Harry Mens trekken klanten. ,,Daar zit zo'n beetje de grootste
doelgroep'', denkt Marijke van der Kamp.

Iedereen met zwembadplannen moet dat melden bij de gemeente. Die bekijkt of een
bouwvergunning moet worden aangevraagd. De bouwplannen van een eenvoudig
polyester zwembad lijken welhaast op militaire stafkaarten met leidingen van de
verwarmingsinstallaties onder de grond, gastanks, chloordoseersluizen,
verlichtingstrafo's en terugspoelventielen. Maar daar hoeft de koper geen last
van te hebben. Installateurs maken het droomplaatje realiteit.

Volgens Johan zijn winstmarges van 200 tot 300 procent in de branche geen
uitzondering. Hij heeft ervaring, omdat zijn vader aannemer was, vroeger. Johan
doet het dan ook zelf. Iedereen kan het, zegt hij. ,,Maar je moet niet gaan
prutsen'', waarschuwt hij. ,,Ik heb zelf straks een bak in mijn tuin waarin 50
duizend liter water alle kanten staat uit te drukken. Dat zijn enorme krachten.
Je moet dus wel een beetje verstand hebben van bouw- en natuurkunde. Anders
krijg je brokken.'' Installateurs haasten zich te zeggen dat de marges lang niet
zo hoog zijn als Johan beweert. ,,Maar ik snap dat wel'', zegt Marijke van der
Kamp. ,,Doehetzelvers schrikken vaak als ze de prijzen van de erkende
installateur zien.''

Meneer Tak uit Blaricum (,,één op de dertig huizen heeft hier een zwembad''),
was aanvankelijk sceptisch over zijn zwembad. Maar het was er nu eenmaal, toen
hij het huis kocht. Niks voor hem, dacht hij. Maar nu is hij heel tevreden over
zijn bad van zes bij twaalf meter dat ,,de volle twee meter diep is''. ,,Als het
mooi weer is, en het gras is net gerold, dan ligt het blauw te glinsteren zoals
je wel eens in de bladen ziet.'' Bovendien maak je je populair met zo'n bad.
Vriendjes van de kinderen, bekenden. Het is één grote feestpartij met mooi weer.
,,Als we op vakantie gaan, vragen vrienden of ze mogen omlopen en zwemmen in ons
bad.'' Hij wil dan ook liever niet met zijn echte naam in de krant.

Maar er zijn natuurlijk ook nadelen. Het domineert tóch, vindt Tak, zo'n bak in
je tuin. Zélf had hij nooit een zwembad aangelegd. Ook de korte periode dat hij
er in het Nederlandse klimaat iets aan heeft, vindt hij een nadeel. Vijf maanden
per jaar, als je mazzel hebt. De rest van de tijd zit je tegen zo'n gat in je
tuin aan te kijken.

Maar daar heeft de industrie iets op gevonden. Er wordt inmiddels verwoed
overkapt in Nederland. Dan kan je ook met koud weer zwemmen. Of je maakt 's
winters met mooie verlichting en een ,,watervalgebeuren'' een mooie vijver van
je zwembad, oppert Erik Siemons. ,,Een prachtig gezicht.''

Maar hoe mooi ook, het onderhoud blijft. Want daar ben je wel even mee zoet,
zegt de kenner. Je kunt het uitbesteden, biedt Marijke van der Kamp aan. Maar
dat heeft natuurlijk een ,,prijskaartje''. Als je het zélf doet, moet je de bak
schoonmaken, het water deels wegpompen en de leidingen aftappen in de herfst;
opwarmen en schoonmaken in de lente; het bad geregeld schoonhouden in de zomer
en de zuur- en chloorgraad controleren.

,,Ik zeg dan ook altijd: `het mooiste zwembad ligt bij de buren''', lacht meneer
Tak. ,,Je hoeft er niks aan te doen, en je kunt toch zwemmen.''

LOAD-DATE: March 30, 2017

LANGUAGE: DUTCH; NEDERLANDS

GRAPHIC: Bezoekers van de showroom van Zwembad Infocentrum Nederland in
Valkenswaard (Foto Vincent van Hoogen)

PUBLICATION-TYPE: Krant

JOURNAL-CODE: NRC Handelsblad


                         Copyright 2002 NRC Media B.V.
                              All Rights Reserved

                              59 of 126 DOCUMENTS

                                NRC Handelsblad

                                 July 30, 2002

LPF komt met eigen lijst in Oss

BYLINE: DOOR EEN ONZER REDACTEUREN

SECTION: binnenland; Pg. 2

LENGTH: 326 words

DATELINE: ROTTERDAM, 30 JULI.


In het Noord-Brabantse Oss is de eerste plaatselijke Lijst Pim Fortuyn (LPF)
opgericht. De partij doet volgens initiatiefnemer P. Haex mee aan de
gemeenteraadsverkiezingen van komend najaar.

De inwoners van Oss (67.000 inwoners) en Ravenstein (8.500 inwoners) gaan op 20
november naar de stembus in verband met de samenvoeging van beide gemeenten.

Volgens Haex, een 53-jarige makelaar uit Weert, kan de LPF in de nieuwe gemeente
'zeven a acht zetels' halen. Hij baseert die voorspelling op de uitslag van de
Tweede-Kamerverkiezingen op 15 mei, waarbij de LPF in Oss 17,1 procent van de
uitgebrachte stemmen verwierf. Haex ('Ik ben op zoek naar een huis in Oss') zegt
dat er in Oss, een SP-bolwerk, 'veel valt te verbeteren'. 'De grote mannen
regelen daar alles, de gewone man of de jongeren hebben niets te zeggen.'

Afgelopen zaterdag kwam een werkgroep van de lokale LPF bijeen in een
plaatselijke zaal, waar volgens Haex 'zo'n vijftig belangstellenden' waren.

'We hebben al een aantal geschikte kandidaten voor de raad gevonden', vertelt
hij. Onder hen is F. Gijsbers, die ijvert voor het behoud van het plaatselijke
ziekenhuis, de bouw van een megadisco en meer veiligheid. Haex zegt nog niet te
weten wie partijleider wordt. 'Daar doen de leden straks een uitspraak over.'

Hijzelf volgt naar zijn zeggen de politiek in Weert 'al 25 jaar'. 'Ik was vaak
bij de commissievergaderingen', vertelt hij. Haex zegt ooit lid te zijn geweest
van de PvdA en D66. 'Die laatste partij heb ik, ik dacht twaalf jaar geleden, de
rug toegekeerd. Ik stond destijds bij de gemeenteraadsverkiezingen tweede op de
D66-lijst, toen ik uit de krant moest vernemen dat die partij niet aan de
verkiezingen deelnam. Van dat soort streken houd ik niet.'

Politiek en Staat; Binnenlandse Politiek; Gemeenten; Lokale Politiek; Politieke
partijen; Politiek en Staat; Binnenlandse Politiek; Gemeenten; Lokale politiek;
Politiek en Staat; Recht; Staatsrecht

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              60 of 126 DOCUMENTS

                                NRC Handelsblad

                                 July 30, 2002

Zelfdemonisering

BYLINE: BERNARD HULSMAN

SECTION: achterpagina; Pg. 16

LENGTH: 699 words


Beggars Banquets - zo noemden Pim Fortuyn en de medeoprichter van de Lijst Pim
Fortuyn (LPF), Peter Langendam, hun diners met vastgoedondernemers, zo bleek
afgelopen zaterdag uit een artikel in deze krant over de financiering van de
LPF. Doel van deze bedeldiners was de 'vastgoedjongens' over te halen een flinke
bijdrage te leveren aan de kas van de LPF.

Peter Langendam had de naam Beggars Banquet verzonnen. Hij had deze ontleend aan
de gelijknamige elpee van de Rolling Stones uit 1968. Heel toepasselijk bestond
de illustratie bij het artikel dan ook uit een foto van Fortuyn en Langendam die
in een iets aangepaste witte lp-hoes van Beggars Banquet was gemonteerd.

Ongetwijfeld vonden de heren het getuigen van ironie om de diners met de
mogelijke LPF-financiers zo te noemen. Vermoedelijk was Beggars Banquet voor hen
niet meer dan een geestige naam en stonden ze er verder niet bij stil waar de
beruchte Stones-elpee nu precies over ging. Want als ze echt naar de nummers van
Beggars Banquet hadden geluisterd, hadden ze hun diners er zeker niet naar
vernoemd. Beggars Banquet, waarop overigens een nummer met deze titel ontbreekt,
is de meest grimmige, duistere en moordlustige elpee van de Stones.

Achteraf gezien hebben verschillende nummers grote voorspellende waarde gehad:
als zwanenzang van de vermoorde Fortuyn is de elpee niet te overtreffen. Neem
bijvoorbeeld het eerste nummer van kant B, Street Fighting Man. Het nummer, dat
begint met de woorden 'Ev'rywhere I hear the sound of marching, charging feet,
boy', laat zich beluisteren als een aankondiging van de geest die Pim Fortuyn
uit de fles heeft laten ontsnappen. 'Cause summer's here and the time is right
for fighting in the street, boy', zingt Mick Jagger.

In het tweede couplet wordt - overeenkomstig Fortuyns gedachtegoed - het
Nederlandse poldermodel en de consensuscultuur gehekeld: 'Hey! Think the time is
right for a palace revolution / 'Cause where I live the game to play is
compromise solution.' Het begin van het derde en laatste couplet schetst weer
een revolutionair tafereel: 'Hey! Said my name is called disturbance / I'll
shout and scream, I'll kill the king, I'll rail at all his servants.'

Ook in andere nummers van Beggars Banquet is sprake van maatschappelijke onrust.
'Oh, there's twenty-thousand grandmas / Wave their hankies in the air', zingt
Jagger in Jig Saw Puzzle. 'All burning up their pensions / And shouting, 'It's
not fair!' / There's a regiment of soldiers / Standing looking on / And the
queen is bravely shouting, 'What the hell is going on?'

In dit nummer duikt ook een Volkert van der G.-achtige figuur op in de persoon
van een moordenaar die een brave huisvader blijkt te zijn: 'Oh, the gangster
looks so fright'ning / With his Luger in his hand / But when he gets home to his
children / He's a family man.'

Salt of the Earth zou het drinklied kunnen zijn van de LPF'ers die een beroep
doen op de 'gewone man' die door de achterkamertjespolitici niet wordt gehoord:
'Raise your glass to the hard working people / Let's drink to the uncounted
heads / Let's think of the wavering millions / Who need leaders but get gamblers
instead.'

Maar het grimmigste nummer van Beggars Banquet is natuurlijk het
openingsnummer:Sympathy for the devil. In dit beroemde Stones-nummer vertelt de
duivel welke onheilsplekken hij in de loop van de geschiedenis bezocht. Hij was
erbij toen Jezus Christus twijfelde en bang was, zingt Jagger, en hij zorgde
ervoor dat Pontius Pilatus zijn handen in onschuld waste. Hij zat in Sint
Petersburg, ten tijde van de Oktoberrevolutie, en was bij de moorden op de
Amerikaanse president John F. Kennedy in 1963 en diens broer Bob in het jaar dat
Beggars Banquet uitkwam: 'I shouted out / 'Who killed the Kennedys' / When after
all / It was you en me.' Tegen het einde van het nummer vraagt de duivel om
respect: 'So if you meet me / Have some courtesy / Have some sympathy, and some
taste / Use all your well-learned politesse / Or I'll lay your soul to waste.'

Zo laat Sympathy for the devil maar een conclusie toe: de vernoeming van
Fortuyns bedeldiners naar Beggars Banquet is een geval van letterlijke
zelfdemonisering.

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              61 of 126 DOCUMENTS

                                NRC Handelsblad

                                 July 27, 2002

Van vazal van het westen tot speciaal doelwit ; Saddam Hussein overleeft al 34
jaar door terreur

BYLINE: CAROLIEN ROELANTS

SECTION: Zaterdags Bijvoegsel; Pg. 21

LENGTH: 2561 words


Geen dag verstrijkt zonder dat de Amerikaanse regering aankondigt het regime van
Iraks president omver te werpen. Saddam Hussein, de Leider, de Zon van alle
Arabieren, de Gezalfde, is een uitzonderlijk product van een bloeddorstig
gebied.

Zeeen van bloed hebben Irak in de loop der eeuwen overspoeld - bloed van gewone
burgers en bloed van hun leiders. Duizenden jaren lang viel het ene na het
andere volk het vruchtbare gebied binnen tussen de twee grote rivieren Eufraat
en Tigris, begerig naar zijn schatten. Invasie volgde op invasie, oorlog op
oorlog. Het schisma binnen de islam tussen shi'ieten en sunnieten kreeg er in
680 zijn beslag bij de Slag bij Kerbala. De dynastie der Abbasiden (750-1258)
verscheurde zichzelf, 80 van de 92 kaliefs werden vermoord. De Mongolen maakten
een eind aan hun lange doodstrijd en moordden veertig dagen in Bagdad.
Honderdduizenden inwoners regen ze aan het zwaard. Perzen en Ottomanen vochten
om het land, de Britten drukten er in de twintigste eeuw met militair geweld hun
stempel op. Na de onafhankelijkheid in 1932 van koninkrijk Irak volgde coup op
coup, meestal bloedig. Stammen vochten hun vetes uit, Koerden hun clanstrijd.

In 1958 maakte het Iraakse leger op gruwelijke wijze een eind aan de
Hashemitische dynastie, die sinds de onafhankelijkheid aan de macht was. De
jonge koning Faisal II en zijn vroegere regent Abdullah werden vermoord, met
vele anderen. Buiten hun paleis in Bagdad werden ze aan hun voeten opgehangen en
dagenlang tentoongesteld. Premier Nuri Said werd achter een auto door Bagdad
gesleept tot alleen een half been van hem over was. Volgens een andere lezing
werd hij vermoord, begraven, opgegraven en in kleine stukjes gescheurd. Die
werden door de bezitters als trofee rondgedragen.

Is het een wonder dat zo'n land op een gegeven moment een Saddam Hussein
voortbrengt, een bloedvergieter als de anderen, maar een dimensie grandiozer en
meedogenlozer? De seculiere tegenpool van de moslim-extremist Osama bin Laden?
En dat ook hij in bloed ten onder zal gaan? Net als Bin Laden werd Saddam groot
met steun uit Amerika. En net als Bin Laden, is hij nu door de Verenigde Staten
uitgeroepen tot speciaal doelwit.

'Een gelukkig jaar toegewenst, president Saddam Hussein, die ons de overwinning
heeft gebracht', zongen schoolmeisjes hun leider op 28 april toe. Saddam, de man
van de overwinningsnederlaag van 1991 tegen de geallieerden, werd 65 jaar. Op
zijn verjaardag is het altijd groot feest in zijn geboorteplaats Tikrit (en
nooit te vergeten die van de grote Saladin, veroveraar van Jeruzalem in 1187),
ten noorden van de hoofdstad Bagdad. Het is de verjaardag van alle Irakezen.
Kinderen zingen, er is een militaire parade, elk jaar groter dan de voorgaande,
er zijn gelukkige en tevreden burgers die komen feliciteren en er is een enorme
taart, een kunstwerk, waarin een bakker zich volledig heeft verloren. Alleen de
jarige Leider zelf ontbreekt altijd. Die viert zijn verjaardag op een vooraf
niet aangekondigde plek, overigens ook met schoolkinderen. Het is namelijk beter
voor zijn veiligheid als zo min mogelijk mensen zijn agenda kennen.

Irak, mozaiek van volkeren en godsdiensten, is zelden met liefde geregeerd.
Leiders kunnen in dat mozaiek alleen overleven door vrees aan te jagen, en
moeten dus zelf voor hun leven vrezen. Hoe meer vrees zij aanjagen, hoe groter
hun vrees is. De verslagen van internationale mensenrechtenorganisaties over
Irak geven jaar in jaar uit aan hoezeer Saddam op zijn hoede moet zijn.

Saddam, ambitieuze self-made jongen uit een arm, gebroken gezin uit het
sunnitische hartland van Irak, was in de jaren zestig een snel stijgende ster in
de Arabisch-nationalistische Ba'ath, een seculiere, socialistische en moderne
partij die in de 'revolutie van 1968' definitief de macht greep. Hassan al-Bakr
werd president, de veel jongere Saddam al gauw de sterke man achter de
'vader-leider'.

Zoals een ander postzegels verzamelt, verzamelde Saddam macht. Hij deed dat op
een manier die hij vandaag nog onverminderd toepast om binnen- en buitenlandse
vijanden het hoofd te bieden. Van het begin af aan omringde hij zich met
verwanten en streekgenoten. Die verleende hij gunsten, zodat ze er belang bij
hadden dat hij aan de macht zou blijven. In de Ba'athpartij bouwde hij
ondertussen aan een leninistische cellenstructuur van toegewijde jonge
aanhangers. Die moedigde hij aan elkaars loyaliteit in de gaten te houden. Het
was het begin van een alomvattend netwerk van informanten. Daarin werd het
normaal dat kinderen, de vaandeldragers van zijn revolutie, hun ouders aangeven.
'In elke hoek moet een zoon van de revolutie worden geplaatst met een
betrouwbaar oog en een vastberaden geest', zei hij, 'die zijn instructies
ontvangt van het verantwoordelijke centrum van de revolutie.'

Saddam stelde het leger, tot dan een vruchtbare bron van staatsgrepen, onder
politiek toezicht, maar hield de generaals gelukkig met grote
bewapeningsprogramma's. Hij smeedde de veiligheidsdiensten om tot een extreem
efficient wapen. Ondervragingscentra bloeiden en foltering werd tot kunst
verheven. Bevolkingsgroepen (zoals de shi'itische meerderheid of de altijd
opstandige Koerden) en andersdenkende politieke stromingen (zoals de
communisten) die een bedreiging zouden kunnen worden, maakte hij verdacht door
te verklaren dat ze niet loyaal zouden zijn aan de Iraaks-Arabische identiteit.
Hij onderstreepte dat keer op keer met executies en met de uitwijzing van
honderdduizenden shi'ieten - die Arabieren zijn, evenals de sunnitische
Irakezen, en geen Perzen - naar het shi'itische buurland Iran. En later met de
gewelddadige arabisatie van het Koerdische noorden.

De aanvankelijk wankele positie van het regime versterkte Saddam verder door
liquidaties van (eventuele) tegenstanders en door 'samenzweringen' die Irak
bedreigden aan de kaak te stellen. Zo was er in 1969 een 'complot' dat onder
anderen negen joden, 'vijanden van de revolutie', aan de galg bracht. Schuld
deed er nooit toe, integendeel. Is het niet zo dat de dood van onschuldigen veel
beter werkt als terreurwapen? Het volk juichte.

Hoe wordt een sterke man in Irak tiran-voor-het-leven, de Leider, de Zon van
alle Arabieren, de Gezalfde, moge God hem bewaren? Hoe wordt hij schrijver van
een reeks boeken, die zonder dat zijn naam erop staat 200 gunstige kritieken in
de Iraakse pers ontvangen, tot musical en televisieserie worden bewerkt en in
het schoollesplan opgenomen? Onderwerp van ogenschijnlijk evenveel standbeelden
als er Irakezen zijn?

In 1979 stuurde Saddam Bakr met pensioen en liet zichzelf tot president
uitroepen. Hij richtte een gigantische zuivering aan die de Iraakse top ontdeed
van iedereen die een bedreiging voor hem vormde of dat in toekomst zou willen
worden. Macabere hoofdschotel was een bijeenkomst van honderden functionarissen
van de Ba'ath, georganiseerd en voorgezeten door Saddam zelf. Trekkend aan een
reusachtige sigaar en met tranen in de ogen nam hij 'bekentenissen' af van
'samenzweerders' in het gehoor. De 'samenzweerders' werden in de zaal aangewezen
door een topfunctionaris, die zelf was gemarteld door Saddams
veiligheidsdiensten en wiens gezin werd gegijzeld. Hoe zou het zijn in zo'n
zaal, in gespannen afwachting of die vinger zou langskomen? De aangewezen
'verraders' werden de zaal uitgeleid en nooit meer teruggezien. Ze zouden later
zijn doodgeschoten door Saddamgetrouwen, die daardoor meer medeplichtig werden
aan het regime: mensen als Tareq Aziz, nu vice-premier, Taha Yassin Ramadan,
vice-president, en Izzat Ibrahim, officieel tweede man. Beelden van de zitting,
in Saddams opdracht gefilmd, werden later ter lering op andere bijeenkomsten
getoond. Maar het was allemaal niet alleen ter meerdere eer en glorie van
zichzelf. Saddam was ook de nieuwe Nebukadnezar, die de oude glorie van
Mesopotamie zou laten terugkeren. Hij was Saladin, die de Arabieren tegen de
kruisvaarders wist te verenigen. Hij zou Irak opstoten in de vaart der volkeren,
en daarmee de hele Arabische natie: 'Wij zijn geen simpele Iraakse
revolutionairen, maar de revolutionairen van de hele Arabische Natie!'

Daarom ging genadeloze repressie gepaard met grandioze hervormingen die het hele
land ten goede kwamen. Geld speelde geen rol omdat de staat beschikte over haast
onbeperkte olie-inkomsten. Voor westerse bedrijven werd het land een paradijs.
Saddam voerde een landhervorming door, en liet op grote schaal irrigatiewerken
ter hand nemen. Alfabetisering werd verplicht, op straffe van de gevangenis, en
onderwijs in het algemeen kreeg hoge prioriteit. Het doel: de schepping van 'een
nieuwe Arabische mens, bevrijd van de kluisters van het verleden'. Vrouwen, in
de traditionele Arabische maatschappij achtergebleven wezens, moesten in de
seculiere Ba'ath-idee een zelfstandige rol gaan spelen en werden eveneens
verplicht naar school te gaan. Saddam wees dan op zijn (eerste) vrouw, die
behalve moeder van zijn vijf kinderen ook schooldirectrice was. 'Mijn vrouw is
erg trots op haar werk, en ik ben er trots op haar te zien deelnemen aan het
openbare leven.'

Vlak voor de oorlog tegen Iran in 1980 begon, was het achterlijke Irak, met zijn
altijd twistende machtsklieken en zijn veronachtzaming van de belangen van de
bevolking, veranderd in het 'Duitsland van het Midden-Oosten'. Een land waarnaar
het westen met grote bewondering keek.

Saddam begon die verwoestende oorlog omdat hij dacht dat hij het in
revolutionaire wanorde verkerende Iran op een zwak moment kon treffen. Het
gevolg was dat de Iraakse economie geruineerd werd. Maar de oorlog versterkte
tegelijk de banden met het westen, dat met liefde de ogen sloot voor Saddams
grootscheepse schendingen van de mensenrechten. Het westen maakte zich geen
zorgen over het seculiere regime van Saddam maar over de Iraanse ayatollahs, met
de door hen gepredikte export van de Islamitische Revolutie. Daarbij hielp het
dat er zoveel makkelijk te winnen olie onder de Iraakse bodem verborgen zat.

Saddam was toen allang begonnen massavernietigingswapens te maken, met
ruimhartige medewerking van de Sovjet-Unie, de Verenigde Staten (die een wig
wilden drijven tussen Bagdad en Moskou) en West-Europese landen, Frankrijk
voorop. Frankrijk, onder premier Chirac, had een mateloze bewondering voor
Saddam. Hij werd gezien als een Iraakse De Gaulle. Parijs leverde de
atoomreactors van Osirak bij Bagdad, die tot woede van de internationale
gemeenschap in 1981 door Israel werden platgebombardeerd. Groot-Brittannie op
zijn beurt liet zich betrekken bij Saddams majestueuze project van het
'superkanon', waarvan de architect, Gerald Bull, eveneens door Israel werd
geliquideerd. Saddam liet er geen misverstand over bestaan dat hij zijn plannen
koste wat het kost wilde doorzetten. 'Geen enkele macht kan ons verhinderen op
dit gebied door te gaan en erin te slagen de wetenschappelijke en technische
aspecten te beheersen, om deze in dienst te stellen van onze patriottische en
nationale Arabische doelstellingen', verklaarde hij na de Israelische aanval.

Zelfs toen Saddam in 1986 de Iraanse opmars brak door zijn chemische wapens in
te zetten, kwam er nauwelijks een internationale reactie. Evenmin toen het jaar
daarop duizenden Koerden, die zich in het noorden van Irak met de Iraanse
troepen hadden verbonden, door Saddams neef Ali Hassan al-Majid ('Ali
Chemicali') met chemische wapens werden gedood - een actie die werd gevolgd door
het beruchte Anfal-depopulatieprogramma waarbij honderdduizenden Koerdische
burgers uit hun dorpen werden weggehaald en naar Zuid-Irak verbannen. Toen Ali
Chemicali's gifgasaanval op Halabja in maart 1988 duizenden levens eiste, gaven
de Amerikanen de schuld aan Iran.

Het is haast begrijpelijk dat Saddam dacht ook voor zijn roofoveral op Koeweit
de steun van Washington te hebben. Na zijn eerste dreigementen tegen het
emiraat, dat hij ervan beschuldigde Iraakse olie omhoog te pompen, kwam een
groep begripvolle Amerikaanse senatoren langs die zijn gebruik van chemische
wapens bagatelliseerden als 'een tamelijk krachtige reactie. Maar we moeten
erkennen dat het gebeurde tijdens de oorlog tussen Irak en Iran.' 'Wij hebben
geen opinie over Arabisch-Arabische conflicten zoals uw grenstwist met Koeweit',
zei de Amerikaanse ambassadeur in Bagdad tegen hem.

Maar na de invasie van Koeweit gingen Amerika's ogen uiteindelijk open: daar
stond midden in het grootste oliegebied ter wereld een tiran die bereid was alle
middelen in te zetten om zijn plannen te verwezenlijken. Waar zou dat eindigen?

Vanuit Saddams positie bekeken was zijn grote fout dat hij niet had gewacht met
zijn invasie tot hij beschikte over de atoomwapens waaraan zijn geleerden
werkten. Twee jaar was hij daarvan af: dan hadden de geallieerden zich vele
malen bedacht voor ze in actie waren gekomen.

Nu werden zijn strijdkrachten, die nog lang niet waren bijgekomen van de zware
oorlog tegen Iran, zonder veel moeite Koeweit uitgeslagen. Maar het westen liet
Saddam zelf overleven, ingetoomd door een handelsembargo en internationale
controle op zijn bewapening: een tandeloze dictator, dacht men, was verstandiger
dan een onoverzichtelijk avontuur in Bagdad.

Buiten Irak juichten velen het beleid van de toenmalige Amerikaanse president
George Bush toe. De Iraakse Koerden en shi'ieten waren de eerste slachtoffers
van deze houding. Zij dachten eindelijk een kans te hebben tegen hun tiran en
maakten diens vertegenwoordigers bij duizenden af. Maar hun opstanden werden met
nog grover geweld neergeslagen door de elitetroepen die hij achter de hand had
gehouden. Eens te meer stroomde bloed door de Iraakse straten. Van een verliezer
die niet zou overleven veranderde Saddam in een overlever die de overwinning kon
opeisen.

Niet zijn meedogenloze repressie, en zelfs niet zijn aanhoudende inspanningen om
heimelijk aan massavernietigingswapens te komen dreigen Saddam nu noodlottig te
worden. Het zijn de aanslagen van 11 september in New York en Washington,
ironisch genoeg het werk van zijn ideologische tegenhanger Bin Laden. Die hebben
tot een brede consensus in de Amerikaanse regering geleid dat een man die bezit
nastreeft van chemische, biologische en kernwapens die wapens ook wel eens kan
leveren aan een terreurgroep - niet noodzakelijkerwijs die van Bin Laden.

'Irak zal uiteindelijk triomferen', zei Saddam vorige week op de verjaardag van
de Ba'athistische machtsgreep van 1968. 'De revolutie zal niet bezwijken onder
of beven voor de propaganda van buitenlandse machten. De wind zal het
buitenlandse kabaal wegblazen als het geluid van een boosaardige, inhalige
tiran, de vijand van God ..  U zult de revolutie niet verslaan. Nooit! Zelfs
wanneer u samen komt van alle delen van de wereld en alle duivels ook uitnodigt
naast u te staan.'

Misschien zal Irak uiteindelijk triomferen. Maar Saddam zal het niet beleven.

Voor dit artikel is geput uit:

Said Aburish: Saddam Hussein, the politics of revenge;

Samir al-Khalil: Republic of Fear, The politics of modern Iraq;

Charles Trip: Irak, een geschiedenis;

Charles Saint-Port: Saddam Hussein, Un gaullisme arabe?

De straten in Bagdad hangen vol met portretten van De Gezalfde Leider.

Foto Reuters

Buitenlandse betrekkingen ; Binnenlandse politiek ; Internationale gewapende
conflicten ; Recht ; Politiek en Staat ; Volkenrecht

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              62 of 126 DOCUMENTS

                                NRC Handelsblad

                                 July 23, 2002

Onsterfelijke leugens

BYLINE: AMANDA KLUVELD

SECTION: Opinie; Pg. 7

LENGTH: 1001 words


Er miste iets in het leven van de Amerikaanse bankier Steve Miller. Het ontbrak
hem aan een uitlaatklep voor de creatieve kant van zijn persoonlijkheid. Een
hobby zou uitkomst bieden. Het duurde niet lang voor Miller wist waar zijn grote
liefde lag. Voortaan zou hij zich toeleggen op het schrijven van necrologieen.
Daarin kon hij al zijn talenten en schrijversaspiraties kwijt. Necrologieen en
rouwadvertenties vormden sinds jaar en dag zijn favoriete lectuur.

Miller is niet de enige die graag necrologieen leest en schrijft, zo blijkt uit
de reportage van Mark Singer voor The New Yorker over de Fourth Great Obituary
Writers Conference in Las Vegas, New Mexico. Daar verzamelden zich de echte
liefhebbers die de necrologie benaderen als een kunstvorm, een literaire
uitdaging en zelfs als wetenschap. Oprichtster van deze gemeenschap van
Amerikaanse necrologieschrijvers, Carolyn Gilbert, beseft maar al tegoed dat de
meeste kranten de necrologie als genre niet serieus nemen. Het zijn de klusjes
voor de beginnende journalist of juist een oudere die zich naar zijn pensioen
sleept. Vaker nog worden er betaalde necrologieen gepubliceerd in afschuwelijk
proza geschreven door de een of andere uitvaartondernemer. In dit soort teksten
schuwt men de meest bizarre eufemismen voor de dood niet. Gilbert gaf Singer een
aantal treffende voorbeelden: 'received his final marching orders', 'departed
his life on his Harley Davidson', 'went fishing with Christ on Friday'.

Wat is er zo fascinerend aan necrologieen? Volgens mediahistorica Janice Hume is
het genre blijvend aantrekkelijk omdat het bijdraagt aan ons denken over de
richting die wij in ons eigen leven inslaan, omdat onze helden erin worden
vereerd en individuele levens die zin hebben gehad worden herdacht. Een
necrologie is volgens Hume een kleine samenvatting van wat wij ons willen
herinneren over iemands leven en wat wij waardevol vinden aan dat leven. Het is
tevens een wijze waarop men in een cultuur omgaat met de dood.

De necrologie is volgens Hume, die de studie American obituaries aan het
onderwerp wijdde, dan ook een belangrijke bron voor cultuurhistorici. Men kan
eruit opmaken welke waarden en eigenschappen in een bepaalde periode belangrijk
werden gevonden. Zo waren de necrologieen van de negentiende eeuw voornamelijk
gecentreerd rond de edele karaktertrekken van de overledenen. Hij werd vaak
vergeleken met Amerikaanse helden als Daniel Boone. Gestorven vrouwen werden
vooral beschreven aan de hand van de betekenis die zij hadden voor hun man of de
mannen (vader, broer, zoon) met wie zij leefden. Hun necrologie was veel eerder
een levensschets van het publieke leven van die mannen. In de twintigste eeuw
gingen necrologieen steeds minder over het karakter van de gestorvene en steeds
vaker over rijkdom en status.

Tot op de dag van vandaag blijkt het voor Amerikanen belangrijk te zijn wie je
vrienden waren. Hume stelt vast dat je dood vaak alleen vermeldenswaardig is
omdat je bepaalde mensen gekend hebt of omdat zij jou tot hun kring rekenden. Al
met al vormt de necrologie een interessant genre omdat het hier gaat om een
combinatie van collectieve en individuele herinneringen aan het leven van
beroemde en gewone burgers.

Leve de necrologie dus, menen zowel Hume als Gilbert en haar coterie in Las
Vegas. De Amerikaanse criticus Tom Spurgeon is het daar mee eens. Althans, hij
is van mening dat het een fantastisch genre zou kunnen zijn als redacteuren maar
de moed hadden boven een necrologie van de een of andere notoire schurk de kop:
'The bloody dog is dead!' te plaatsen. Necrologieen vormen een prachtige
mogelijkheid tot vlijmscherp commentaar op de actualiteit, maar niemand durft
die kans te benutten, stelt Spurgeon. Amerikaanse journalisten zijn te veel deel
geworden van hun eigen bangelijke en saaie cultuur.

Dat was volgens Spurgeon wel eens anders. Met weemoed denkt hij terug aan de
door H.L Mencken geschreven necrologie van de rechtse evangelist William
Jennings Bryan die eindigde met de zin: 'Imagine a gentleman, and you have
imagined everything that he was not'. De laatste van deze soort necrologie, door
Spurgeon omschreven als 'two-fisted thug obit', werd onder de titel He was a
crook, door Hunter S. Thompson in Rolling Stone gepubliceerd naar aanleiding van
de dood van Richard Nixon. Daarna brak binnen de gelederen van de Amerikaanse
journalistiek een discussie los over de eisen waaraan een necrologie moest
voldoen. De onzekerheid sloeg toe en necrologieen kregen vaak een dubbele titel
met vragen als Schurk of weldoener? Nu worden ook dergelijke vragen meestal
weggelaten. Over de doden niets dan goeds.

Wil men dus dat er een spannende necrologie over zichzelf geschreven wordt met
aandacht voor de eigen schurkenstreken, leugenachtigheid en de vijanden waar men
trots op is, dan kan men die het beste zelf schrijven. Internet biedt vele sites
die daarbij behulpzaam zijn. Het schrijven van de eigen necrologie wordt er
zelfs aanbevolen wegens de therapeutische werking die uitgaat van het fantaseren
over de eigen dood en het nog niet geleefde leven daaraan voorafgaand. 'Start
off with your name. Then, pick an appropriate bizarre way to die. You don't want
anything typical. You don't want anything obvious.  ...  My brother says the way
he would like to die is to be shot by a jealous husband when he's 98 years old.
You can use that one if you like', schrijft een behulpzame aanprijzer van de
zelfgeschreven necrologie.

Heel creatief maar waarom zou je in plaats van je necrologie niet ook je
curriculum vitae kunnen opluisteren?, moeten Mat Herben en Philomena Bijlhout
hebben gedacht. Ja, waarom niet? Er zou ook een therapeutische werking vanuit
kunnen gaan. Zo niet, dan kan men het verzonnen cv op een nog op te richten
Congres voor Grote CV-schrijvers tot kunstvorm of wetenschap verheffen. Dat
staat later weer leuk in de necrologie. Uw leugens maken u onsterfelijk, maar uw
onsterfelijkheid is een leugen. Dead men tell no tales.

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              63 of 126 DOCUMENTS

                                NRC Handelsblad

                                 July 18, 2002

Belgie jaagt op boeven via het web

BYLINE: DOOR ONZE CORRESPONDENT CAROLINE DE GRUYTER

SECTION: Voorpagina; Pg. 1

LENGTH: 1289 words

DATELINE: KORTRIJK, 18 JULI.


Nergens in Europa is de onvrede over politie en justitie zo groot als in Belgie.
De verleiding groeit om het heft in eigen hand te nemen, zoals Dominique Hellin
deed. Hij begon een crimesite voor klachten en tips.

Er loert een heerschap vanaf de straat naar binnen. Dominique Hellin ziet het en
zet meteen de tv aan. Op een grootbeeldscherm dat samen met het aquarium de hele
kamer domineert, ziet hij dat de man naar zijn voordeur loopt en zich bukt om
het naambordje te lezen. Dan wandelt hij door, langs het kanaal. 'Ik ben
achterdochtig', zegt Hellin, een 42-jarige eigenaar van een autowasserette,
'maar een gewaarschuwd mens telt voor twee. Op de politie kun je niet rekenen.
Dus bescherm je jezelf.'

Hellin, die met zijn gezin en rottweiler in Kortrijk woont, vlak tegen de Franse
grens, heeft deze wijsheid met schade en schande geleerd. In de zeven jaar dat
hij een cafetaria had, werd er negen keer ingebroken. Alles werd gestolen:
apparaten, snoep, de geluidsinstallatie. De rest werd kort en klein geslagen. De
politie kwam wel, maar ging nooit achter de dieven aan.

De laatste keer had Hellin een videocamera opgehangen. Hij leurde zelf met zijn
film bij cafes in de buurt, totdat een uitbater zei: 'Die twee, die ken ik wel.'
Zo kreeg Hellin hun namen en adressen. Gewapend met die informatie ging hij naar
de politie. En de daders werden opgepakt. Maar, vertelt Hellin, een forse man in
trainingsbroek en loshangend hemd, 'ik zat langer op het bureel dan zij. Na een
half uur wandelden ze de straat weer op. Er werd niet eens huiszoeking gedaan.
Ik heb mijn spullen nooit teruggezien.'

De twee werden wel veroordeeld om een schadevergoeding te betalen. Daar heeft
Hellin nooit een cent van gezien. 'Maar toch denk je: als ik de dieven zelf kan
vinden, dan kunnen anderen dat misschien ook. En wie weet belandt er toch een
een keer achter de tralies.'

Dat was het begin van www.crimesite.be, de website die hij afgelopen december
opzette. Mensen die beroofd zijn kunnen daar een beschrijving en foto's van hun
gestolen goederen kwijt. Ook geven ze elkaar tips over de laatste trucs van
valsemunters en caravandieven, en roepen ze getuigen op van misdrijven.

Nu, na ruim een half jaar, zijn er winkeliers en particulieren die eerst op de
site kijken voor ze tweedehands spullen kopen. En agenten tot in Mechelen toe
130 kilometer verderop - zetten er signalementen van voortvluchtige verdachten
op. Een paar zaken die op de website stonden zijn nu opgelost. Hellin durft niet
te zeggen of dat alleen door de website komt, 'maar ze heeft er zeker toe
bijgedragen'.

De privatisering van de veiligheid is niet uniek voor Belgie. Overal ter wereld
moet de politie wegens gebrek aan mensen en middelen prioriteiten stellen, en
voelen burgers zich bekocht. Alarmbedrijven doen gouden zaken. Buurten
organiseren hun eigen burgerwacht.  Vervolg BELGIE: pagina 4

BELGIE

Zelf 007 spelen in een nalatig land

Vervolg van pagina 1 In een stad als Marseille zijn hele woonwijken met
slagbomen en pasjessystemen afgeschermd. In Antwerpen huurt het Vlaams Blok
veiligheidsagenten in voor een flatgebouw waar mensen werden lastiggevallen.

'Veiligheid' is in heel Europa een belangrijk onderwerp bij de verkiezingen.
Maar nergens in de Europese Unie, zo wijzen Europese peilingen uit, is het
vertrouwen van de gewone man in de politie zo laag als in Belgie.

Een van de redenen dat het Dutroux-schandaal zovelen blijft schokken, is dat de
kinderverkrachter en moordenaar grotendeels door blunders van de politie zo veel
schade kon aanrichten. Mede daardoor is het proces tegen Marc Dutroux, zes jaar
na zijn arrestatie, nog altijd niet gevoerd: dossiers raakten zoek,
getuigenissen werden niet nagetrokken, politiediensten gaven elkaar informatie
niet door, rechercheurs werden van de zaak afgehaald en vervangen door totaal
nieuwe. Sommigen geloven bovendien dat politici en magistraten uit eigenbelang
het politiewerk saboteerden.

Ook de Bende van Nijvel, die eind jaren tachtig 28 mensen doodschoot in
supermarkten, is nooit opgerold. 'Op zich verwijt ik de politie niets', zegt
Hellin. 'Wat kunnen agenten eraan doen, dat ze geen gsm's krijgen en geen
computers, en dat hun bazen ruzie maken? Dan is er de taalgrens in dit land,
waardoor politiebureaus totaal niet met elkaar communiceren. Het kan drie
maanden duren voor het ene bureau een dossiertje heeft overgemaakt naar het
andere bureau tien kilometer verderop. Criminelen handelen snel, die lachen zich
toch dood? Als iemand bij mij een gestolen auto meldt, staat het tenminste
binnen tien minuten op het Internet. Omdat de politie het niet doet, doe ik
het.'

Zoals andere slachtoffers van misdrijven die hun verhaal niet kwijt kunnen, is
Hellin totaal geobsedeerd. Zelfs als hij 's nachts om twee uur thuiskomt, zet
hij de computer aan om te zien of er nieuwe meldingen zijn. Met zijn
kaalgeschoren hoofd kan hij zo voor politieman doorgaan. Hij is zelfs een keer
naar een autospuiterij gereden aan de andere kant van het land, omdat iemand had
gemeld dat daar een zeldzaam type Daimler werd overgespoten. Zo'n Daimler zou
gebruikt zijn om een jongen in te ontvoeren een van de vele onopgehelderde zaken
in Belgie. 'Dat ging te ver', geeft hij toe. 'Ik mag niet achter boeven
aangaan.'

Zelf '007' spelen is verleidelijk, in een land waar de politie volgens een agent
veel zaken bij voorbaat laat lopen 'omdat het meer loont om een paar uur
automobilisten te flitsen langs de snelweg'. Het probleem is ook dat mensen
Hellin wel tippen, en de politie niet. In Belgie belandt je naam automatisch in
het dossier als je je als getuige aanmeldt. Anoniem getuigen kan niet. 'Omdat
mensen bang zijn dat criminelen wraak nemen, durven ze met zo'n tip niet naar de
politie. Dus komen ze naar mij. En ik licht de politie in.'

De website, die intussen door een alarmfirma wordt gesponsord, heeft nu 700
geregistreerde leden en werd door 20.000 mensen bezocht. Wie inlogt, wordt
vergast op een deprimerende reeks verslagen van drievoudige moorden, fraude met
bankkaarten en vakanties die op een Frans parkeerterrein al strandden omdat
achterbankslapers die het raam een paar millimeter hadden opengelaten door
slaapgas werden bedwelmd.

'Misschien wakker ik het onveiligheidsgevoel aan', geeft Hellin toe. 'Maar ik
doe ook aan preventie. Nog zo'n taak die de politie totaal laat liggen. Als je
hoort dat een bende in Italie met een motor langs je auto rijdt om de zijspiegel
een duw te geven, en dan je horloge afgrist als je je raam opendraait om de
spiegel weer recht te zetten dan is het toch goed om mensen daarvoor te
waarschuwen? Ik weet dat 'sacjackers' in Brussel tegenwoordig 25 tassen per dag
uit auto's weghalen, bij stoplichten. Maar de politie in Brussel licht andere
bureaus in het land niet in over criminele trends bij hen. Vroeg of laat verlegt
die bende haar werkterrein naar Antwerpen of Gent. Door verhalen van gedupeerden
op de site te zetten, kunnen de anderen tenminste op hun hoede zijn.'

Sommige agenten doen meewarig over het werk van deze ijverige 'thuisklusser'.
Anderen vinden dat hij zijn boekje te buiten gaat. Maar dat de crimesite toch
een symptoom is van het gemankeerde politie-optreden in Belgie, willen zelfs
geuniformeerde lezers soms toegeven. In het gastenboek van de site schrijft een
man dan ook: 'Hallo, een heel goeie site die ik als bewakingsagent (Noordstation
te Brussel) goed kan gebruiken, doe zo voort met je ploeg'.

Dominque Hellin woont met zijn rottweiler in het Belgische Kortrijk. Hij heeft
een website voor misdaadbestrijding. (Foto Bas Czerwinski)

Internet ; Criminaliteit ; Recht ; Wetenschap en Techniek ; Technische
Wetenschappen ; Informatica ; Computernetwerken

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              64 of 126 DOCUMENTS

                                NRC Handelsblad

                                 July 17, 2002

Wars van regels ; J.W. Remkes (VVD); Ministerie van Binnenlandse Zaken,
vice-premier

SECTION: Binnenland; Pg. 7

LENGTH: 742 words


Leeftijd: 51

Opleiding: HBS A, kandidaats economie

Loopbaan: Voorzitter JOVD, voorzitter VVD-gemeenteraadsfractie Groningen, lid
Provinciale Staten in Groningen, gedeputeerde, lid van de Tweede Kamer,
staatssecretaris Volkshuisvesting

Heel Nederland heeft het op televisie kunnen zien en het was bijna symbolisch.
Staatssecretaris Johan Remkes (VVD, Volkshuisvesting) toonde zich allerminst een
galante ridder toen tijdens het laatste uitje van Paars het bootje omsloeg
waarin hij en zijn collega Geke Faber (PvdA, Landbouw) klaar zaten voor een
roeitochtje in Twente. Faber verdween kopje onder, maar de lange Remkes stak
geen hand uit om haar te helpen. Keek zelfs niet even om of ze het wel zou
redden, maar beende naar de wal.

Nu de beediging van het CDA/LPF/VVD-kabinet bijna een feit is, kan Remkes op
reis naar zijn favoriete vakantieland Thailand, waar hij zoals gebruikelijk
enkele Groningse vrienden zal treffen. Hij komt dan terug om naar het ministerie
van Binnenlandse Zaken te gaan. Ook mag hij zich vice-premier noemen.
Binnenlandse Zaken is een beleidsterrein waarmee Remkes tijdens zijn jaren als
Kamerlid enige ervaring heeft opgedaan (binnenlands bestuur was zijn
specialisatie), maar waarover hij als politicus geen opvallende ideeen heeft
losgelaten.

De geboren en getogen Groninger Johannes Wijnandus Remkes (1951) stapte in 1993
over naar de landelijke politiek. VVD-leider Bolkestein, die hem graag advies
vroeg, kreeg eindelijk zijn zin. Twee keer eerder was vanuit de partij al een
poging ondernomen Remkes te interesseren voor Den Haag, maar vergeefs. Johan
Remkes draaide zijn zware shagje en dronk zijn potje bier toch het liefst in
Groningen, waar zijn bezigheden als gedeputeerde in het monumentale
provinciehuis hem meer dan voldoende arbeidsvreugde verschaften. In 1998 werd
hij dan toch benoemd in het (tweede) kabinet-Kok.

Remkes heeft zich vanaf het vroegste stadium sterk gemaakt voor de paarse
samenwerking en was zelfs een van de initiatiefnemers voor het Des Indes-beraad
dat het verbond tussen PvdA, VVD en D66 ging voorbereiden. In 1982 nam hij deel
aan het eerste paarse college van Gedeputeerde Staten in Nederland.

Remkes, groot liefhebber van de overleden, maar in het noorden nog altijd immens
populaire zanger Ede Staal, is vierkant voor het dualisme in de politiek. Hij
past dus uitstekend in het kabinet dat heeft aangekondigd een eind te zullen
maken aan de achterkamertjespolitiek. Afspraken maken mag, vindt Remkes, maar in
de Tweede Kamer mogen ook de direct betrokken partijen openlijk laten blijken
wat ze ervan vinden en de plannen kritiseren. Zelf deed hij dat bij tijd en
wijle ook, tot woede van zijn collega's in de andere paarse fracties soms.
Pikant is dat Remkes' overstap naar Binnenlandse Zaken in de Haagse wandelgangen
nogal rechtstreeks wordt verbonden aan het op korte termijn regelen van
benoemingen voor een aantal oudere partijgenoten, waar de huidige liberale
fractie van af wil. 'Hij loopt nu met de sleutelbos', heet het in Den Haag. Maar
de vraag is of zijn 'afgedankte' partijgenoten inderdaad kunnen rekenen op een
mooie benoeming. In 1998 schrapte het parlement op initiatief van Remkes de
voorrechten die ambtenaren genoten ten opzichte van gewone burgers als ze lid
werden van de Tweede Kamer of van het Europees Parlement. Door zijn ingrijpen
staat het voor ambtenaren niet meer vast dat ze na afloop van de
verkiezingstermijn terug kunnen keren op hun oude plaats in het ministerie of
elders.

Remkes kan ook een andere prioriteit van het centrumrechtse kabinet van harte
onderschrijven: meer ruimte voor ondernemers en mondige burgers, minder regels.

In zijn jaren op het ministerie van VROM heeft Remkes laten blijken zich weinig
aan te trekken van zogenaamde taboes. Hij toonde zich bijvoorbeeld voorstander
van allochtonenwijken, terwijl andere partijen in Paars daar fel tegen waren,
omdat ze gettovorming in de hand zouden werken. 'Als Turken of Marokkanen bij
elkaar willen wonen in huizen die ook nog naar hun smaak kunnen worden
ingericht, dan zou ik echt niet weten waarom dat niet zou kunnen', aldus Remkes
eerder dit jaar. Getto's ontstaan volgens hem pas als er dwang wordt toegepast
en er ook niets te kiezen valt.

Hij heeft ook bij herhaling gepleit voor de bouw van meer ruime en dure woningen
in de Vinex-wijken om een zo groot mogelijke variatie te krijgen.

Regering ; Recht ; Politiek en Staat ; Staatsrecht

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              65 of 126 DOCUMENTS

                                NRC Handelsblad

                                 July 17, 2002

Troostprijs ; J.G. de Hoop Scheffer (CDA); Ministerie van Buitenlandse Zaken

SECTION: Binnenland; Pg. 6

LENGTH: 575 words


Leeftijd: 54

Opleiding: gymnasium en rechten aan de Rijksuniversiteit Leiden

Loopbaan: diplomaat bij Buitenlandse Zaken, Tweede-Kamerlid en fractieleider CDA

De laatste keer dat Jaap de Hoop Scheffer op het ministerie van Buitenlandse
Zaken werkte was in 1986, als duvelstoejager van minister Van den Broek (CDA).
Als minister keert hij dezer dagen op het departement terug.

Het is balsem op de ziel van de man die vorig jaar na een kort maar bitter
conflict in de CDA-top het veld moest ruimen als partijleider. Zijn
ministerschap is een welkome troostprijs. Zonder hem aan het roer steeg de
partij immers bij de verkiezingen van 15 mei electoraal gezien tot onverwachte
hoogten en ook De Hoop Scheffer plukt daar nu de vruchten van.

Gedurende zijn politieke loopbaan van de laatste 16 jaar bleek zijn diplomatieke
verleden zowel een zegen als een handicap. Een zegen omdat zijn expertise op dit
vlak, in combinatie met zijn welsprekendheid, hem aanvankelijk goed van pas kwam
in zijn rol van buitenlandwoordvoerder in de Tweede Kamer.

Een handicap omdat hij, eenmaal CDA-partijleider geworden in 1997, door velen
nog altijd werd beschouwd als een deftige diplomaat met een dubbele naam en niet
als de leider van een brede volkspartij. Vooral wanneer hij zich opwierp als de
hoeder van de belangen van 'de gewone man', maakte dat al gauw een wat
geforceerde indruk.

De Hoop Scheffer heeft ook in eigen kring vaak geworsteld met zijn imago. Zo
werd hem door sommigen nagedragen dat hij pas op zijn 34ste toetrad tot het CDA,
nadat hij eerder enkele jaren lid was geweest van D66.

Ook zijn religieuze achtergrond viel niet bij allen in de smaak. Sommige
gereformeerden wantrouwden hem, omdat hij katholiek was. Maar in de ogen van
veel katholieken miste hij juist weer de vertrouwde nestgeur doordat hij niet
uit het zuiden des lands kwam, maar uit de Randstad. Zijn vader, die in de
effectenhandel werkte, was bovendien van huis uit protestant en ging pas over
tot het roomse geloof wegens zijn huwelijk met een katholiek meisje.

Erg geliefd werd De Hoop Scheffer al met al nooit in het CDA, al bestond er in
kleinere kring wel degelijk waardering voor zijn hartelijkheid en zijn
enthousiaste inzet voor de partij. Ook zijn matige electorale resultaten droegen
niet bij tot zijn populariteit, al konden die onmogelijk volledig op zijn conto
worden geschreven.

Diplomatie en politiek lagen bij De Hoop Scheffer vaak in elkaars verlengde. Zo
sleet hij, na korte periodes bij respectievelijk de ambassade in Ghana en de
permanente vertegenwoordging bij de NAVO in Brussel, de helft van zijn
diplomatieke loopbaan in Den Haag als persoonlijk secretaris van de minister van
Buitenlandse Zaken. In die hoedanigheid, waarbij hij als steun en toeverlaat
voor de bewindsman optrad, diende hij achtereenvolgens minister Van der Klaauw
(VVD) en diens opvolgers Van der Stoel (PvdA), Van Agt (CDA) en Van den Broek
(CDA).

Op aanraden van die laatste twee trad De Hoop Scheffer in 1982 zelf toe tot het
CDA. Vier jaar later belandde hij in de Tweede Kamer. Nu keert de politicus De
Hoop Scheffer dus terug op het departement, sadder and wiser, maar wel als chef.

Veel zal hem daar bekend voorkomen, al was het maar omdat hij al sinds jaar en
dag hardloopt met Frank Majoor, secretaris-generaal op Buitenlandse Zaken en
vanaf nu De Hoop Scheffers hoogste ambtenaar.

Regering ; Recht ; Politiek en Staat ; Staatsrecht

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              66 of 126 DOCUMENTS

                                NRC Handelsblad

                                 July 16, 2002

Ruitjespapierland

BYLINE: WILFRED TAKKEN

SECTION: Economie / Beurzen; Pg. 16

LENGTH: 655 words


Er is niets aan de hand in Nederland. Wie gerustgesteld wil worden over de
toestand in het land, moet een avondje NCRV op Nederland 1 kijken. Daar trok
gisteravond een lange stoet van gewone mensen met hun dagelijkse beslommeringen
langs. In Netwerk werd de gewoonste man van Nederland geeerd. Wim Kok gaat met
pensioen en kreeg van de nieuwsrubriek een mooi en goed gelijkend portret
aangeboden. Met een anderhalf meter hoge pasfoto van 'de man uit Bergambacht'
trokken de journalisten door het land om Koks collega's en de man in de straat
naar hun mening over de scheidende premier te vragen. Dat gezeul met de grote
foto was een goed idee. Het gaf de lofzang in losse fragmenten eenheid en een
wat levendiger aanzien.

'Onze ouwe Wim' is integer, solide, narrig en afstandelijk. Hij rijdt gewoon op
een fiets rond ('zijn achterlicht brandt ook nog!'), en hij eet zijn haring bij
voorkeur in stukjes. Hij heeft een doorleefd gezicht, van iemand die veel heeft
meegemaakt. De meeste ondervraagden hadden hem 'bijna nooit vreugdevol gezien',
maar minister Jorritsma heeft hem wel eens zien dansen. Is hij aantrekkelijk?
Volgens een bejaarde vrouw in Huize Avondrood: 'Voor vrouwen niet zo, nee.
Magertjes en op zichzelf.' En zijn erfenis? Burgemeester J. Cohen van Amsterdam:
'Den Uyl was de man van de vergezichten, Kok heeft echt iets voor elkaar
gekregen.' Volgens journalist F. Wester heeft Kok van de politiek
'ruitjespapier' gemaakt. Kamerlid J. Marijnisse (SP) wijst als tegengeluid op de
'buitengewoon deerniswekkende' staat waarin Kok zijn land, zijn partij en
zichzelf achterlaat.

Ook in het NRCV-ziekenhuis (De mensen van de kliniek) en de NCRV-rechtbank (De
rijdende rechter en De volgende zaak) bleek dat Nederland Ruitjespapierland
eigenlijk nog altijd in de overzichtelijke jaren vijftig leeft. In De rijdende
rechter zat een Zeeuwse aanstichter van een vrijgezellenfeest die de schade aan
een huurbusje - krasjes op het dashboard - weigerde te betalen. Goed dat ik geen
rechter ben. Toen ik hoorde dat de vrijgezellen verkleed als Alex en Maxima luid
claxonnerend door een dorpskern waren gereden, wilde ik de dader meteen
veroordelen tot een maand eenzame opsluiting, op veganistisch water en brood,
met 24 uur per dag een peertje van 200 watt boven zijn hoofd.

In De volgende zaak kwamen allerlei kleine overtredingen van de gewone man
langs. Te snel rijden, verzekering twee dagen verlopen, zwart rijden; allemaal
dom gezanik waarmee de gewone man de rechter eigenlijk niet zou moeten
lastigvallen. Een bejaarde sportvisser werd bekeurd omdat hij met meer dan de
twee wettelijk toegestane hengels viste. Hij was vijf keer vrijgesproken, maar
de zesde keer werd hij voor hetzelfde vergrijp toch veroordeeld. Mag dat? Van
die zaak had ik graag meer willen weten. Jammer dat de rechter niet inging op
het ingenieuze vissysteem van de man waarmee hij een maas in de wet had
gevonden. Twee hengels had hij 'ingeworpen'. Twee andere lagen quasi-nonchalant
op de oever, maar de visdraden hingen via de twee ingeworpen hengels toch in het
water. Zo had hij twee wettelijk toegestane hengels met vier gedoogde dobbers,
die overigens 'beetverklikkers' of 'wakertjes' blijken te heten.

Ook SBS6 houdt van gewone mensen, maar daar krijg je wat meer de rauwe kanten
van het leven te zien. Bij de NCRV was het een visser met vier hengels, bij Hart
van Nederland was het achtereenvolgens: moord en brand, moord, uitslaande brand.
Verder zijn de legionellabacterie en zangeres Babette van Veen weer helemaal
terug van weggeweest. (Babette had twee jaar 'nagedacht'.) Daarna volgde een
eindeloos durend item over de Nijmeegse vierdaagse. De stoet van gewone mensen
zwol nu wel erg aan. Al die oude lijven in vrijetijdskleding, al die
gemeenplaatsen over niets. Het is goed dat de gewone man het zo fijn heeft in
Ruitjespapierland, maar dat hoeft toch niet allemaal op televisie?

Televisie ; Media ; Omroep

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              67 of 126 DOCUMENTS

                                NRC Handelsblad

                                 July 16, 2002

Het schimmige lot van de gevangenen van 11 september

BYLINE: DOOR ONZE REDACTEUR TITIA KETELAAR

SECTION: Binnenland; Pg. 6

LENGTH: 1085 words

DATELINE: ROTTERDAM, 16 JULI.


De VS houden nog meer dan 600 '11-september-gevangenen' vast. Er is zeer weinig
over hen bekend.

Nabril al-Marabh (35) stond op 18 september vorig jaar nietsvermoedend in een
avondwinkel in Boston toen zes FBI-agenten met getrokken wapens binnenstormden
en hem arresteerden. Een wat luie, opvliegende man, die volgens collega's niets
liever deed dan passagiers in zijn taxi rondrijden. En die, zo bleek bij zijn
arrestatie, geen verblijfsvergunning had. Verborgen in de laadruimte van een
vrachtwagen was de Koeweiti in 1989 over de brug bij de Niagara Falls vanuit
Canada de Verenigde Staten binnengekomen.

Tien maanden later zit taxichauffeur Al-Marabh nog steeds vast, officieel wegens
overtreding van de visumregels. Amerikaanse media suggereren dat hij een
'cruciale getuige' is in het onderzoek naar de aanslagen van 11 september. De
FBI zou in zijn huis een kaart met vliegtuigroutes hebben gevonden. En in 1994
zou hij zijn vriendin een foto van een terroristisch trainingskamp in
Afghanistan hebben laten zien. Ook zou hij bevriend zijn met Raed Hijazi, die in
de millenniumnacht een hotel in Jordanie wilde opblazen.

Amnesty International schat dat na 11 september 1.200 mensen, veelal mannen van
Arabische afkomst, wegens visumovertredingen zijn gearresteerd. Met veel ophef
zijn ze opgepakt, zonder enig rumoer zijn ze uitgewezen, of zitten ze in sommige
gevallen nog vast in afwachting van 'security clearance' door de FBI. Vorige
week maakte minister van Justitie John Ashcroft bekend nog 74 mensen vast te
houden. Ruim 750 mannen zijn uitgewezen, de rest is vrijgelaten. Ashcroft noemde
de arrestaties 'noodzakelijk om nieuwe aanslagen te voorkomen, verstoren en te
vertragen'.

Op de Amerikaanse marinebasis Guantanamo Bay op Cuba zit nog een andere
categorie '11-september-gevangenen': voor zover bekend 564 Al-Qaedastrijders uit
38 landen, opgepakt tijdens de Amerikaanse aanval in Afghanistan. Amerikaanse
rechercheurs ondervragen hen om informatie te verzamelen over het
terroristennetwerk Al-Qaeda. Geen van hen is aangeklaagd. 'In plaats van
onschuldig tot het tegendeel is bewezen, zijn de 11-september-gevangenen als het
ware schuldig bevonden aan terrorisme tot hun onschuld is bewezen', zegt
advocaat Steven Watt van de burgerrechtenorganisatie Center for Constitutional
Rights (CCR). De organisatie verdedigt vier gevangenen op Guantanamo Bay en drie
reeds gedeporteerde illegale immigranten. Namens de zeven clienten spande het
CCR rechtszaken aan tegen onder anderen president George W. Bush.

De drie illegale immigranten die het CCR vertegenwoordigt werden net als
taxichauffeur Al-Marabh in september 2001 opgepakt wegens het overtreden van de
visumregels. De Turk Ibrahim Turkmen werkte op een toeristenvisum, net als de
Fransman Asif-ur-Rehman Saffi. De Canadees Syed Amjad Ali Jaffri vergat zijn
toeristenvisum te verlengen. 'Kleine vergrijpen waarvoor iemand normaliter
meteen het land wordt uitgezet', zegt Angela Wright van Amnesty International.
Maar in dit geval volgde de uitzetting pas na ruim drie maanden. Want onder de
Amerikaanse oorlogswetten die na 11 september van kracht werden, mag een
vreemdeling 'langer' dan 90 dagen door de Immigratie- en Naturalisatiedienst
(INS) gevangen worden gezet wanneer vrijlating 'de nationale veiligheid van de
VS kan bedreigen'.

Over de gevangenen op Guantanamo Bay doet de Amerikaanse regering sinds februari
nauwelijks meer mededelingen. Het Internationale Rode Kruis (ICRC) bezoekt de
gedetineerden regelmatig maar doet in dit geval geen mededelingen om zijn
onafhankelijkheid te bewaren. Amnesty heeft de VS al vaker toegang tot de basis
gevraagd, zowel voor Amnesty-medewerkers als voor advocaten, maar krijgt 'geen
antwoord', zegt Wright.

Via brieven aan familieleden sijpelt wel nieuws naar buiten. De gevangenen
worden niet langer vastgehouden in kooien in de buitenlucht wat begin dit jaar
nog tot internationale verontwaardiging leidde maar zitten in nieuw gebouwde
cellen. Ze zouden, zo vertelde de Australier David Hicks in een brief aan zijn
vader, 'een kwartier per week naar buiten mogen'. Hicks werd in januari in
Afghanistan gearresteerd en naar Guantanamo Bay overgebracht.

Via dezelfde brief werd advocaat Steven Watt door de familie van Hicks in de arm
genomen. Hij heeft zijn client, en de andere drie mannen die hij
vertegenwoordigt, nog niet kunnen ontmoeten. In een pleidooi voor een federale
rechtbank beargumenteerde het Amerikaanse ministerie van Justitie op 20 juni dat
'onder de wetten en gebruiken in oorlogstijd een vijandige strijder niet het
recht heeft om een advocaat te ontmoeten om over zijn gevangenschap te praten,
en zeker niet zonder de aanwezigheid van militaire autoriteiten'.

De VS beschouwen de mannen als 'illegale strijders', wat betekent dat ze geen
krijgsgevangenen of gewone burgers zijn en daardoor niet onder de Geneefse
Conventies (1949) vallen. Watt: 'Ons belangrijkste bezwaar is dat ze daardoor
geen juridische status hebben en daar volgt dan uit dat ze ook geen rechten
hebben.'

Het ministerie van Defensie herhaalde vorige week nog eens dat de gevangenis op
Guantanamo Bay noodzakelijk is in de oorlog tegen het terrorisme. Een gevangene
krijgt een 'ticket naar buiten' wanneer de VS besluiten dat hij geen gevaar is
voor de veiligheid, hij geen verdere informatie kan verschaffen en hij in de
toekomst niet van waarde is als getuige of verdachte bij een rechtszaak. Volgens
het ministerie van Defensie leidden de verhoren al tot de arrestatie van vier
Marokkanen en enkele Saoediers, die betrokken zouden zijn geweest bij
terroristische aanslagen.

Zijn de gevangenen schuldig of niet? Het Amerikaanse ministerie van Defensie zei
in het tijdschrift Newsweek dat 'het beantwoorden van zulke vragen niet is waar
Guantanamo Bay over gaat'. In juni besliste het Amerikaanse Hooggerechtshof dat
de regering niet verplicht is namen en aantallen van gevangenen vrij te geven,
en dat het terecht is dat rechtszaken tegen illegale immigranten achter gesloten
deuren plaatsvinden. 'Amerikanen vertrouwen erop dat de regering alles doet om
nieuwe aanslagen te voorkomen', zegt Watt somber. 'En het gaat hier zogenaamd
'slechts' om vreemdelingen.'

Ook fotograferen mag niet meer op Guantanamo Bay. Deze foto dateert van 14
januari: een Amerikaanse vrouwelijke militair observeert gevangen
Al-Qaedastrijders. (Foto Reuters)

Internationale gewapende conflicten ; Mensenrechten ; Recht ; Politiek en Staat
; Staatsrecht ; Volkenrecht

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              68 of 126 DOCUMENTS

                                NRC Handelsblad

                                  July 9, 2002

Benchmark Amsterdam

SECTION: Binnenland; Pg. 2

LENGTH: 508 words


Voor de gewone man is het in Amsterdam redelijk toeven. Wie over een fiets
beschikt, en zich niet per taxi hoeft te vervoeren, is in Amsterdam ruim twee
keer goedkoper uit dan in de drie duurste wereldsteden Hongkong, Moskou en
Tokio. Zelfs megapolen als Kairo en Lagos of de economische provincieplaatsen
St. Petersburg en Kiev zijn kostbaarder. Volgens het jaarlijkse onderzoek van
adviesbureau Mercer valt Amsterdam ook binnen de Europese Unie mee. De stad is
duurder geworden - mede door hogere taxiprijzen die de wettelijke liberalisering
juist dacht te drukken - maar de meeste kosten blijven relatief stabiel.

Dat is relatief goed nieuws voor Holland. Amsterdam is door de vierde luchthaven
van Europa, de hoogwaardige financiele en commerciele diensten en het navenante
culturele aanbod voor buitenlandse investeerders immers de eerste stad in de
randstedelijke delta. Een bedrijf dat zich hier wil vestigen, hoeft zich niet
bij voorbaat te laten afschrikken door de duurtetoeslag die 'expats' nog voor
hun tijdelijke verhuizing zullen opeisen.

Was het maar zo eenvoudig. De kosten van levensonderhoud zeggen namelijk niet
alles over de kwaliteit van het leven. Wie 's ochtends verse jus d' orange, 's
middags een ciabatta gorgonzola en 's avonds te voet naar de opera wil, kan
beter in Amsterdam terecht dan in Riga. Maar er is meer nodig om aantrekkelijk
te zijn en te blijven. Naast kwantitatieve cijfers zijn kwalitatieve indicatoren
van belang. Die draaien om het niveau van de criminaliteit, de justitiele
autoriteiten, de gezondheidszorg, het onderwijs, de nutsbedrijven, de
volkshuisvesting en het milieu.

Op deze wereldranglijst van hetzelfde bureau Mercer slaat Amsterdam met een
twaalfde plaats tussen Munchen en Melbourne ook geen slecht figuur. Een blik op
deze top vijftig levert niettemin een ander perspectief op. Niet Riga en Kiev
zijn de concurrenten van Amsterdam, maar het duurdere Kopenhagen of Wenen en
goedkopere steden als Zurich en Frankfurt. Dat zijn niet toevallig steden waar
de verschillen tussen de top en de basis van de sociale piramide minder groot en
zichtbaar zijn dan in bijvoorbeeld St. Petersburg.

Die concurrentiepositie van Amsterdam wordt bij uitstek bepaald door het
publieke domein. Kortom, door de kwaliteit van het politieke bestuur. In
wetenschappelijke kring woedt enige jaren een academisch debat over de vraag of
de fysieke bebouwing nog wel de kern is van de sociale infrastructuur. Wat is
belangrijker: huizen voor de middenklasse of uitgaansgelegenheden? Het antwoord
is niet simpel. Maar een ding is hoe dan ook zeker. Als niet meer gebouwd kan
worden voor modale groepen - dat is het geval door uiteenlopende oorzaken als
dalende subsidies, stijgende kosten en stagnerende politieke wil - wordt de stad
in het midden vanzelf uitgehold.

Dat is op langere termijn een bedreiging. Want als de sociale omgeving niet
stabiel is, is het investeringsklimaat dat ook niet.

Woningbezit ; Dorpen en steden ; Infrastructuur ; Ruimtelijke Ordening ;
Volkshuisvesting

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              69 of 126 DOCUMENTS

                                NRC Handelsblad

                                  July 8, 2002

China blokkeert tv-uitzendingen van BBC

SOURCE: AP

BYLINE: (AP)

SECTION: Binnenland; Pg. 6

LENGTH: 447 words

DATELINE: PEKING, 8 JULI.


China blokkeert sinds een week de uitzendingen van de Britse televisiezender BBC
naar Chinese afnemers. De zender werd afgesloten van de Chinese satelliet
Sinosat 1, nadat de BBC World in een uitzending op 1 juli, de dag waarop werd
herdacht hoe in 1997 de Britse kroonkolonie Hongkong aan China werd
overgedragen, een item toonde over de verboden geestelijke beweging Falun Gong.
De BBC zendt sinds vorig jaar via de Chinese satelliet in China uit en deed dat
voorheen al via buitenlandse satellieten. Het is niet voor het eerst dat de
Britse zender uit de lucht is gehaald.

Satellietaansluitingen die toegang bieden tot buitenlandse zenders zijn in China
verboden voor gewone burgers en voorbehouden aan partijkader en luxe hotels. De
Chinese politie treedt onverbiddelijk op tegen bezitters van illegale
schotelantennes.

Het uitvallen van de Britse zender treft vooral gasten in de 60.000 duurdere
hotelkamers en diplomaten en journalisten die wonen en werken in gebouwen met
toegang tot de satellietverbinding. Volgens de BBC is de televisiezender ook op
drie andere satellieten onderbroken, maar kan de BBC op deze lokaties in Azie
weer worden ontvangen.

Buitenlandse media hebben in China maar mondjesmaat speelruimte. Vorig jaar
kregen Newscorp en AOL/Time Warner tv-uitzendrechten in China. Uiteindelijk
lukte het de mediamagnaat Rupert Murdoch om als eerste rechtstreeks toegang te
krijgen tot de Chinese markt, die naar schatting uit 350 miljoen
televisietoestellen bestaat. In ruil daarvoor wilde China de Engelstalige
overheidszender CCTV-9 rechtstreeks in Amerika kunnen uitzenden.

Buitenlandse media worden nauwlettend in de gaten gehouden. Berichtgeving die
China tegenstaat wordt bestraft. Regelmatig worden internetsites of andere
buitenlandse zenders geblokkeerd. Zo is de website van de BBC al eerder
geblokkeerd. De Chinese media zijn staatseigendom en worden strikt
gecontroleerd. De censuur op de berichtgeving in het land ligt daarmee veelal in
handen van de Chinese media zelf.

Volgens het communistisch bewind in China vormt Falun Gong, sinds 1999 door
China verboden, een bedreiging voor orde en gezag. De geestelijke beweging, ook
bekend onder de naam Falun Dafa, brak verschillende keren in op uitzendingen van
lokale televisiestations met boodschappen vol kritiek op de Chinese overheid. In
april werden negen aanhangers van Falun Gong gearresteerd op verdenking van het
organiseren van een illegale uitzending van materiaal, dat werd bestempeld als
pro-Falun Gong, op de televisiezender van de Noord-Chinese provincie Jilin.

Journalistiek ; Televisie ; Mensenrechten ; Recht ; Politiek en Staat ;
Staatsrecht ; Media ; Omroep

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              70 of 126 DOCUMENTS

                                NRC Handelsblad

                                  July 8, 2002

Goede debater, aardige vent, belt elke dag z'n moeder ; Premier in spe Jan Peter
Balkenende zal 'niet in het Torentje blijven zitten'

BYLINE: RAYMOND VAN DEN BOOGAARD

SECTION: Binnenland; Pg. 2

LENGTH: 2230 words


Aanstaand CDA-premier Jan Peter Balkenende is een onberispelijk man. Vrijwel
overal laat hij een smetteloze indruk achter. Volgens collega's en vrienden is
hij iemand die met argumenten en welsprekendheid wint, niet door intrige of
gewroet. 'Maar hij wil wel graag de nieren proeven.'

Bezorgd is zij wel, de moeder van formateur Jan Peter Balkenende, deo volente de
volgende minister-president van Nederland. 'Het is een keihard vak', zegt zij.
Gelukkig weet ze dat alles goed gaat met haar zoon, die hard bezig is een
kabinet te formeren. 'Jan Peter belt bijna elke dag even op, en klinkt dan heel
ontspannen'.

Toos Balkenende volgt in haar huis in het Zeeuwse Kappelle-Biezelinge nabij Goes
samen met haar man de kabinetsformatie nauwgezet. Het is allemaal wel heel vlug
gegaan, vertelt ze: de onverwachte benoeming van haar zoon vorig jaar tot
fractievoorzitter van het CDA in de Tweede Kamer, zijn lijsttrekkerschap bij de
verkiezingen. En vervolgens, na een verkiezingsoverwinning waarvan het CDA
kortgeleden nog slechts kon dromen, het premierschap.

Haar zorgen betreffen geenszins de capaciteiten van haar zoon, meer de gevolgen
van de dag-en -nachtbetrekking die het premierschap is, voor diens persoonlijk
leven. Hoe moet dat nu met het contact met zijn driejarig dochtertje en Bianca
Hoogendijk, de vrouw waarmee de ogenschijnlijk verstokte vrijgezel Jan Peter
Balkenende in 1996 huwde, en waarmee hij - pas drie jaar later - ging samenwonen
in Capelle aan den IJssel?

Zorgen zijn er meer, in de maatschappelijke omgeving van Jan Peter Balkenende.
Er is ook groot vertrouwen: in zijn motivatie, zijn vermogen om met mensen om te
gaan, zijn intellect, zijn verbale vermogens en zijn overtuigingskracht.

Maar er wordt in politiek en bestuurlijk opzicht nogal iets gevergd van de
46-jarige Balkenende: leiding geven aan een van de meest gecompliceerde
kabinetten na de oorlog, met een nieuwe en mogelijkerwijs instabiele LPF, en een
zeer kritische VVD. Maar ook het voorzitterschap van de Europese Unie in de
eerste helft van 2004 komt eraan, en bovenop dat alles komt ook nog het
CDA-leiderschap.

Dat zijn taken van een andere orde dan de bestuurs- en politieke ervaring die
Balkenende tot nu toe heeft opgedaan: zijn carriere van zestien jaar als
gemeenteraadslid in Amstelveen, zijn vier jaar ervaring in de Tweede Kamer
(waarvan drie jaar als financieel woordvoerder), zijn veertienjarige carriere
als stafmedewerker van het Wetenschappelijk Instituut van het CDA, zijn negen
jaar als bijzonder hoogleraar 'Christelijk Sociaal Denken' aan de Vrije
Universiteit, zijn ruime ervaring als bestuurder in allerlei organisaties van
vooral protestants-christelijke snit.

Overal lijkt hij een goede, en sympathieke indruk te hebben achtergelaten, en
naam te hebben gemaakt als een uitstekend debater en een aardige vent - iemand
die met argumenten en welsprekendheid wint, en niet door intrige of gewroet.
Maar er zijn ook lacunes in Balkenende's ervaring: het bedrijfsleven is hem
onbekend en pas sinds oktober vorig jaar, toen hij tot zijn eigen verrassing
Jaap de Hoop Scheffer opvolgde als CDA-leider, heeft hij uit de eerste hand het
fenomeen machtsstrijd leren kennen. Evenmin heeft hij zich op het premierschap
kunnen voorbereiden door een ministerschap, zoals de vorige CDA-premier, Ruud
Lubbers. Balkenende was zelfs nooit wethouder.

Casper Stevens, CDA-collega uit het Amstelveense gemeentebestuur, denkt dat
Balkenende het wel in zich heeft. 'Maar ik vraag me af of hij het wel moet
willen, het premierschap. Zijn grote kracht ligt in het debat, daar heeft hij
plezier in, en daarin is hij onovertroffen.'

Zeeuwse premiers zijn zeldzaam in Nederland - voor de vorige moeten we terug
naar Isaac Dignus Fransen van de Putte, een notabel uit Goes die het ambt van
1866 tot 1876 bekleedde. De Balkenendes zijn geen notabelen van oorsprong, maar
gereformeerde 'kleine luiden' met hun wortels in de Antirevolutionaire Partij
(ARP). Balkenende's ouders - hij heet Jan Peter naar zijn vader - wonen nog
steeds in het huis waar de premier in spe in 1956 werd geboren. Jan Peter jr.
heeft twee jongere broers.

De belangstelling voor wat in CDA-kring 'het maatschappelijk middenveld' wordt
genoemd - het geheel van maatschappelijke, zelfbesturende organisaties die los
staan van de staat - heeft hij van geen vreemde, menen zijn ouders. Moeder
Balkenende, die na het huwelijk naar de geest van de tijd een loopbaan als
onderwijzeres moest beeindigen, heeft haar sporen verdiend in het christelijk
vrouwenwerk (ook internationaal) en het Rode Kruis. Vader Balkenende,
directielid van een peulvruchten-groothandel, reisde het land af door zijn
functies bij het gereformeerde jongerenwerk.

De Balkenendes bekennen zich tot de hoofdstroom van de Gereformeerde Kerk, die
thans in een fusieproces is verwikkeld met de Hervormden. Mevrouw Balkenende kan
zich wel eens ergeren, wanneer zij over haar zoon Jan Peter ziet geschreven dat
deze zo'n ontzettend gereformeerde indruk maakt. 'Wat bedoelen ze daar dan
mee?', vraagt zij zich af. 'Wij zijn juist ruim van gedachten'. Jan Peter sr.
vult aan: 'Wij zijn zeer oecumenisch'.

Aan Jan Peter jr. was al jong een zekere beschouwelijkheid eigen, vertellen zijn
ouders. Met een wereldontvangertje stelde hij zich als kind al gedetailleerd op
de hoogte van gebeurtenissen in den vreemde - hij spreekt overigens uitstekend
Engels en Duits. Hij kon aardig leren, al was hij lang niet altijd de beste van
de klas. Zijn moeder herinnert zich, hoe hij als veertienjarige tijdens de afwas
opeens zei: 'Als jij en pappa gaan scheiden, hoef je niet te denken dat ik voor
een van jullie ga kiezen'. Niet dat van een scheiding van de Balkenendes in het
minst sprake was, maar zij acht de anekdote typisch voor haar zoon: altijd
stappen vooruit denken, en al een aanpak in gedachten hebben, voordat het
probleem zich voordoet.

In de traditie van het gereformeerde volksdeel ging Jan Peter in 1974 naar
Amsterdam, om er te gaan studeren aan de Vrije Universiteit. Het werd
geschiedenis, zes jaar lang, en daarna nog drie jaar rechten, omdat de
mogelijkheid dat er met geschiedenis misschien alleen een loopbaan als leraar in
het verschiet lag, hem weinig aanlokkelijk voorkwam. Amsterdam en de VU openden
nieuwe werelden voor de jonge Jan Peter: zijn eerste scriptie had Karl Marx als
onderwerp, en ook kerkte hij wel buiten eigen kring, bij de vrijzinnig-hervormde
gemeente van ds. Nico ter Linden in de Westerkerk.

Als lid van het VU-corps nam hij volop deel aan het traditionele studentenleven,
met zijn disputen en gezelschappen. In deze context bleek hij al spoedig sterk
verbaal begaafd - waaraan ook het ouderlijk milieu met zijn vertrouwdheid met de
Tale Kanaans een rol heeft gespeeld. De gave van het woord is Balkenende steeds
goed van pas gekomen. Niet alleen bij de behandeling van ernstige zaken in de
partij maar ook door het vermogen om - op min of meer studentikoze wijze -
potentieel saaie bijeenkomsten op te luisteren met humor. Bekend is zijn
gloedvolle verdediging van de krokettenmotie in de Amstelveense gemeenteraad:
als een vergadering tot na elf uur 's avonds duurde moest de raad het recht
hebben, uit een belendende snackbar deze versnaperingen te laten komen.
Balkenende is ook een verdienstelijk imitator: het EO-radioprogramma 'De
muzikale fruitmand' en het tranenrijke berouw van de Amerikaanse prediker Jimmy
Swaggart behoren tot zijn succesnummers.

In 1978 meldde hij zich als lid bij het CDA en in 1982 al werd hij gevraagd zich
kandidaat te stellen voor de gemeenteraad in Amstelveen. Dat was namelijk zijn
woonplaats, aangezien de VU-studentenflats zich net op Amstelveens grondgebied
bevinden. Later verhuisde Balkenende naar een flat aan de Meander, een complex
in het cenrtum van Amstelveen, waar hij heeft gewoond tot hij in 1999 met zijn
vrouw Bianca in Capelle ging wonen.

'Een hele prettige vent', herinnert fractiegenoot Casper Stevens zich
Balkenende. Als CDA-wethouder gaf Stevens leiding aan de opbouw van een heus
stadshart voor Amstelveen, met grootwinkelbedrijven, een theater en andere
voorzieningen. Dat ging in uitstekende samenwerking met Balkenende, totdat er
landelijke wettelijke voorzieningen kwamen voor - gedeeltelijke - openstelling
van winkels op zondag. Toen keerde Balkenende zich uit naam van de zondagsrust
tegen de eigen CDA-wethouder, die echter aan het winkelbedrijf reeds beloften
had gedaan. Er was in de raad een meerderheid voor de zondagsopening, maar de
CDA-fractie stemde tegen de wethouder.

Is Balkenende dan toch een ideologische scherpslijper? NCRV-directeur Harry
Hemmink meent van niet. 'Maar hij is wel iemand die graag de nieren wil
proeven', meent hij. Er was heel wat overredingskracht voor nodig om Balkenende,
als lid van het NCRV-bestuur, te laten instemmen met de imagoverandering van de
protestante omroep in de jaren negentig - van een duidelijk confessioneel
stempel naar een meer in het algemeen op fatsoen en respect gericht beeld. Maar
eenmaal om, droeg Balkenende het nieuwe imago ook uit.

Eduard Kimman, collega-hoogleraar van Balkenende aan de VU, acht Balkenende 'een
pragmaticus'. 'Hij is eigenlijk niet zo'n normatieve denker', zegt hij. 'Ik heb
vaak gemerkt dat hij eerst iets poneert, en er dan later de argumenten bij
zoekt'. Hij kan, zegt zijn omgeving, wel buitengewoon koppig zijn als eenmaal
een standpunt is ingenomen. Dat bleek ook in verkiezingstijd: in het licht van
voortdurende grapjes over zijn uiterlijk was het volstrekt ondenkbaar dat
Balkenende aan dat uiterlijk iets zou wijzigen.

Zijn pragmatische inslag, meent europarlementarier en ex-CDA-voorzitter Wim van
Velzen, zal er ook voor zorgen dat Balkenende op Europees niveau een succes zal
blijken. Natuurlijk leven bij coalitiepartner LPF eurosceptische ideeen, en zou
de VVD wel graag zien dat eerst de landbouwsubsidies in de Europese Unie worden
afgeschaft, voordat de Unie wordt uitgebreid. 'Maar Balkenende weet dat je in de
EU alleen iets kunt bereiken, als je je als land positief en constructief
opstelt'. Wat ook zal helpen, meent hij, is dat in de EU het aantal
sociaal-democratische regeringsleiders geleidelijk afneemt, ten gunste van de
christen-democratie.

Een van de eerste dingen die Balkenende aan het begin van de kabinetsinformatie
deed, was aan LPF-onderhandelaar Mat Herben, die zich met enige regelmaat op het
oeuvre van Pim Fortuyn beriep, zijn eigen bundel Anders en Beter cadeau geven.
Die bevat toespraken die enerzijds het verkiezingsprogramma van het CDA
weergeven, maar tegelijkertijd ook een indruk geven van het gedachtegoed van
Balkenende zelf, waarin een grote nadruk valt op het 'maatschappelijke
middenveld'. Dat beide samenvallen is geen toeval: hoewel Balkenende van 1986
tot 1998 nooit hoofd is geweest van het Wetenschappelijk Instituut van het CDA,
speelde hij een rol in de vele CDA-commissies die na het verkiezingsdebacle van
het CDA in 1994 (twintig zetels verlies) de partij weer met een ideologische
herbezinning op de rails probeerden te krijgen. Balkenende was ook lid van het
in 1996 opgerichte 'strategisch beraad' van het CDA, waarin hij zeer bevriend
raakte met Donner, de informateur van de afgelopen weken.

Veel in Balkenende's politieke carriere was toeval: dat hij in 1998 meteen
financieel woordvoerder werd, kwam mede doordat zittend financieel woordvoerder
Gerrit Terpstra door de stembustegenslag niet was herkozen. Dat hij vorig jaar
als nummer twee van de fractie een voor de hand liggende kandidaat was om nummer
een te worden, kwam ook doordat de oorspronkelijke nummer twee onder Jaap de
Hoop Scheffer, Ank Bijleveld, juist burgemeester was geworden in de gemeenten
Hof van Twente en de Tweede Kamer had verlaten.

Maar zijn ideeen zijn geen toeval: er loopt een rechte lijn van zijn dissertatie
uit 1992, naar zijn oratie als hoogleraar in 1993 naar zijn talrijke artikelen
en redevoeringen. Steeds gaat het over fatsoen, over het gezin, over het zinvol
beheer van de publieke sector, en vooral over dat maatschappelijk middenveld.

Lang ontbrak aan dit arbeidzame bestaan de dimensie van een gezinsleven. In een
openhartig vraaggesprek met het tijdschrift Opzij heeft Balkenende vorig jaar
verteld, dat zijn houding op dit gebied lange tijd terughoudend was. In zijn
werk was hij 'hartstochtelijk', maar in 'relaties' moest je 'laten komen wat
kwam', vertelde hij. Het kwam tenslotte in 1993, via de partij. Balkenende
leerde Bianca, die tegenwoordig aan de Erasmus Universiteit in Rotterdam
arbeidsrecht doceert, kennen omdat zij assistent bij de CDA-fractie was.

Hoe moet dat nu - vraagt de moeder van de aanstaande premier zich af. 'Je
prive-leven ligt als minister-president op straat', en in het Opzij-artikel liet
Bianca al duidelijk weten het tijdsbeslag op het gezinsleven door het
fractieleiderschap, niet als een onverdeeld positief gegeven te beschouwen.

Aan de andere kant is het een probleem, waarin veel 'gewone' Nederlanders zich
zullen herkennen. En als zodanig typerend voor Balkenende, meent Van Velzen.
'Let maar op: hij wordt een premier dichtbij de mensen - die blijft niet in het
Torentje zitten'.

Jan Peter Balkenende: 'geen ideologische scherpslijper' (Foto Roel Rozenburg)

Regering ; Politieke partijen ; Recht ; Politiek en Staat ; Staatsrecht ;
Gemeenten ; Binnenlandse Politiek ; Lokale Politiek

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              71 of 126 DOCUMENTS

                                NRC Handelsblad

                                  July 5, 2002

Ieder zijn eigen kruidenrekje ; Historische studies over de Nederlandse burger

BYLINE: ROELOF VAN GELDER

SECTION: boeken; Pg. 27

LENGTH: 2908 words


Nederland moet weer van de burgers zijn, heet het in de politiek. Maar het heeft
lang geduurd voor iedere Nederlander zich burger kon noemen, laat staan voordat
iedereen zich burgerlijk wilde noemen. Een nieuw deel uit de reeks
Begripsgeschiedenis toont hoeveel uiteenlopende betekenissen deze woorden hebben
gekend.

In het deze week gepresenteerde regeerakkoord komt 24 maal het woord burger
voor. Er is, zo kunnen we lezen, iets met die burger aan de hand. Hij zit niet
lekker in zijn vel, heeft een problematische verhouding tot de overheid en
ontbeert veel. De opstellers nemen een verlies van vertrouwen in de overheid
waar bij de burger, die zich in de steek gelaten voelt, en tegelijkertijd een
groeiende ergernis bij diezelfde burger omdat die zich 'ingesnoerd' voelt; hij
raakt verstrikt 'in regels en bureaucratie'. Er is dus kennelijk zowel te veel
als te weinig overheid. Daar moet iets aan gedaan worden en daarom dient 'het
vertrouwen van burgers in het functioneren van de overheid en de collectieve
voorzieningen' hersteld te worden. Omgekeerd moet de overheid juist vertrouwen
krijgen 'in het vermogen van burgers en maatschappelijke organisaties en
instellingen om zelf verantwoordelijke keuzes te kunnen maken'.

De paradoxale boodschap is dat de Nederlander weer burgerzin moet krijgen. Maar
juist dat woord ontbreekt. Misschien is dat geen wonder. De begrippen 'burger',
'burgerlijk' en 'burgerzin' waren lang lelijk in diskrediet geraakt. Ze stonden
voor behoudend, fantasieloos en benepen en er is niemand die zich daar graag mee
associeert. Nu lijkt het begrip aan een terugkeer begonnen. Maar als de moderne
Nederlander zich burger noemt, is dat vooral op een verongelijkte of
stampvoetende toon. 'Ik als burger', horen we dan, 'heb recht op dit of dat...'
, waarna een tirade volgt op de overheid die de burger 'in de steek gheeft
gelaten; of heeft verzuimd zus of zo goed te regelen. Dezelfde Nederlander is
inmiddels vergeten dat hij een dag tevoren steen en been klaagde over de
overheid die het bestond hem, als volwassen burger, te betuttelen met 'al die
wetten en regeltjes'.

Dat is wel eens anders geweest. Hoe het begrip 'burger' van inhoud is veranderd
en een negatieve connotatie heeft gekregen wordt in twaalf artikelen uiteengezet
in het boek Burger. Dit is het vierde deel in de Reeks Nederlandse
Begripsgeschiedenis, een meerjarig project waaraan historici, neerlandici en
kunsthistorici enkele jaren geleden begonnen zijn, in navolging van onder meer
de Duitse Geschichtliche Grundbegriffe. Tot nu toe zijn verschenen Vaderland,
Vrijheid (beide in 1999) en Beschaving (2001). Het deel Republiek zal binnenkort
het licht zien.

Begripsgeschiedenis brengt de veranderende betekenis van begrippen in kaart. Zij
toont de maatschappelijke veranderingen achter de begrippen en behoedt de lezer
ervoor om al te luchtig om te springen met woorden als 'beschaving' en
'vrijheid'. Het is dus een wapen tegen anachronistisch woordgebruik en het
dwingt je om telkens die begrippen in hun context onder ogen te zien. Er staan
bijdragen in over de ontwikkeling van het verschijnsel gedurende zeven eeuwen,
waarbij de negentiende eeuw het zwaarste accent krijgt. Aparte hoofdstukken zijn
gewijd aan de burgeres, aan de burger in de literatuur van de middeleeuwen en de
zeventiende eeuw, en aan de burgerlijke kunst in de negentiende eeuw. De
betekenis van begrippen verandert telkens en zelfs in een periode kan een begrip
verschillende associaties oproepen. Ook in deze bundel blijkt hoe elke definitie
weer uit de handen van de historicus kan glippen, zodat hier en daar als ei van
Columbus geconcludeerd wordt dat het begrip 'flexibel' is.

Het begon allemaal in de steden. Zonder stad geen burger. En anders dan de
Duitse series die de laatste drie eeuwen beslaan, strekt de Nederlandse
bergripsgeschiedenis zich uit van de middeleeuwen tot het heden. De stedelijke
burger onderscheidde zich van de boer, de vreemdeling, de edele, maar hij kan
niet gelijkgesteld worden met de inwoner van de stad. Een burger of 'poorter',
zoals hij aanvankelijk werd genoemd, is een stadsbewoner die het poorterschap
had verworven en daarmee onderdeel was geworden van de geordende politieke
stedelijke gemeenschap. Hij had bepaalde rechten gekregen en had ook plichten op
zich genomen. Tot die burgers behoorden zowel de stedelijke elite - het
patriciaat, rijk, politiek machtig en bestaande uit een aantal families - als de
klasse van handwerkslieden. Het was een juridisch begrip. Maar dat niet alleen:
het gaf ook een verbondenheid aan, van de burgers onderling, ten opzichte van de
niet-burgers, burgers van andere steden en de landsheer. Het belang van de
burger lag in de eerste plaats bij hemzelf, bij zijn familie, zijn vrienden en
verwanten en daarna bij de stad. Als hij al chauvinistisch was, dan was dat een
lokaal chauvinisme.

Dit burgerschap of poorterschap groeide in de praktijk. Pas aan het eind van de
vijftiende eeuw vallen er ook schriftelijke reflecties op dit verschijnsel waar
te nemen. In humanistische kringen trachtte men de positie van de burger te
definieren en men beriep zich daarbij, in navolging van Italiaanse denkers, op
Romeinse auteurs. De civis, de burger, moest iemand zijn die zich
verantwoordelijk voelde voor de res publica. Bij hem moest het algemene belang
verre verheven staan boven het individuele. Het meest in aanmerking kwamen dan
ook de gefortuneerde inwoners. Het was een prachtige legitimatie van een elite
die zich graag spiegelde aan de Romeinse republiek. De burgemeesters vergeleken
zich met consuls en het stadsbestuur noemde zich de senaat. Maar, hoewel er nu
via deze geschriften een moreel element aan het burgerschap werd toegevoegd,
wilde dat nog niet zeggen dat de civis in het stadsbestuur ook echt belangeloos
zijn burgerplicht vervulde. Ook toen al werd in de literatuur gewaarschuwd tegen
de gevaren van geld, bezit en macht.

Wat het precies betekende om een burger in een stad te zijn wordt uitgewerkt
voor het Amsterdam van de zeventiende eeuw, dat in grote lijnen model kan staan
voor andere Nederlandse steden. Die Nederlandse zeventiende eeuw wordt altijd
getypeerd als calvinistisch en burgerlijk, maar daarop valt veel af te dingen.
Een minderheid van de bevolking was calvinistisch en een minderheid was burger.
In Amsterdam, dat in de zeventiende en achttiende eeuw zo'n tweehonderdduizend
inwoners telde, kon men burger worden door geboorte, koop, huwelijk of
schenking. Burgers onderscheidden zich van de overige inwoners, 'het volk', en
van de vreemdelingen die slechts tijdelijk in de stad vertoefden.

Een telling leverde op dat zo'n 25 procent van de Amsterdammers burger was en
dat de burgerij sinds de middeleeuwen sterk gedifferentieerd was geraakt. Niet
alleen behoorde de gefortuneerde top door geboorte en koop vanzelfsprekend tot
de burgerij, ook middenstanders, ambachtslieden en zelfs armen konden burger
zijn. Vrouwen waren als burger gelijk aan mannen. De burger behoorde dus niet
per definitie tot het soort in donker satijn of laken gehulde dames en heren die
zo vaak geportretteerd zijn en van wie de museumbezoeker al te gauw kan denken
dat ze de complete burgerij van Nederland uitmaakten.

Het duurde tot ver in de achttiende eeuw voordat er beweging in het begrip kwam.
Er ontstonden denkbeelden over een nationaal burgerschap, wat in het federale en
sterk stedelijk georganiseerde Nederland nog lang niet gerealiseerd kon worden.
Tegelijk kwamen de denkbeelden tot ontwikkeling om veel meer mensen te
'verheffen' tot min of meer volwaardige burgers. Vooral de Maatschappij tot Nut
van het Algemeen ijverde voor zedelijke opvoeding, zodat ook 'het volk'
uiteindelijk deel kon gaan nemen aan de burgersamenleving.

Na een kort revolutionair intermezzo, waarin 'burger' als aanspreektitel werd
geintroduceerd, veranderde het begrip in het begin van de negentiende eeuw
grondig van inhoud. In het Koninkrijk der Nederlanden was voortaan iedere
inwoner burger, niet langer van een stad, maar van een natie: men was nu
staatsburger. Het lokale niveau was uitgebreid tot landelijk niveau. Maar de
werkelijke politieke invloed bleef natuurlijk beperkt tot een elite.

Tegelijkertijd werden 'burger' en 'burgerlijk' meer dan voorheen ook
aanduidingen van een maatschappelijek stand, het begrip kreeg een sociologische
en culturele betekenis. Alle inwoners waren dan wel in de ene, nationale
betekenis burger, maar niet iedereen behoorde tot de burgerstand. De burger in
engere zin onderscheidde zich zowel van de adel als van de lagere standen, en
ook nu bestond er een grote gradatie in aanzien en rijkdom binnen die burgerij.

De kwalificaties die bij 'burgerlijk' behoorden waren niet negatief. De burger
was een gewoon mens, en vooral niet 'te': niet te rijk, opzichtig of machtig. De
drie meest gebruikte kwalificaties waren: beschaafd, fatsoenlijk en deftig. De
cultuur van die burgerij omvatte in de woorden van de Groningse historicus
Remieg Aerts, 'een bepaald niveau van scholing, een fonds van conventionele
kennis en smaak, en vooral een geheel van gedragsnormen en conventionele
omgangsvormen. Door deze vormen wist men wie er wel en wie er niet tot de eigen
kring behoorden.' Het zijn kwalificaties van typen die we tegenkomen in het
proza van Hildebrand en nog duidelijker bij Multatuli's Hallemannetjes uit
Woutertje Pieterse 'die zo bijzonder fatsoenlijk waren' (afgekort als
d.z.b.f.w.).

De negentiende eeuw wordt wel de burgerlijke eeuw genoemd. De hoogtij-jaren,
toen het politieke en culturele stempel van de burgerij het zwaarst op het land
werd gezet, viel in de periode van 1840 tot 1880. De burgerstand werd door de
tijdgenoot gezien als het noodzakelijke midden tussen rijken en armen in een
gezonde samenleving. In hem werd 'de wezentlijke kracht van den Staat' gezien.
Deze burgers waren het 'die het staats-ligchaam tot zenuwen en spieren
verstrekken'. Maar ook hier is een duidelijke geleding aan te wijzen. Men sprak
van de 'hoge burgerij', de gefortuneerde koopmansstand die dicht tegen de adel
aanschurkte en van 'de kleine burgerij'.

Die laatste nam in omvang toe, en had de toekomst.

Een van de interessantste perioden die in Burger worden behandeld is die waarin
de burger onder vuur komt te liggen. Ergens in het laatste kwart van de
negentiende eeuw begint de neergang. Remieg Aerts legt in zijn bijdrage uit hoe
die geleidelijke depreciatie zijn beslag kreeg. De aanval kwam van drie kanten
en ze komen alle voort uit emancipatorische bewegingen die zich begonnen te
verzetten tegen de liberale, zelfbewuste, stedelijke grote burgerij.

Allereerst kwam er verzet van de kleine, confessionele burgers. Het waren 'de
kleyne luyden', de nijvere, hardwerkende middenstanders en boeren van Abraham
Kuyper die zich keerden tegen de dominantie van de liberale burgerij. Daarnaast
beukten de socialisten op de deuren van de bourgeoisie en ten slotte begon ook
een artistieke avantgarde stelling te nemen. Niet alleen met een reactie op
'burgerlijke' realistische kunst, maar ook door kleding en gedrag. De kunstenaar
met zijn warrige haardos en baard ontpopte zich al schrijvend, dichtend en
schilderend tot de antiburger. Maar echt de schrik van de burgerij werd hij toch
niet. Hij at uiteindelijk uit de hand van de burger en een beetje progressieve
burger vond zo'n begaafde, armoedzaaier ook wel interessant.

Tegelijkertijd ging de hogere burgerij zich allengs afzetten tegen de kleine
burgerij, op wie zij neer begon te kijken en die steeds meer geassocieerd werd
met 'kleingeestig', 'middelmatig' en 'braaf'.

Toch was de burgerij nog lang niet uitgeschakeld. Integendeel, zij groeide in
aantal en daarmee werd de kleinburgerlijke cultuur een wezenlijk, misschien wel
het kenmerkende element van Nederland, tot diep in de twintigste eeuw. Al raakte
het begrip zelf in diskrediet, bijna iedereen werd burgerlijk. Middenstanders,
ambtenaren en een allengs verburgerlijkende arbeidersklasse maten zich een min
of meer uniforme stijl aan. Huizinga vatte het in 1934 in zijn Nederland's
geestesmerk samen door te stellen 'Onze nationale cultuur is burgerlijk in elken
zin, dien men aan het woord hechten wil'. Dit is wel een heel brede pennenstreek
om een land te typeren. Menno ter Braak formuleerde het een paar jaar eerder
iets preciezer door de twee betekenissen uit elkaar te halen. Hij onderscheidde
de 'citoyen', de burger in politieke zin en de Spiessburger, die 'burgerlijk'
is. En hij vatte dat samen met de opmerking: 'Hij maakt dus aanspraak zowel op
algemene eerbied, als op algemene verachting'. Ook na de Tweede Wereldoorlog
bleef, met vadertje Drees als prototype, de bescheiden, hardwerkende, huiselijke
burger de kern van de samenleving. Het echte keerpunt volgde in de jaren zestig
van de vorige eeuw, toen 'burgerlijk' in brede kring een scheldwoord werd.
Fatsoen, orde en regentendom werden als openbare deugden weggevaagd en de
burgerzin, netheid, vlijt, ijver en verantwoordelijkheidsbesef woei de nationale
vensters uit.

Begripsgeschiedenis is per definitie een tamelijk theoretische bezigheid. Het
gaat om begrippen, ideeen van politieke en sociale aard, opgediept uit politieke
en filosofische traktaten, beschouwingen uit kranten en tijdschriften en
dictionnaires. Het is de perceptie van de juristen, politieke denkers, politici,
schrijvers uit vroeger tijden en uiteindelijk van de hedendaagse historicus. Het
is in Burger ook geschiedenis over de hoofden van het onderwerp heen. Er is geen
hoofdstuk gewijd aan het zelfbeeld van de burger en het is zelfs de vraag of
daarover veel te zeggen valt. Bestaat er wel een boek dat Herinneringen van een
kleinburger heet, of Burgerlijke overpeinzingen? De bijdragen zijn onderscheiden
in toon, informatiegehalte, lengte en helderheid van compositie. Het inzicht in
het verschijnsel Nederlandse burger (en niet te vergeten burgeres) wordt door
dit boek aanzienlijk verscherpt. De bijdragen belichten bovendien meer dan
alleen de burger. Omdat het begrip telkens wordt afgezet tegen wat de burger ook
niet is, en omdat beschreven wordt wat de burger volgens politici behoorde te
zijn, krijgt de lezer en passant ook een blik op de rest van de bevolking.

Komt het ooit nog goed met de burger?

Als politieke term heeft het de tand des tijds wel doorstaan, al spreekt men
vaker van 'de mensen in het land' of van 'de kiezer', wat in de praktijk maar op
een deel van de burgers slaat. De anderhalve eeuw durende frontale aanval met
het slotoffensief van de laatste decennia laat daarentegen weinig hoop bestaan
voor eerherstel van het begrip in sociologische of culturele zin. Bestaat er nog
een burgerlijke cultuur in de zin van herkenbare, gemeenschappelijke normen voor
omgangsvormen, woninginrichting, kleding en geestelijke bagage?

Wie in Nederland bij avond over straat loopt en een blik werpt in de huiskamer
van de gemiddelde rijtjeswoning, moet vaststellen dat de inrichting - van
schemerlamp tot driezitsbank van kralige raamdecoratie en Kaaps viooltje tot
televisiemeubel - zich in een grote, homogene populariteit mag verheugen. Ook
het voortuintje is aangeharkt. Een wandeling over de gaanderij van een
galerijflat bevestigt dit beeld: een rustgevende eenvormigheid van kruidenrekjes
en afwasmachines. Het ziet er heel fatsoenlijk uit. De stijl van de burger lijkt
dus intact. De bewoner zal die stijl zelf niet gauw burgerlijk noemen, hooguit
'gezellig'. Het woord 'burger' komt in zijn vocabulaire misschien niet eens
voor. Wel zal hij op de televisie horen dat hij zich moet verheugen op een
Europees burgerschap en dat vreemdelingen dringend moeten 'inburgeren'.
Tegelijkertijd broeit er van alles achter die faCades. Echtscheidingen,
losgeslagen kinderen, scheldende buren, werkstress en muisarm, het zijn allemaal
verworvenheden van een vrije maatschappij. Soms slaat de vlam in de pan en lezen
we bij het zoveelste geval van zinloos geweld dat de dader toch 'zo'n gewone
jongen' was, of 'zo'n hardwerkende burger'. Ook hij had zijn kruidenrekje.

Het verlangen naar herstel van normen en waarden, fatsoen, het gezin als
hoeksteen van de samenleving, de terugkeer van het sociale middenveld en
gedeelde verantwoordelijkheid, dat alles is niets anders dan de roep om een
kleinburgerlijk reveil. Vreemd genoeg moet dat in onze nieuwe regering samengaan
met een als visionair gepresenteerd gedachtegoed, dat juist de ultieme
individuele vrijheid en de hang naar recreation permanente van de kosmopoliet
propageert.

Om dat oude complex van normen en gedragingen nieuw leven in te blazen bij
burgers die los van kerk en partij leven, hooguit aangesloten zijn bij een
sport- of buurthuis dat zich staande houdt dankzij lage pilsprijzen, bij burgers
die er trots op zijn dat ze niet geinteresseerd zijn in politiek, die hun buren
nooit spreken, en die dag en nacht voorgeschoteld krijgen dat je uitsluitend
moet doen wat je zelf wilt - dat schijnt opeens een fluitje van een cent te
zijn.

Joost Kloek en Karin Tilmans (red.): Burger. Een geschiedenis van het begrip in
de Nederlanden van de Middeleeuwen tot de 21e eeuw. Amsterdam University Press,
388 blz. E36,-

Groepsportret van de familie Asser, een daguerreotypie, omstreeks 1843 gemaakt
door de Amsterdamse pionier-fotograaf Eduard Isaac Asser (1809-1894) Met dank
aan het Rijksmuseum in Amsterdam

Kunst en Cultuur ; Kunst ; Taal- en Letterkunde ; Non fictie ; Kunst en Cultuur
; Geschiedenis

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              72 of 126 DOCUMENTS

                                NRC Handelsblad

                                  July 2, 2002

Premier moet meer macht krijgen

BYLINE: JAN HONDEBRINK

SECTION: Opinie; Pg. 9

LENGTH: 874 words


Nederland moet zich aanpassen aan het gebruik in omringende landen en de
minister-president de echte baas van het kabinet laten zijn, vindt Jan
Hondebrink.

De meeste gewone burgers gaan ervan uit dat de premier inderdaad de regisseur,
de leider, de baas is van de andere ministers. En in het buitenland wordt de
Nederlandse minister-president als 'chef' van de regering gezien, alleen al
omdat dat daar gewoonlijk zo geregeld is. In Engeland is Tony Blair in principe
de eindverantwoordelijke voor de daden van zijn Labour-regering en in Duitsland
is Gerhard Schroder aanspreekbaar voor het beleid van zijn coalitie van
sociaal-democraten en groenen.

In ons land echter is de minister-president nog steeds slechts 'de eerste onder
zijns gelijken', waar Kok ook regelmatig naar verwijst, met name wanneer hij
aangesproken wordt op falen van de regering - de Bijlmerramp, de ramp in
Enschede, en het drama van Srebrenica. Pas wanneer de betreffende vakminister in
de problemen komt mag hij hulp aanbieden. En opdrachten geven, inherent aan het
baasschap, is al helemaal uit den boze.

Behalve dat deze constructie grote nadelen in zich bergt, is het ook niet fair
naar de minister-president toe: door het publiek wordt hij verantwoordelijk
gehouden voor zaken waarvoor zijn bevoegdheden tekortschieten. Wel zal in de
ministerraad de stem van de minister-president in de praktijk meer gewicht
hebben dan die van een vakminister, alleen al door het informele gezag dat aan
die functie wordt toegekend. Bovendien is hij de enige die als voorzitter alles
volgt in de vergaderingen.

Doordat alle wetten en besluiten formeel niet door een minister, maar door de
regering, door het collectief dus, genomen worden, komt alles, ook elk
wissewasje, daar ter tafel, waarbij menig minister wel eens schijnt weg te
soezen. Maar tot in de jaren tachtig heeft bijvoorbeeld de minister van
Buitenlandse Zaken (Van den Broek) zich verzet tegen de prominente rol van de
premier (Lubbers) bij Europese topconferenties: Europa is immers buitenland, dus
zijn terrein. Doordat alle andere Europese landen dat anders zien, is
langzamerhand toegegeven aan deze niet-Nederlandse zienswijze en is de premier
de eerstverantwoordelijke van ons land, in Europese zaken tenminste.

Verder heeft de minister-president de bevoegdheid, zelfs de plicht, om het
beleid van het kabinet een eenheid te laten zijn. Nu zijn er binnenslands maar
weinig onderwerpen die zich uitsluitend tot het terrein van een vakminister
beperken. De meeste zaken, varierend van vuurwerk en de handel in beschermde
diersoorten tot immigratie en vredesoperaties, worden behandeld en bewaakt (of
niet) door verschillende ministeries. In deze kwesties heeft de
minister-president de bevoegdheid een 'coordinerend minister' aan te wijzen.

Coordinatie is een geliefd woord in ons land, want het vermijdt de term chef of
baas, Echter, alleen door het aanwijzen van een eenhoofdige
eindverantwoordelijke met uiteraard dienovereenkomstige bevoegdheden - is het
mogelijk in een kwestie een duidelijk beleid te voeren, En ook op het terrein
van regelgeving, bijvoorbeeld inzake vuurwerk, is er een eindverantwoordelijke
minister nodig om te komen tot een set duidelijke, onderling niet-conflicterende
regels. Zolang dat niet gebeurt, blijven alle aanbevelingen van de
commissie-Oosting lege woorden,

Collectieve verantwoordelijkheid heeft een lange traditie in het bestuur van ons
land, Omdat de republiek nog eerder een statenbond dan een federatie genoemd kan
worden, was toen een collectief als bestuur geen wonderlijke uitkomst, het
voorkwam het formele aanwijzen van een chef. Goed beschouwd was na de Franse
tijd de periode 1815-1848 de enige waarin op landsniveau een persoon, de koning,
de eindverantwoordelijke was, maar tegelijk ging diens macht wel erg ver, De
grote verandering van 1848 maakte aan die macht een eind, maar wonderlijk is wel
dat Thorbecke eigenlijk terugging naar de republiek door de verantwoordelijkheid
voor het regeringsbeleid bij 'de ministers', meervoud dus, te leggen en geen
leider van de ministerraad aan te wijzen. Omdat vergaderingen nu eenmaal een
voorzitter nodig hebben, was een van de ministers voorzitter, maar dit rouleerde
lange tijd. Overigens kwam pas omstreeks 1940 de term minister-president in
zwang.

Ook op provinciaal en gemeenteniveau bestaan slechts collectieve
verantwoordelijkheden. Zo kan nooit iemand persoonlijk verantwoordelijk gesteld
worden voor een falen in het bestuur en houdt de bestuurlijke elite van ons land
zichzelf uit de wind.

In de laatste decennia is wel regelmatig gepleit voor het laten kiezen van de
minister-president, maar over uitbreiding van zijn bevoegdheden, van zijn macht
dus, is veel minder gesproken. Het wordt tijd om ons aan te passen aan wat
elders in Europa gebruikelijk is en de minister-president formeel de chef van
het kabinet te laten zijn. Een grondwetswijziging is daarvoor niet nodig. Als
symbool kan mooi een fors hoger salaris ingesteld worden dan dat van de andere
ministers; nu nog verdient de premier evenveel als zij, 107.000 euro per jaar.

Jan Hondebrink is auteur van 'Macht en recht in kort bestek' (2002).

Staatsrecht ; Regering ; Recht ; Politiek en Staat

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              73 of 126 DOCUMENTS

                                NRC Handelsblad

                                  July 2, 2002

Zwart Afrika

BYLINE: DRS. N.T. VERMEULEN, WANNEPERVEEN

SECTION: Opinie; Pg. 8

LENGTH: 170 words


Koert Lindijer schreef in deze krant van 22 juni over de problemen van zwart
Afrika. De kern van de problematiek noemt hij nauwelijks, namelijk het
cultuurpatroon. Zwart Afrika heeft in veertig eeuwen een cultuur gecreeerd om
zich in een onvruchtbaar continent te kunnen handhaven. Daaronder valt dan een
duidelijke werkverdeling tussen man en vrouw, sterke onderlinge hulp van clan-
en stamleden, groot respect voor ouderen.

Onze begrippen corruptie en patronage slaan daarom in Afrika nergens op. Je bent
moreel verplicht altijd je clanleden te helpen. Onze democratie zal daar niet
wortelen. Een Zoeloe zal nooit op een Xhosa stemmen. Alle afspraken, wetten,
gaan via de palaver naar de top van de eigen gemeenschap, Dat is een andere vorm
van democratie. Na bijna vijftig jaar ontwikkelingshulp is de gewone man er nog
straatarm. Zou het niet eens tijd worden om onze eisen en culturele zekerheid
bij die hulp te relativeren? Ondersteuning geven binnen hun eigen cultuur zal
pas resultaten opleveren.

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              74 of 126 DOCUMENTS

                                NRC Handelsblad

                                  July 1, 2002

150 jaar natuur op papier

BYLINE: MARGA COESEL

SECTION: Sport; Pg. 20

LENGTH: 809 words


Natuurtijdschriften zijn er tegenwoordig volop. En ze verschijnen ook in grote
oplagen. Koplopers zijn Natuurbehoud van Natuurmonumenten en Panda van het
Wereld Natuur Fonds met resp. 900.000 en 700.000 stuks. Daarna komen Dier
(175.000), Vogels (100.000), Waddenbulletin (50.000), de bladen van het Zuid- en
Noord-Hollands en het Gelders Landschap (resp. 45.000, 40.000 en 32.000),
Grasduinen (35.000), Onkruid (35.000), Dieren (30.000), Wapiti (27.000),
Onverwacht Nederland (25.000) - om alleen de Nederlandse bladen met een oplage
boven de 25.000 te noemen (cijfers van 2000).

Het zijn glanzende bladen met haarscherpe kleurenfoto's met de kleinste details
van alles wat leeft en groeit. Die plaatjes zijn natuurlijk een lust voor het
oog, maar ze vormen wel een surrogaat van de werkelijkheid. Die bestaat in de
praktijk hieruit dat de natuurliefhebber een halfuur of langer in de auto moet
zitten, een parkeerplaats moet bemachtigen, een kaartje moet kopen (of een
lidmaatschapskaart bij zich moet hebben) en tenslotte op de paden moet blijven
van het natuurterrein van zijn keuze.

Zo'n anderhalve eeuw geleden was de situatie precies omgekeerd. Er bestond in
Nederland nog volop ruimte en wilde natuur. Maar over de natuurverschijnselen
was weinig bekend. De bestaande kennis was bovendien nauwelijks toegankelijk.
Daar kwam verandering in met de oprichting van het Album der Natuur. De eerste
jaargang verscheen in 1852, dus precies honderdvijftig jaar geleden, en droeg
als ondertitel: 'Een werk ter verspreiding van natuurkennis onder beschaafde
lezers van allerlei stand'. Voor de duidelijkheid: het blad was niet bedoeld
voor Jan met de Pet - de arbeidersbevolking was nog merendeels analfabeet.

Initiatiefnemer was de Haarlemse uitgever Kruseman die slim inspeelde op de
groeiende belangstelling voor natuurwetenschap in zijn tijd. Hij vond Pieter
Harting, hoogleraar zoologie in Utrecht, bereid toe te treden tot de redactie.
Harting, een gedreven popularisator, bedacht de naam 'Album der Natuur'. Het was
nog in het pre-Darwiniaanse tijdperk en dus niet verwonderlijk dat hij de natuur
zag als 'een voor ons opengeslagen boek, waarvan de leesbaar geworden inhoud ons
de wijsheid, de goedheid en het alvermogen des grooten Makers verkondigt en doet
eerbiedigen.'

De redactie beschouwde het als haar taak 'de vruchten van het wetenschappelijk
onderzoek op eene smakelijke wijze te bereiden'. Over wat als 'smakelijk' kan
worden beschouwd, valt natuurlijk te twisten. Harting opende het blad met een
denkbeeldige tocht naar de evenaar: 'Wij willen ons voorstellen te zamen eene
reis rondom dit gedeelte onzer aarde te doen, en, gelijk de trekvogel die van
zijnen langen togt even uitrust, ons hier en daar nederlaten, ten einde eenen
vlugtigen blik te werpen op het ons omringende landschap, en bepaaldelijk op de
planten, die er het meest kenmerkende deel van uitmaken.'

Dit soort wijdlopige teksten ligt ons tegenwoordig zwaar op de maag, maar waren
toentertijd uiterst leesbaar. De uitgever 'mogt zich verheugen in een debiet,
zoo ruim als slechts zelden aan geschriften in onze taal te beurt valt'. Het
ging om een oplage van 4.000 exemplaren.

Aanvankelijk werd er vooral geschreven over verschijnselen elders in de wereld.
Net als Potgieter dacht men dat het vlakke Holland, met zijn grauwe hemel en
kale duinen, qua natuurschoon stiefmoederlijk was bedeeld. Iedereen was er zo
van overtuigd dat de natuur in ons land volstrekt oninteressant was dat dit
zelfs in de schoolboekjes werd vermeld.

Daarin kwam verandering door de Haarlemse amateurbotanicus F.W. van Eeden, de
vader van de bekende literator. Hij hield een ware lofzang op de plantengroei
rondom zijn woonplaats en schreef: 'Haarlem is voor Holland, wat Florence is
voor Italie, de stad der bloemen bij uitnemendheid'. Door zijn lyrische
beschrijving van de Kennemerduinen en andere streken van Nederland gingen de
lezers hun omgeving op een andere manier bekijken. In een tijd waarin niemand
zich nog bekommerde om het verlies van het thans zo vermaarde Beekbergerwoud,
pleitte Van Eeden er reeds voor dergelijke gebieden als monumenten van de natuur
te behouden. Hij legde de grondslag voor de natuurbeschermingsbeweging in
Nederland.

Het tijdschrift veranderde in de loop der decennia nauwelijks van uiterlijk.
Andere uitgevers zagen hun kans schoon. De concurrentie bleef aanvankelijk
beperkt tot De Natuur, een populair geillustreerd maandschrift dat zich vooral
richtte op toepassingen van de natuurwetenschap. Toen op den duur echter het ene
na het andere geillustreerde natuurtijdschrift het licht zag, kreeg het deftige,
maar sobere Album der Natuur het steeds moeilijker. De uitgave werd in 1909
gestaakt.

Omslag van 'Album der Natuur', het eerste Nederlandse natuurtijdschrift.

Natuur en milieu ; Tijdschriften ; Media ; Pers

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              75 of 126 DOCUMENTS

                                NRC Handelsblad

                                 June 29, 2002

Lerarentekort is het echte probleem in het onderwijs

BYLINE: JAN SINTNICOLAAS

SECTION: Opinie; Pg. 8

LENGTH: 797 words


Het valt te hopen dat Leo Prick niet de volgende minister van Onderwijs zal
zijn. Met hem gaat het onderwijs niet vooruit, maar eerder achteruit. Prick
verlangt terug naar de tijd toen het onderwijs nog overzichtelijk was met de
ambachtsschool en de mulo voor 'het gewone volk' en de HBS of het gymnasium voor
'de betere standen' (Opiniepagina, 22 juni). Volgens Prick is de Nederlandse
naoorlogse onderwijspolitiek steeds gedomineerd door het streven naar de
culturele verheffing van de arbeider. Hij hekelt de invoering van de
basisvorming en de recente samenvoeging van het voorbereidend beroepsonderwijs
met het mavo tot het vmbo. Daarmee werd ontkend 'dat er een categorie leerlingen
bestaat voor wie alleen heel ander onderwijs dan het algemeen vormende het meest
geschikt en ook het hoogst haalbare is', aldus Prick.

Kletskoek! De problemen liggen niet bij de leerling, maar bij het onderwijs. De
grootste boosdoener is het lerarentekort. Vooral op scholen in
achterstandswijken van grote steden is sprake van een nijpend tekort, waardoor
ze onvoldoende aandacht aan 'zwakke' leerlingen kunnen geven. Ook voldoen zij
vaak niet aan elementaire eisen van leerstof en didactiek. Dat blijkt uit het
Onderwijsverslag 2001, dat de Onderwijsinspectie half april publiceerde. Dat
heeft alles te maken met een falend onderwijsbeleid, en niets met de culturele
verheffing van de arbeider.

Jarenlang is een hapsnapbeleid gevoerd, een beleid van pappen en nathouden, van
hier een experimentje en daar een regeltje, zonder veel visie. Veranderingen
werden veelal gepresenteerd als vernieuwingen, terwijl het in de meeste gevallen
ordinaire bezuinigingen waren. Het onderwijs was de speelbal van een politiek
die niet het publieke belang, maar de belangen van het prive-kapitaal diende. De
laatste decennia is nauwelijks een constructieve onderwijspolitiek gevoerd.

Dat het huidige onderwijs niet meer voldoet aan de eisen die deze tijd stelt,
blijkt elke dag opnieuw. Het aantal jongeren dat het onderwijs zonder diploma
verlaat, neemt nog steeds toe. Ook het aantal leraren dat ander werk zoekt en
vindt, groeit gestaag. Werkdruk, beloning en de geringe promotiemogelijkheden
spelen bij dat laatste een belangrijke rol. Het tekort aan leerkrachten is dan
ook het grootste probleem in het huidige onderwijs. En de verwachting is dat het
tekort de komende jaren nog zal toenemen, want de animo voor een baan in het
onderwijs onder gediplomeerde schoolverlaters is gering.

Toch moeten we niet al te somber zijn. De huidige problemen kunnen de
broodnodige vernieuwing in het onderwijs versnellen, bijvoorbeeld meer en
snellere toepassing van nieuwe technologie in het onderwijs. Met meer moderne
computers in de scholen zal het onderwijs radicaal veranderen. Van
'confectieleren' naar 'leren op maat'. Leerlingen zullen in staat worden gesteld
in hun eigen tempo te leren en te werken. De klassenstructuur, ingevoerd bij de
opkomst van de industriele samenleving in de negentiende eeuw en nog steeds
dominant aanwezig, moet verdwijnen.

Leerlingen bepalen straks (voor een deel) zelf waar ze in school (of eventueel
thuis) gaan leren en wat ze van het voorgeschreven programma op een bepaald
tijdstip gaan doen. De computer maakt dat mogelijk. Met vragen moeten ze terecht
kunnen bij de leraren. Controle op hun vorderingen kan in het programma worden
ingebouwd. Dat geeft leraren meer ruimte voor andere taken zoals de begeleiding
van zwakke leerlingen, waardoor ook het werk van leraar aantrekkelijker wordt.

De scepsis van veel leraren dat leerlingen niet zelfstandig kunnen leren en
werken, wordt bijvoorbeeld gelogenstraft door het feit dat leerlingen wat
betreft ICT vaak meer weten dan ze op school hebben geleerd. Buitenschools leren
wordt steeds belangrijker, vooral dankzij de computer. Met meer computers, in
nieuwe of aangepaste gebouwen, wordt zelfstandig leren ook op school
aantrekkelijk. En dat is nodig, want in het onderwijs van de toekomst zal minder
aandacht worden besteed aan feitenkennis, en meer aan het omgaan met informatie
en het oplossen van problemen.

Als we alle kinderen de mogelijkheid willen geven om hun talenten zoveel
mogelijk te ontplooien, moet de selectie aan het einde van de basisschool
verdwijnen. Ook moet de heterogene brugklas weer in ere worden hersteld. En het
vmbo moet een school worden. Het opgaan van de mavo in het vmbo moet worden
verplicht. Pas aan het eind van de basisvorming, na het tweede of na maximaal
het vierde jaar, zal er een advies moeten komen voor welk niveau
vervolgonderwijs de verschillende leerlingen geschikt zijn.

www.nrc.nl/opinie: artikel Leo Prick

Drs. J. Sintnicolaas is onderwijssocioloog.

Werkgelegenheid ; Arbeidsomstandigheden ; Onderwijs ; Economie ; Sociale
Economie

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              76 of 126 DOCUMENTS

                                NRC Handelsblad

                                 June 22, 2002

Het ongenoegen van Belgie ; Hoe alles bij het oude bleef na de Witte Marsen

BYLINE: CAROLINE DE GRUYTER

SECTION: Zaterdags Bijvoegsel; Pg. 29

LENGTH: 3442 words


Na de moord op Pim Fortuyn klonk massaal de roep dat 'alles anders moet'. In
Belgie gingen zes jaar geleden al honderdduizenden burgers spontaan de straat op
uit protest tegen de 'gevestigde orde'. Wat voor effect sorteerden deze Witte
Marsen?

In de tuin van een fiscaal adviesbureau in Lasne, vlakbij Brussel, ligt een
rechthoek van beton. De directeur had het kantoor willen uitbreiden, zo blijkt.
Maar toen de fundering klaar was, legde de gemeente de bouw stil omdat er
helemaal geen bouwvergunning was. 'Och', zegt een van de medewerkers laconiek,
'onze baas is lid van dezelfde politieke partij als de wethouder. Dus wij
verwachten dat we de bouw binnenkort kunnen hervatten.'

Dit is maar een klein voorbeeld van hoe diep de vriendjespolitiek is verankerd
in het Belgische leven van alledag. Elke dag, overal in het land, kun je dit
soort voorbeelden vinden. Connecties tellen, op alle niveaus. Een bevriende
ambtenaar loodst je oude auto door de controle technique, tegen een kleine
betaling. Een minister verklaart trots dat er in zijn gemeente geen beslissing
wordt genomen, niemand wordt benoemd en geen opdracht wordt gegund zonder dat
hij er zijn toestemming voor geeft. Het lijkt wel alsof er niets gebeurd is,
sinds in oktober 1996 ruim 300.000 mensen in Brussel de straat op trokken om,
naar aanleiding van de Dutroux-zaak, hun afkeer te tonen van de verstrengeling
van politiek en openbaar bestuur.

Nu velen zich in Nederland afvragen of, en hoe, de maatschappij en de politiek
zullen veranderen na de moord op Pim Fortuyn, is het misschien nuttig om eens
naar Belgie te kijken. Belgie is Nederland niet verre van zelfs. De twee landen
zitten totaal anders in elkaar. En hoewel er veel verschillen zijn tussen de
Witte Marsen in Belgie en de massale tochten naar het overlijdensregister, het
huis en het graf van de vermoorde Nederlandse politicus, en ook de
achterliggende grieven van Belgen en Nederlanders inhoudelijk nogal uiteenlopen,
ligt er wel een duidelijke parallel: gewone burgers liepen in een min of meer
spontane opwelling van emoties de straat op om hun ongenoegen over de
'gevestigde orde' te ventileren. Een duidelijker signaal van Volksempfinden is
er niet. Waar dat in Nederland toe gaat leiden weet niemand. In Belgie is daar,
na zes jaar, meer over te zeggen. Maar niet in onverdeeld positieve zin. Want
dezelfde mensen die destijds in de Witte Marsen meeliepen zijn er in veel
gevallen in geslaagd om hervormingen tegen te houden gewoon omdat het hun bij
nader inzien beter uitkomt om alles bij het oude te houden.

Om het geheugen even op te frissen: de Witte Marsen werden gehouden nadat een
onderzoeksrechter die bewijzen verzamelde tegen kinderverkrachter en moordenaar
Marc Dutroux van zijn taak werd ontheven. Rechter Jean-Marc Connerotte was
volgens zijn superieuren niet onafhankelijk meer, omdat hij in een Italiaans
restaurant had gegeten met de ouders van een aantal vermoorde en verdwenen
meisjes. Omdat Belgen notoir weinig fiducie hebben in hun politici, en rond de
zaak-Dutroux al helemaal, hadden veel gewone burgers hun laatste hoop op
Connerotte gevestigd. Hij had twee meisjes bevrijd bij Dutroux. Hij was iemand
die geen deel uitmaakte van de lokale nomenclatuur, en bovendien integer
overkwam. Hij was een potentiele 'reddersfiguur' kortom, waar mensen naar kunnen
snakken als collectieve normen en waarden met voeten zijn getreden, en ze zich
onmachtig voelen om het kwaad uit hun midden te verdrijven.

Hier ligt een link met Fortuyn, zegt socioloog Koen Pelleriaux van de Antwerpse
universiteit: velen zagen Connerotte en Fortuyn, bewust of onbewust, als de
enigen die de samenleving nog konden zuiveren van alles wat er mis was. Fortuyn
werd vermoord. En vanwege het bord spaghetti werd Connerotte op een zijspoor
gezet. Toen sloegen bij veel Belgen alle stoppen door. Al hun hoop, gefocust op
een man, werd de grond ingeboord. Ze gingen de straat op niet met een lijst
concrete eisen, maar uit walging.

'Dit soort zuiveringsrituelen horen bij het collectieve onderbewustzijn van het
volk', zegt Pelleriaux. 'Zulke rituelen verlopen al sinds mensenheugenis volgens
vaste patronen, die in de sociologie zijn beschreven. Als de norm heel erg wordt
overschreden, trekken de mensen naar het marktplein. Het kwaad moet worden
weggezuiverd. In de Middeleeuwen werd de heks gewogen, en dan verbrand. Nu zijn
er rechtszaken, worden mensen veroordeeld, in de cel gestopt. Ten slotte wordt
de norm herbevestigd, en gaat alles weer back to normal.'

Orgien

Het probleem met dit zuiveringsritueel in Belgie was dat er allerlei elementen
door elkaar liepen. Niet alleen werd Connerotte, de 'redder', afgevoerd. Maar
veel Belgen geloofden ook dat er een samenzwering aan de gang was. Er gingen al
langer geruchten dat hooggeplaatsten, onder wie politici, deelnamen aan orgien
met jonge meisjes - de zogenoemde 'roze balletten'. Marc Dutroux zou hun wel
eens meisjes geleverd hebben.

Diezelfde politici zouden nu, met topfiguren van justitie, Dutroux in
bescherming nemen om zelf buiten schot te blijven. Hoe anders, zei men, kon je
verklaren dat justitie de ene blunder na de andere beging? Bewijsmateriaal
raakte zoek, cruciale tips werden niet nagetrokken. En als de politie het
gekrijs van meisjes serieus had genomen tijdens een huiszoeking bij Dutroux,
hadden die meisjes nu nog geleefd. (De agenten dachten 'dat het buurmeisjes
waren'.) Hoe dan ook, de voor- en tegenstanders van deze samenzweringstheorie
hebben elkaar, binnen justitie, zo in de wielen gereden dat het proces tegen
Dutroux zes jaar na dato nog altijd niet heeft plaatsgevonden. Ofwel, het
'kwaad' is de samenleving nog niet uit. Niet echt bemoedigend voor een frisse
start. 'Het verleden is niet verwerkt', zegt Pelleriaux, 'de bezoedeling
blijft.' Zo blijven Belgen gevoelig voor samenzweringstheorieen, over de hele
linie. Als in Brussel een straat openligt, hoor je altijd wel iemand zeggen:
'Oh, de minister of de wethouder heeft weer een bevriende aannemer werk
verschaft.' Dat openbare werken een uitvloeisel kunnen zijn van beleid - betere
stoepen, veiliger kruispunten, nieuwe riolering - neemt niemand hier klakkeloos
aan.

Een Belgische krant wijdde onlangs bijna een pagina aan een samenzweringstheorie
over de moord op Pim Fortuyn. Belgen spreken daar soms ook Nederlanders over
aan: 'Hoe kan het dat de politie in Hilversum sneller uitrukte om de moordenaar
te pakken dan om Fortuyn bij te staan? En waarom droegen die agenten al
kogelvrije vesten?' Dat 'ze' - gezagsdragers mogelijk bij de liquidatie van een
politicus betrokken zijn wordt hier niet bij voorbaat uitgesloten. Als je
antwoordt dat de meeste Nederlanders niet wakker liggen van dit soort vragen,
vallen de monden open van verbazing. Naievelingen, die Hollanders!

Schoonmoeders

Nu zijn er in Belgie in het verleden legio schandalen geweest rond de
aanbesteding van openbare werken. En de opdrachtgevers van moord op de
socialistische politicus Andre Cools, in 1991, zijn nog altijd niet opgespoord
volgens sommigen omdat bepaalde belle-meres ('schoonmoeders', ofwel invloedrijke
politici die als een kloek op de hele clan zitten) met banden in het
misdaadmilieu de zaak in de doofpot houden.

Ook over de Bende van Nijvel, die bloedige aanslagen op grote supermarkten
pleegde, tasten politie en justitie formeel nog altijd in het duister. Een Belg
heeft, historisch gezien, zeker redenen om de overheid vooral te zien als een
instantie die er is om de burger te flessen. En daar is sinds de Witte Marsen,
toen de mensen om verandering smeekten en de politici beloofden dat alles anders
zou worden, weinig of niets aan veranderd.

Dat komt niet alleen door de bizarre gang van zaken rond de zaak-Dutroux, waarin
getuigen nog altijd verklaringen wijzigen, procureurs en rechters elkaar spaken
in het wiel blijven steken en de schimmige zakenman Michel Nihoul van tijd tot
tijd als 'verdachte' wordt gearresteerd om even later wegens totaal gebrek aan
bewijs weer te worden vrijgelaten. Het ligt ook aan de complexiteit van het
Belgische politieke systeem. In een land met drie redelijk autonome gewesten,
vier taalgebieden en vijf regeringen is het voor de gewone burger onbegonnen
werk om precies te begrijpen hoe, en waarom, beslissingen worden genomen.

Als een van al die autoriteiten uit die lappendeken iets wil, moet zij de
anderen 'afkopen' met concessies op een heel ander terrein. Zo wilden de
Vlamingen vorig jaar de landelijke geldpot voor ontwikkelingshulp splitsen in
kleine potjes voor de gewesten. Maar voor wat hoort wat, zeiden de andere
deelnemers aan dat debat. En voor ze het wisten, zaten ze te onderhandelen over
onderwerpen als 'meer rechten voor de Franstaligen in de ring rond Brussel'.

Zo heeft alles altijd met alles te maken: als je een dag niet oplet, begrijp je
er niets meer van. Geen wonder dat de gemiddelde Belg het gevoel heeft dat hij
er totaal geen vat op heeft. Belgen, zeggen zij zelf, zijn van huis uit al
anarchisten: wie altijd is overheerst door buitenlandse mogendheden
(Spanjaarden, Oostenrijkers, Fransen, Nederlanders) of elkaar (Vlamingen,
Franstaligen), wordt geboren met wantrouwen jegens het systeem. Maar nu de
vreemde heersers zijn verdwenen, hebben de Belgen er zelf zo'n hybride systeem
van gemaakt dat dit wantrouwen de rest van hun leven alleen maar wordt
aangewakkerd.

Overheid en politici zijn hier altijd 'zij' om je verre van te houden, om je
niets van aan te trekken (behalve als het uitkomt) of om je tegen af te zetten.
In een land waar je langs de weg soms jaren hetzelfde bordje Route Degradee ziet
staan ('Weg in slechte staat'), en waar verkeersovertreders zelden worden
geflitst omdat de federale overheid het geen prioriteit vindt om rolletjes in
camera's te doen die straks de regionale overheid boetegeld gaan opleveren, is
die houding wel voorstelbaar. En waarom zouden burgers enig vertrouwen in de
politie hebben, als een hoge landelijke commissaris op een diner tegen de
gastheer zegt: 'Ik hoor dat de hoofdcommissaris van Antwerpen er ook is. Wilt u
mij eens aan hem voorstellen?'

Dioxinekippen

Vandaar dat velen zeggen dat er sinds de Witte Marsen niet bijster veel
veranderd is. Dit land veranderen is, zowel vanuit de politici als vanuit de
burgers bekeken, een helse klus. De toenmalige regering, die net was
aangetreden, stelde na de Witte Marsen allerlei parlementaire
onderzoekscommissies in (anders dan in Nederland waren de verkiezingen net
achter de rug toen het volk de straat op ging). 's Lands diverse
politiediensten, die elkaar en het onderzoek in de zaak-Dutroux zo hadden
gedwarsboomd, zouden in een nieuwe organisatie worden ondergebracht. Het
justitieapparaat, dat met zoveel achterstallige dossiers kampt dat het jaren kan
duren voor een zaak voorkomt, zou drastisch worden hervormd.

Maar voor deze plannen konden worden uitgevoerd, kwam in 1999 de crisis met de
dioxinekippen. Een malafide vetsmelter bleek in staat om aan te tonen dat er ook
van de voedselinspectie in Belgie niet veel deugde. Bij de verkiezingen, twee
maanden daarna, werden de christen-democraten weggevaagd. Liberalen en groenen
hadden zo dankbaar campagne gevoerd op het thema 'vernieuwing', dat zij met de
socialisten een nieuwe regering mochten vormen. De jonge Vlaamse liberaal Guy
Verhofstadt, die Belgie niet lang daarvoor nog een 'kleptocratie' had genoemd,
houdt er als premier inderdaad een meer extraverte stijl op na dan zijn hoekige
voorganger Luc Dehaene. Ministers chatten nu via internet met de kiezer. Of ze
gaan pontificaal met hun kinderen op de foto in de Belgische editie van Paris
Match, om te demonstreren dat ze heel gewone mensen zijn. Euthanasie werd laatst
gelegaliseerd, (een beetje) wiet roken ook. Maar als je de Belgen vraagt wat er
fundamenteel is veranderd, halen ze de schouders op.

'Deze regering doet leuke dingen voor de mensen en slecht taboes: in dat opzicht
doet ze zeker haar best om dichter bij hun te staan', zegt Stefaan de Clerck,
leider van de Vlaamse christen-democraten (CD&V). 'Maar het is 'a la
carte'-beleid: oplossingen verzinnen voor allerlei bevolkingsgroepen die
problemen aandragen. Om het land ingrijpend te hervormen heb je richting nodig.
Die is er nu niet. Bovendien moet je het hele middenveld kunnen mobiliseren:
ambtenaren, vakbonden, enzovoort. Ook dat lukt nu niet.'

Zo bijt de minister van Justitie zijn tanden stuk op de modernisering van de
rechterlijke macht. Hij loopt tegen een muur van verzet van mensen die, gesteund
door de machtige vakbonden, alles bij het oude willen houden of in het beste
geval zeggen dat ze anders willen hervormen dan hij. Zelfs simpele oplossingen,
zoals het aannemen van meer magistraten om de letterlijk metershoge stapels
dossiers te lijf te gaan, lopen in Brussel vast op de wettelijke eis dat
magistraten tweetalig moeten zijn en in de hoofdzakelijk Franstalige hoofdstad
zijn dat er maar weinig. De politiediensten zijn nu eengemaakt.

'Maar', zegt agent Didier die in het Brusselse Justitiepaleis rondloopt met een
pak dossiers onder zijn arm, 'elke dienst neemt zijn eigen cultuur mee. Wat is
het verschil tussen vechten onder meerdere bazen, en vechten onder dezelfde
baas? De spanning is op veel bureaus om te snijden.' Als hij hoort dat het een
politiebureau in Brussel zojuist zeven weken heeft gekost om een proces-verbaal
over een gestolen auto op de computer in te tikken, is hij niet verbaasd. 'Uw
auto is allang in Nigeria', constateert hij. 'Waarom denkt u dat ik deze
papieren zelf aan de magistraat kom brengen?! Als ik de geeigende weg volg,
duurt het ook zeven weken voordat hij ze heeft. Tegen die tijd is de crimineel
die ik wil arresteren allang gevlogen.' Ofwel, veranderen is niet alleen een
kwestie van organiseren. Het is vooral ook een kwestie van mentaliteit.

Een andere minister buigt zich over hervorming van het ambtenarenapparaat. Geen
automatische promotie meer op basis van ancienniteit: voortaan moet competentie
ook tellen. Loon naar prestatie. Selectieprocedures door een onafhankelijk
bureau. Geen kabinetten meer voor ministers, want die zijn veel te machtig,
zitten vol politieke benoemingen en worden door niemand gecontroleerd. Met deze
goede voornemens toog de minister aan het werk. Om op een wal van onwillige
ambtenaren te stuiten, die met grote demonstraties door de hoofdstad het verkeer
even lam leggen als de Witte Marsen destijds.

'Mensen zijn compleet in paniek', zegt een consultant die het proces begeleidt
in de grootste federale instelling van Belgie, het ministerie van Financien.
'Hoe je het ook uitlegt, ze gooien hun kont tegen de krib. Alleen als je ze meer
salaris belooft, komen ze in beweging.' Ook haar intrigeert de vraag hoeveel van
deze mensen in 1996 in de Marsen hebben meegelopen. 'Mijn indruk is: dezelfde
mensen die toen de straat opgingen voor een meer efficiente, transparante
overheid, verzetten zich nu met huid en haar tegen ieder stapje op weg naar dat
ideaal.'

Paradijs

Het zijn overigens niet alleen de 'gewone' Belgen die zich, als puntje bij
paaltje komt, tegen de hervorming keren die ze zelf hebben gepredikt. Ook
sommige ministers hebben gedreigd dat ze tegen die ambtenarenhervorming zouden
stemmen als ze hun kabinetten niet mochten houden. Hun eis werd ingewilligd. De
minister van Buitenlandse Zaken heeft nog zeker zestig man in zijn kabinet. En
al te vaak komen er al verhalen naar buiten over het onafhankelijke
selectiebureau dat kandidaat A als 'beste' uit de bus laat komen, waarop de
minister, die liever B zou benoemen, de vacature gewoon schrapt. Daarop huurt
hij of B als 'adviseur' in, of hij verandert de functieomschrijving en
manoeuvreert B alsnog langs de dure selectieprocedures.

'Ik dacht, goh, een onafhankelijk bureau, er verandert echt iets in Belgie',
zegt Vincent, die laatst de twijfelachtige eer had om als 'beste kandidaat' voor
een hoge post bij een ministerie aanbevolen te worden. Zijn vreugde duurde kort.
Het selectiebureau schoof ineens een tweede kandidaat naar voren, die bij
eerdere rondes was afgevallen (onder andere omdat hij alcoholist was), en die
werd door het ministerie prompt gerecruteerd. Intussen is de man alweer
ontslagen.

Dat veel burgers bij nader inzien liever niet willen dat Belgie verandert, op
welk gebied ook, is niet zo vreemd. Belgie is namelijk in een aantal opzichten
een paradijs. Zo horen de belastingtarieven tot de hoogste van Europa maar wie
(haast) geen belasting wil betalen, richt bijvoorbeeld gewoon een BV op. Die BV
koopt dan een huis, waarvan alle kamers behalve een het kantoor in vruchtgebruik
aan de familie worden gegeven. Alles, inclusief renovatie, is dan aftrekbaar van
de belasting. Wie geen BV kan oprichten omdat hij in loondienst is, laat het
zijn echtgeno(o)t(e) doen. Of hij laat zich bij zijn baas voortaan als
'zelfstandige' inhuren. Dit is volstrekt legaal. Als vrienden en bekenden je
deze constructie niet aanraden, doet de accountant het wel. Dit verklaart mede
waarom de meeste zelfstandigen maar tussen de zes- en achtduizend euro per jaar
verdienen.

Ineens begrijp je waarom er ook in rijke gemeentes gaten in de weg zitten die
nooit gerepareerd worden, terwijl er langs die weg kapitale huizen staan met
Jaguars bedrijfswagens - voor de deur. Wie zo'n financiele constructie opzet, en
zeker wil weten dat hij de fiscus niet aan zijn broek krijgt, krijgt vroeg of
laat via-via wel het telefoonnummer van een belastinginspecteur die in het
weekend, thuis, nuttige adviezen geeft boter bij de vis, natuurlijk. 'Mijn broer
verkocht laatst zijn huis aan een belastingadviseur', vertelt een Belg. 'Omdat
een deel van de koopsom hier vaak cash, onder de tafel, wordt betaald, was hij
toch benieuwd of die inspecteur dat ook zou doen.' En jawel.

Dit soort voorbeelden, van mensen die liever om de overheid heen manoeuvreren
dan haar te veranderen, zijn er in alle landen. Maar Belgen geven zelf toe dat
ze er een nationale sport van hebben gemaakt. En het geldt niet alleen voor de
gegoeden. Als je hier je apotheker een beetje kent, kun je rustig zonder recept
een nieuwe doos antibiotica halen. Dat scheelt weer een bezoekje aan de
huisarts, waar de meesten een kleine eigen bijdrage aan moeten betalen. En als
je de tandarts zwart betaalt, krijg je met enig onderhandelen soms de helft van
de prijs af. De houding van de gemiddelde Belg ten aanzien van de overheid is
met een paar woorden samen te vatten: Je m'en fou, het zal me een zorg zijn.

Nogmaals, Nederland is Belgie niet. Elke vergelijking gaat in dit stadium mank
de LPF'ers zitten pas een paar weken in de Kamer, er is nog geen nieuwe regering
en de sentimenten 'op straat' zijn nog betrekkelijk rauw. Toch blijft de vraag
wat er gebeurd zou zijn als er in Belgie vlak na de Witte Marsen verkiezingen
waren geweest zoals in Nederland na de moord op Fortuyn. Zou het Grote
Ongenoegen dan ook in Belgie tot een nieuw politiek leiderschap hebben geleid?
En zou het nu zo weerbarstige 'middenveld' dan hebben toegelaten dat
nieuwelingen de kussens eens flink opschudden?

'Ik denk het niet', zegt de socioloog Pelleriaux. 'De ouders van de vermoorde en
verdwenen meisjes hadden ieders sympathie. Maar een ding was daarbij cruciaal:
hun kracht was nu juist dat zij geen politici waren.' Al die mensen die in 1996
de straat op trokken, en zeiden dat alles anders moest, waren vooral verbolgen
over het feit dat de politie en het gerecht niet goed functioneerden. Aan dat
probleem lag geen groot maatschappelijk conflict ten grondslag en daarmee was
het, volgens Pelleriaux, eerder een technisch dan een politiek probleem. Vandaar
dat er op de ballonnen die al die mensen met zich meedroegen nauwelijks
politieke leuzen stonden. Ze betoogden niet voor een andere maatschappij, ze
betoogden omdat ze het probleem opgelost wilden zien. En dat kan verklaren
waarom er uit die Marsen ook nooit een politieke partij is voortgekomen: op een
technisch probleem baseer je nu eenmaal geen partij.

Dat het probleem nu, zes jaar later, nog steeds niet opgelost is, wijten veel
Belgen aan de politici. Maar dat er nieuwe politici, frisse gezichten, aan te
pas zouden moeten komen om het alsnog op te lossen hoor je vrijwel niemand
zeggen. Want van dat slag hebben Belgen hun buik eigenlijk al eeuwen vol.

Witte Mars in Belgie van Herbes-le-Chateau naar Sars-la-Buissiere op 17 augustus
1997, een jaar na de vondst van de lijken van de meisjes Julie en Melissa in
Sars. Foto Chris Keulen

Regering ; Binnenlandse politiek ; Georganiseerde misdaad ; Moord en doodslag ;
Recht ; Criminaliteit ; Delicten ; Geweldsdelicten ; Politiek en Staat ;
Staatsrecht

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              77 of 126 DOCUMENTS

                                NRC Handelsblad

                                 June 22, 2002

Zuid-Koreanen kunnen hoe dan ook trots zijn

BYLINE: DOOR ONZE CORRESPONDENT HANS VAN DER LUGT

SECTION: Binnenland; Pg. 2

LENGTH: 1294 words

DATELINE: KWANGJU, 22 JUNI.


Hoe de uitslag van de wedstrijd tegen Spanje vandaag ook uitvalt, de
overwinningen die Zuid-Korea de afgelopen weken bij het WK voetbal behaalde
hebben het land veranderd. De Koreanen zijn nu trots op hun land.

Verbazingwekkende beelden gaan uit Zuid-Korea de wereld over. Honderdduizenden
jongeren die op pleinen samenkomen om gezamenlijk vreedzaam voetbal te kijken,
die politie-agenten omhelzen of high-five's met hen uitwisselen als het
voetbalelftal weer een overwinning op een gerenommeerd land heeft behaald, en
die na afloop van het feest de rommel op straat in vuilniszakken verzamelen.

Is dit Zuid-Korea? Is dit het land waar tot voor kort 'de massa's' - studenten
of arbeiders - slechts het internationale nieuws haalden als ze weer eens een
veldslag leverden met oproerpolitie?

Ja, dit is hetzelfde land. En de ironie wil dat het elftal vandaag de
kwartfinale van het WK juist speelde in de stad waar de hevigste veldslag heeft
plaatsgehad die de bevolking ooit in de strijd voor democratisering van modern
Zuid-Korea tegen het vroegere militaire regime heeft uitgevochten.

In Kwangju joegen de burgers in 1980 de soldaten de stad uit, maar het leger
kwam een week later terug; honderden doden waren het resultaat. 'Op hetzelfde
plein waar wij toen samenkwamen', zegt Lee Jai-eui, 'komen de mensen nu bijeen
om voetbal te kijken en helemaal door het dolle heen te raken.'

Lee was destijds een van de studenten die het initiatief tot de opstand namen.
Hij schreef er het boek over, Kwangju Diary: Beyond Death, Beyond the Darkness
of the Age, een minutieus verslag van de tien dagen durende opstand en het brute
geweld van het leger. Toen was hij een 'oproerkraaier', nu heeft zijn
protestgeneratie de macht veroverd en werkt hij op het gemeentehuis van Kwangju
als hoofd van de afdeling die buitenlandse investeerders moet binnenhalen. Ook
hij heeft met zijn gezin de rode T-shirts van het nationale elftal aangetrokken
om buiten in de massa op een groot scherm voetbal te kijken. 'Ook al is de
motivatie van de samenkomsten nu heel anders dan 20 jaar geleden', zegt Lee, 'de
kracht en energie van de massa's is hetzelfde.'

De democratisering, die eind jaren tachtig werd verwezenlijkt, is
vanzelfsprekend geworden. Zo vanzelfsprekend dat jongeren zich alweer 'afkeren
van de politiek', constateert democratiseringsveteraan Eugene Soh (60). 'Ze zien
alleen de corruptie van politici en draaien in afgrijzen hun hoofd af om zich op
voetbal te richten en te roepen: Hiddink for President.'

Vervolg VOETBAL: pagina 5

VOETBAL

Zuid-Koreanen willen verandering

Vervolg van pagina 1 Symptomatisch was vorige week de extreem lage opkomst
(onder de 50 procent) voor lokale verkiezingen, ook al was het pas de derde keer
in de Zuid-Koreaanse geschiedenis dat men lokale vertegenwoordigers kon kiezen.
'Alle politieke partijen zijn verliezers', schreef de krant Donga Ilbo in een
hoofdartikel. Ze zijn er niet op uit om, zoals het voetbalteam, de harten van de
mensen te veroveren maar 'willen slechts de status quo bewaren.' Eugene Soh
voegt eraan toe: 'We moeten ons wel blijven realiseren dat wij zelf
verantwoordelijk zijn voor het kiezen van die corrupte politici.'

Waarom is men zo snel het verleden vergeten? De 26-jarige Kim Soo-ah ging enkele
jaren geleden voor een jaar naar Cambodja voor opbouwwerk. 'Ik kwam in totale
armoe terecht, zoals ik nog nooit had gezien', zegt Kim. Maar het was niets
nieuws voor haar 59-jarige moeder die op bezoek kwam. 'Mijn moeder vertelde toen
dat zij als kind in precies dezelfde armoe leefde als de kinderen in Cambodja
nu. Daar wist ik helemaal niets van.'

Korea veranderde tijdens de Koreaanse oorlog in de jaren vijftig in een ruine.
Sommigen moesten in de eerste jaren daarna hun kostje bij elkaar schrapen op de
vuilnisbelten naast de bases van het weldoorvoede Amerikaanse leger. 'Onze
ouders hebben hebben keihard gewerkt om te zorgen dat wij niet hetzelfde hoefden
mee te maken', zegt Kim, die nu voor een ontwikkelingsorganisatie in Kwangju
werkt. 'Maar ik vind dat ze een fout hebben gemaakt door nooit over hun
ervaringen te praten. Ze deden dat niet omdat ze te veel van ons houden, maar
die liefde werd verkeerd geuit.' De les die Kim in Cambodja heeft geleerd is dat
'politiek' niet iets is dat losstaat van het gewone leven, maar 'direct met mijn
eigen leven te maken heeft'. Zoals ook de eerdere generatie wist die haar leven
gaf voor democratie.

Toch is er een tweede kant aan de euforie die nu over Korea spoelt, ongeacht de
uitslag van vandaag, een kant die wel is te zien als een verlengde van de
democratiseringsbeweging uit vroeger jaren. 'De opstand in Kwangju was niet een
socialistisch, of anderszins ideologisch geinspireerde opstand', zegt voormalig
studentenactivist Lee Jai-eui, 'maar een opstand van het volk voor vrijheid'. De
democratiseringsstrijd was een beweging voor emancipatie van het gewone volk en
een vergelijkbare emancipatie, maar dan op internationaal niveau, ziet Lee nu
ook in de prestaties van het voetbalelftal die de bevolking zelfvertrouwen
geven.

'Koreanen waren niet erg trots op hun eigen land; ze hadden een
minderwaardigheidscomplex tegenover ontwikkelde landen', meent Lee. 'Door dit WK
verandert dat. De sport geeft ons reden trots te zijn op onszelf. En niet alleen
dat. Ik denk dat ook de kijk van buitenlanders op ons land zal veranderen.'

Eugene Soh bevestigt ditzelfde gevoel: 'De hele twintigste eeuw is gedicteerd
door westerse landen. Wij hebben altijd het gevoel gehad dat op ons werd
neergekeken.' Zodoende hebben de overwinningen op Europese voetbalgrootmachten,
op achtereenvolgens Polen, Portugal en Italie, een golf van nationalistisch
sentiment losgemaakt.

De nationale vlag, die altijd van het volk is geweest en waarachter ook
bijvoorbeeld de opstandelingen in Kwangju zich verzamelden, heeft zich
ontwikkeld tot hip kledingstuk. Jongeren dragen hem als cape of binden hem rond
het hoofd. Meisjes wikkelen de vlag zelfs als minirok om hun middel of maken er
een topje van. 'Red Devil', de naam van de supporters van het team, dragen jonge
Koreanen nu als geuzennaam.

De successen van het elftal herbergen nog een tweede kiem van een nieuwe
ontwikkeling. De spandoeken 'Hiddink for President' die in stadions te zien zijn
geweest zijn meer dan een grap, ze zijn symptoom van een wens tot verandering
bij in ieder geval een deel van de bevolking. Ook al zegt Hiddink zelf dat hij
'niet anders werkt dan hij gewend is', voor de Koreanen is dat een
revolutionaire werkwijze.

Al na de eerste overwinning van het team aan het begin van het WK, schreef de
Joongang Ilbo in een hoofdartikel dat er 'in de voetbalprestaties oplossingen te
vinden zijn voor hervorming van de Koreaanse politiek'. Hiddink heeft, aldus de
krant, het Koreaanse voetbal bevrijd van 'chronische ziekten' zoals het belang
van persoonlijke connecties in de selectie van spelers.

In plaats daarvan heeft Hiddink 'eerlijke competitie' ingevoerd en binnen de
selectie teamwork onderstreept. 'Het zou goed zijn als politici hiervan leren,
aangezien zij altijd gebruik maken van vals spel, voorkeursbehandeling,
maffia-achtige kliekvorming en andere trucs.'

Het laatste maatschappelijke effect van het voetbalsucces en de miljoenen die
zich nu in rode T-shirts in Zuid-Korea op straat begeven, is een running gag in
het land: eindelijk zijn kapitalistisch Zuid-Korea en het rode noorden verenigd,
dankzij voetbal.

Juichende Zuid-Koreaanse supporters na de overwinning van hun land op Italie.
(Foto AP)

In Kwangju vochten Zuid-Koreanen in 1980 met politie en leger in de strijd om
meer democratie, waarbij honderden slachtoffers vielen. (Foto AP)

Voetbal ; Binnenlandse politiek ; Politiek en Staat ; Sport

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              78 of 126 DOCUMENTS

                                NRC Handelsblad

                                 June 19, 2002

'Weg met de monstrueuze glasproducten uit huizen'

BYLINE: DOOR MARION VAN EEUWEN

SECTION: Kunst; Pg. 9

LENGTH: 662 words


Is het de kleur of de vorm die het meest intrigeert? De amethystkleurige en een
beetje toelopende bloemenvaas van geslepen kristal, ontworpen door Frank Lloyd
Wright, glanst in de vitrine. Het is een van de weinige stukken op de
tentoonstelling De Glazen Glorie in het Haags Gemeentemuseum van een
niet-Nederlandse ontwerper voor Glasfabriek Leerdam. Het middelste deel van de
driedelige expositie wordt gevormd door de eigen collectie van het museum,
Modern Nederlands glas uit de periode 1880 tot 1940. Het tweede deel toont
topwerk uit andere Nederlandse musea en in de derde zaal staat antiek glaswerk.

Vergeleken met de naar 19de eeuwse snit geslepen kristallen tafelserviezen van
Sphinx, die tussen 1875 en 1900 in Maastricht zijn vervaardigd, hebben de
karaffen en het glaswerk van omstreeks 1920 mooie sobere lijnen. De
modernisering van Nederlandse glasproductie is te danken aan P.M. Cochius, van
1912 tot 1933 directeur van Glasfabriek Leerdam. Hij was een sociaal betrokken
en vooruitstrevende man die in 1915 besloot goed vormgegeven betaalbaar glaswerk
op de markt te brengen. Cochius benaderde onder meer de architect K.P.C. de
Bazel, eveneens een theosoof, en vroeg hem 'esthetisch vormgegeven persglas te
ontwerpen om de monstrueuze producten te vervangen waarmee eenvoudige woningen
gevuld werden.'

Glasfabriek Leerdam, die behalve in Nederland ook in het buitenland een goede
reputatie opbouwde als producent van modern glas, ontwikkelde diverse lijnen. De
Huishoudcollectie voor de gewone man, veelal geperst glas. De
Kunstnijverheidscollectie, goed betaalbaar vormgegeven glas met de initialen van
de ontwerper, en Unica glaswerk dat als vrije kunst tot stand kwam in nauwe
samenwerking tussen ontwerper en glasblazer. Succesvolle unica werden in kleine
serie uitgebracht onder de noemer Serica. Ook Cornelis de Lorm, H.P. Berlage en
J. Eisenloeffel maakten ontwerpen voor Glasfabriek Leerdam. Maar de bekendste
ontwerper was A.D. Copier, die jarenlang het gezicht van Leerdam bepaalde.

Copier kwam als 13-jarige in dienst van de fabriek en doorliep verschillende
functies. Door zijn ervaring wist hij welke eisen de techniek stelt aan de
vormgeving. Zijn eerste ontwerp, het drinkservies Smeerwortel, kreeg in 1925 op
de Exposition Internationale des Arts Decoratifs et Industriels Modernes in
Parijs een zilveren medaille. Copiers grootste succes was het Gildeglas dat
Leerdam in 1930 uitbracht en dat nog steeds in productie is.

Het tweede deel van de tentoonstelling bevat topstukken uit diverse Nederlandse
museale collecties, aan de hand waarvan elf glastechnieken de revue passeren.
Bijvoorbeeld 'Monteren en insluiten', 'Glasblazen', of 'Werken met goud'. Hoewel
veel getoonde voorwerpen de moeite van het bekijken waard zijn, raakt de
bezoeker qua informatie al snel het spoor bijster. Een catalogus met
afbeeldingen ontbreekt en de ordening in de vitrines is onduidelijk. Verder is
de uitleg van de technieken te summier voor leken waardoor het bijvoorbeeld een
raadsel blijft hoe millefiori-glas wordt gemaakt.

De derde zaal is ingericht met glaswerk uit de klassieke oudheid. Het zijn stuk
voor stuk ontroerende vaasjes, ragfijne oliekannetjes, gekleurde medaillons en
andere siervoorwerpjes uit de collectie van het museum, onlangs uitgebreid met
de gelegateerde verzameling van mevrouw Marguerite Stienon. In het
gelegenheidsnummer Vormen uit vuur staan interessante wetenswaardigheden over de
historische productie en het gebruik van glas. Bijvoorbeeld dat in een bolle
fles met ribben uit de 4de eeuw voor Chr. sporen van cannabis zijn aangetroffen.
Aan de hand van een simpel tekeningetje wordt hier toch nog helder hoe
millefiori, het duizendbloemen glas, wordt geproduceerd.

Tentoonstelling. De Glazen Glorie. T/m 22 september in het Gemeentemuseum Den
Haag, Stadhouderslaan 41. Inl. 070-3381111.

Bloemenvaas van Frank Lloyd Wright uit 1928 (Foto Hesmerg)

Beeldende kunst ; Kunst en Cultuur ; Kunst

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              79 of 126 DOCUMENTS

                                NRC Handelsblad

                                 June 19, 2002

Kabinet gooit privacyregels te grabbel

BYLINE: F. KUITENBROUWER

SECTION: Opinie; Pg. 7

LENGTH: 1031 words


Bankgegevens, maar ook de administratie van sportclub of vakbond worden een open
boek voor de overheid. Dat staat in een plan dat door het demissionaire kabinet
op de valreep is goedgekeurd. Een trendbreuk die te ver gaat, vindt F.
Kuitenbrouwer.

Het aantal klachten over optreden van de Amsterdamse politie is het afgelopen
jaar gestegen. Gevraagd naar een verklaring voor deze toename zei de voorzitter
van de klachtencommissie dat dit zou kunnen liggen aan meer blauw op straat. Dat
geeft meer kans op wrijvingen.

Dit belooft wat voor de plannen van de nieuwe regeringscoalitie van CDA, LPF en
VVD. Deze wil meer agenten, die ook nog eens meer bevoegdheden moeten hebben.
Met name een algemene legitimatieplicht voor de burger. Dat brengt 'een zeker
risico voor discriminatoire controles' mee, zoals jaren geleden diplomatiek werd
gewaarschuwd in een rapport van het ministerie van Justitie.

Dit is echter nog niets vergeleken met een potje dat reeds op het vuur staat:
een algemene inlichtingenplicht van banken, internetproviders en dergelijke over
hun klanten aan politie en justitie. Inclusief de plicht op bevel van de
overheid dingen uit te zoeken zoals wie allemaal naar u een e-mail hebben
gestuurd, hoe vaak u een bepaald type product hebt gekocht, van wie u pakketjes
hebt ontvangen. Ondanks zijn demissionaire status is het tweede kabinet-Kok op 1
mei zonder noemenswaardig voorbehoud akkoord gegaan met de vergaande voorstellen
van de commissie-Mevis inzake gegevensvergaring ten behoeve van de
strafvordering.

Het gaat niet alleen om de toegang van opsporingsdiensten tot persoonlijke
details die berusten bij banken, verzekeraars of internetproviders. Ieder lid
van een sport- of hobbyclub, of iemand die deelneemt aan een georganiseerde
culturele activiteit is zijn privacy kwijt. Deze personen kunnen immers weten
dat hun gegevens in verband met hun activiteiten verwerkt kunnen worden, aldus
minister Korthals (Justitie) namens het kabinet.

Maar het willekeurige lid van een geitenfokvereniging of zangclub geeft die
gegevens toch af in goed vertrouwen - net zoals de modale bankclient? Daar
beslist de overheid voortaan over, is de boodschap van het kabinetsvoorstel. Dit
ontslaat elke houder van persoonsgegevens categorisch van een speciale relatie
met de betrokkene - of dat nu een polisnemer van een verzekering is, of het lid
van een vakbond - wanneer dat de politie of justitie goed uitkomt.

Moeten die nieuwe informatiebevoegdheden dan niet tenminste worden beperkt tot
verdachte personen in de zin van de wet? Dat is niet de bedoeling van het
kabinet. De 'vishengel' waarmee de opsporingsdiensten van oudsher zijn uitgerust
wordt vervangen door een 'sleepnet', zoals Lex van Almelo, auteur van het recent
verschenen boekje Ik heb toch niets te verbergen, het uitdrukt. In een
elektronisch sleepnet blijven ook allerlei ondermaatse visjes hangen - vaak
zonder dat ze dat zelf ooit te weten komen. Toch kunnen ze onvermoed nog heel
wat last krijgen met hun elektronisch signalement. Al was het alleen omdat de
betrouwbaarheid van de politieregisters het nodige te wensen overlaat, zoals het
College bescherming persoonsgegevens heeft aangetekend.

Het enige wat minister Korthals wil toezeggen is dat ten aanzien van
niet-verdachte personen 'grotere terughoudendheid geboden is'. Maar een
wettelijke waarborg wil hij daarvoor niet geven. De terughoudendheid moet
blijken uit het proces-verbaal dat de politie van zijn informatie-activiteiten
opmaakt. Dat is een ongeloofwaardige geruststelling. In strafzaken met zware
verdachten is de wettelijke verslagleggingsplicht van de opsporingsambtenaren
regelmatig een ondergeschoven kindje gebleken. Laat staan als het om de gewone
man gaat.

De voorgestelde bevoegdheden zijn 'ruim', erkent Korthals. 'Gelet op het belang
van de opsporing van ernstige misdrijven' acht het kabinet dit toch
noodzakelijk. In het vervolg blijkt echter dat het helemaal alleen om ernstige
delicten gaat. Verdenking van een gewoon misdrijf is al voldoende om de
snuffelmachine in werking te stellen. En er zijn heel wat meer gewone dan
ernstige misdrijven die kunnen dienen als stok die de hond moet slaan.

De vraag rijst hoe een demissionair kabinet het kan maken om dergelijke
vergaande voorstellen voor zijn rekening te nemen. Ze zijn inmiddels
controversieel verklaard, zodat afhandeling moet wachten op het nieuwe kabinet.
Het demissionaire kabinet had er echter helemaal van moeten afblijven, want de
algemene inlichtingenplicht vormt niet minder dan een complete trendbreuk in de
strafrechtelijke bevoegdheden.

De inlichtingenplicht 'fietst dwars door het bestaande wetboek', waarschuwde de
hoogleraar strafrecht Knigge in het tijdschrift voor strafrecht Delikt en
Delinkwent van maart - dus ruim voor publicatie van het kabinetsstandpunt. Deze
strafrechtsgeleerde is, nota bene op verzoek van minister Korthals, betrokken
bij een grootscheepse hercodificatie van ons Wetboek van Strafvordering.

Het antwoord van Korthals is een zwaktebod. Hij ontkent dat sprake is van een
trendbreuk. Zijn enige argument houdt verband met het ingewikkelde onderscheid
tussen de juridische begrippen 'inlichtingen', 'gegevens' en 'gegevensdragers'
dat nu juist de grondslag vormt voor de waarschuwing van Knigge. Diens Nijmeegse
collega Buruma is in dezelfde aflevering van Delikt en Delinkwent ook al niet
gerust op 'het gemak waarmee de bevoegdheid wordt voorgesteld tot het vorderen
van hele gegevensbestanden van niet op voorhand bepaalde personen en van het
gemak waarmee geheim opvragen van gegevens wordt mogelijk gemaakt'.

De werkelijke reden van het zwaktebod van Korthals is wel te verklaren: de elfde
september. De vreselijke aanslagen in de VS hebben ook ons land als onderdeel
van de westerse wereld geconfronteerd met de opdracht het grote kwaad van het
terrorisme te bestrijden. Maar deze strijd wordt niet gediend door verstoppertje
te spelen met de grondrechten die wij juist tegen dit kwaad verdedigen.

F. Kuitenbrouwer is redacteur van NRC Handelsblad.

Privacy en geheimhouding ; Strafrecht ; Overheidsbeleid ; Politiek en Staat ;
Openbaar Bestuur ; Recht ; Burgerlijk Recht

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              80 of 126 DOCUMENTS

                                NRC Handelsblad

                                 June 18, 2002

'Sociaal-democratie moet bescherming bieden'

BYLINE: DOOR ONZE REDACTEUR MICHELE DE WAARD

SECTION: Binnenland; Pg. 2

LENGTH: 1283 words

DATELINE: KEULEN, 18 JUNI.


Hoewel immigratie door de Duitse sociaal-democraten al langer als belangrijk
thema werd onderkend, dreigt kanselier Gerhard Schroder de verkiezingen toch te
verliezen. Hij zou de gewone man onvoldoende sociale bescherming bieden.

Nog voordat ze aan de macht kwamen, keken Gerhard Schroder en zijn helpers bij
de Duitse SPD, vol bewondering naar het kleine buurland aan de zee. Schroders
partijgenoot Wim Kok dwong respect af met zijn strenge financiele politiek en
bestrijding van de werkloosheid. 'Ons visioen is het Nederlandse banenwonder',
riep Schroders spin doctor Bodo Hombach en met de slogan 'Neue Mitte' veroverde
hij de bondskanselarij.

Schroder wilde de Duitse variatie op de Derde Weg (economische stabiliteit en
sterke sociale voorzieningen) in praktijk brengen. Lastenverlichting en
bezuinigen, terwijl het sociale gezicht behouden bleef - dat recept van premier
Kok in Nederland en Tony Blair in Groot-Brittannie sprak de kersverse kanselier
aan. Toch heeft hij Koks wonder, vier jaar later, niet kunnen evenaren.
'Schroder heeft de economie niet energiek genoeg gemoderniseerd', zegt
SPD-strateeg Thomas Meyer in een gesprek in Keulen. Meyer is al vele jaren
actief bij de ontwikkeling van het partijprogramma en doceert politieke
wetenschappen aan de universiteit. 'Schroder heeft wel iets gedaan, maar
onvoldoende'.

In de ivoorwitte kanselarij aan de Spree zit de schrik er goed in sinds de PvdA
bij de verkiezingen werd verslagen en ook de socialisten in Frankrijk het veld
moeten ruimen. Schroder en zijn partij hebben de blik immers strak op de
verkiezingsdatum van 22 september gericht. Wat staat de SPD in Duitsland niet te
wachten, waar de economie heel wat minder rooskleurig is.

Bij de Britse en Nederlandse Derde Weg werd te weinig aandacht aan integratie
van buitenlanders besteedt, stelt Meyer vast. In Duitsland staat dat onderwerp
al langer hoog op de agenda, getuige de recent aangenomen strenge immigratiewet.
Daarmee wordt het economische immigranten lastiger gemaakt. Het liberale beleid
voor politieke vluchtelingen blijft wel gehandhaafd.

Het stijgende geweld van neo-nazistische jongeren tegen buitenlanders, baart
kanselier Schroder grote zorgen. Vooral in het Oosten van Duitsland werden
allochtonen twee jaar geleden regelmatig door rechts-radicalen doodgeslagen.
Immigranten zijn er mikpunt van onvrede over de hereniging en frustraties over
de hoge werkloosheid. In de vroegere DDR zijn twee keer zoveel mensen werkloos
dan in het Westen; in sommige delen heeft 25 procent van de beroepsbevolking
geen baan. Ook de illegale Oost-Europeanen op de bouw in Berlijn zijn Duitsers,
net als de achterban van de SPD (een volkspartij van arbeiders, beter opgeleiden
en managers) een doorn in het oog.

Schroder kent de zorgen en angsten van de burgers. Hij weet ook dat, wil zijn
land internationaal kunnen concurreren, het bedrijfsleven ruim baan moet
krijgen. De kanselier en zijn rood-groene regering moeten laveren tussen de
wensen van de industrie om buitenlandse computerspecialisten aan te trekken en
de wens van de bevolking om de stroom migranten in te dammen. Negen procent van
de 82 miljoen Duitsers bestaat uit allochtonen.

Een ander gevoelig thema is het onderwijs. 'De situatie op scholen en creches is
ronduit problematisch', zegt Meyer. Recent wakkerde een onderzoek over de
afgenomen prestaties van Duitse kinderen de onvrede over de kwaliteit van het
onderwijs verder aan. Het land van denkers en dichters is op internationale
ranglijsten afgezakt naar de onderste regionen. De resultaten bleken vooral
slechter te zijn doordat een groeiende groep allochtone kinderen moeilijk kan
meekomen. 'Dat dient de politiek zich bijzonder aan te trekken', meent Meyer.
Hij pleit voor een maatschappelijke dialoog tussen politiek, ouders en scholen.
Ouders van autochtone jongeren zijn bang dat het niveau verder afglijdt. 'Pim
Fortuyn had vast een brede groep mensen achter zich met dezelfde angsten.' Meyer
gelooft niet dat de meerderheid van Fortuyn-aanhangers vijandig staat tegenover
buitenlanders. 'Ze zijn vooral boos op politici omdat zij hun problemen niet
serieus nemen'.

Voor sociaal-democraten is dit volgens hem een gevaarlijke ontwikkeling. Veel
eenvoudige mensen verwachten van de sociaal-democratie een ding: sociale
bescherming. 'Ze zijn bevreesd voor de teruglopende economie, voor verlies van
hun werk, voor de toekomst van hun kinderen. Ze vragen zich af wat overblijft
van de welvaartsstaat. Krijgen zij het gevoel van bescherming niet, springen ze
weg naar een radicale partij.'

Werd de PvdA afgestraft omdat ze te weinig oog had voor problemen rondom
immigratie en veiligheid, voor de SPD komt het gevaar uit een andere hoek.
Schroder kwam met de leus 'Werk, werk, werk' aan de macht, net als Wim Kok.
'Schroder is zijn belangrijkste verkiezingsbelofte niet nagekomen: daling van de
werkloosheid tot 3,5 miljoen', zegt Meyer. Het aantal werklozen schommelt rondom
4 miljoen; bijna evenveel als toen Schroder aan de macht kwam. Het is misschien
unfair, omdat de internationale conjunctuur tegenzat. Maar Schroder had meer
moeten doen om banen te scheppen, oordeelt de SPD-strateeg.

Aanvankelijk wilde de kanselier veel veranderen, gaandeweg werd hij kopschuw.
Een discussiestuk dat Schroder met Blair lanceerde voor de Derde Weg of 'Neue
Mitte', liep in Duitsland vast op fel verzet van zijn eigen SPD. De
traditionalisten vreesden de afbraak van de royale verzorgingsstaat en het
Schroder-Blair-document werd als neo-liberaal in een la geschoven. Van een
'Third Way' moesten SPD-ers niets weten. De slogan zelf roept ook slechte
herinneringen op aan mislukte Derde Wegen in Oost-Europa. Bovendien dook het
begrip Derde Weg al in 1949 in Duitsland op bij de politieke concurrent Ludwig
Erhard (CDU). Hij was de eerste naoorlogse minister van Economische Zaken, die
de sociale markteconomie ontwikkelde - het model waar de Duitsers bijzonder aan
hechten.

Toch heeft Schroder 'wel iets gedaan', zegt Meyer. 'Hij heeft de belastingen
verlaagd en is met hervorming van de pensioenen begonnen. Alleen bleef hij
halverwege steken omdat de vakbonden dwars lagen. Rood-groen heeft de bakens
niet helder verzet.' Dat is volgens Meyer een groot verschil met Nederland,
Denemarken en het Verenigd Koninkrijk. Schroders regering had radicaler
maatregelen moeten nemen om deeltijdwerk en lage-lonen-banen te scheppen. Ook
had meer druk op werklozen moeten worden uitgeoefend.

Desondanks blijven de ideeen achter de Derde Weg of 'Neue Mitte' volgens Meyer
aktueel. 'Een moderne sociaal-democratie is de enige kans voor de SPD politiek
te overleven'. De partij moet niet naar links afbuigen, maar blijven mikken op
het midden van de samenleving. Wordt Schroder herkozen, dan krijgt hij vast meer
voor elkaar, verwacht Meyer.

Maar de kans op een overwinning slinkt; in de opiniepeilingen liggen de
conservatieven al maanden voorop. Van extreem-rechts heeft Schroder weinig te
vrezen, wel van zijn conservatieve tegenkandidaat Edmund Stoiber. De machtige
minister-president uit Beieren heeft in het Alpenland zijn eigen variatie van de
Derde Weg uitgevoerd. Stoiber is minder charmant dan Schroder, maar met een
andere mix van 'markt en staat' kan hij wel een glanzend rapport laten zien. De
Derde Weg kan in Duitsland na de verkiezingen in een andere gedaante opduiken.

Dit was het laatste deel in een serie over de Derde Weg in Europa. Eerdere
afleveringen verschenen op 29 mei, 1, 6 en 12 juni. Deze zijn ook te lezen op
www@nrc.nl

Thomas Meyer (Chris Keulen)

Politieke partijen ; Verkiezingen ; Recht ; Politiek en Staat ; Staatsrecht ;
Gemeenten ; Binnenlandse Politiek ; Lokale Politiek

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              81 of 126 DOCUMENTS

                                NRC Handelsblad

                                 June 17, 2002

De held van Mien met de bloemetjesjurk ; Mat Herben 'heeft een goed gevoel van
eigenwaarde en kan dat ook bij anderen naar boven halen'

BYLINE: DOOR HARM VAN DEN BERG

SECTION: Binnenland; Pg. 2

LENGTH: 2341 words


Een van Mat Herbens voormalige collega's knijpt zich dezer dagen wel eens in
zijn arm: is die onopvallende man de leider van de Lijst Pim Fortuyn? Volgens
anderen is dat juist zijn kracht. 'Hij is de gewone man die de top bereikt heeft
en daar rustig onder blijft. Daar heeft Mien met de bloemetjesjurk grote
bewondering voor.'

Voor de schooljeugd in Linschoten is het een attractie. Op weg naar huis rijden
ze even langs het wachthuisje-op-poten tegenover nummer 25 in de Beide
Vlooswijkenlaan. Even dollen met de politieman die hier de zaak in de gaten
houdt.

De opvallende bewaking in de stille straat met rijtjeshuizen is bedoeld voor de
bijna 49-jarige Mattieu Herben en zijn gezin. Meer dan twintig jaar werkte hij
zonder op te vallen op het ministerie van Defensie in Den Haag, maar sinds de
avond van 6 mei staat hij elke dag in de schijnwerpers. Hij is een bekende, maar
ook bedreigde Nederlander. Het heeft iets van een alternatieve midlifecrisis.
Innerlijk is hij volkomen rustig, zegt Herben. 'Het is allemaal voorbestemd,
lang geleden al voor je uitgestippeld. Het heeft dus geen zin je ertegen te
verzetten.'

In Linschoten, het Ot-en-Sien-dorp langs de A12 met vierduizend inwoners, hadden
ze zo'n spectaculaire act van 'onze Mat' echter nooit verwacht. Toen Pim Fortuyn
doodgeschoten was, nam zijn woordvoerder Herben vrijwel direct de fakkel over.
En daarna ging hij zonder aarzeling onderhandelen met CDA en VVD, terwijl hem
elke ervaring ontbrak. Het moest zo gaan, in toeval gelooft Herben niet. 'Pims
moeder heette Jacoba en dat is ook de naam van mijn vrouw.'

'Een aimabel mens, altijd in voor een praatje terwijl hij de hond uitlaat', zegt
fotograaf Jan de Kruif over de LPF-voorman. Hij kijkt uit over de boomgaard
tegenover zijn zaak. 'Mat past helemaal in het profiel van dit dorp. Hij behoort
tot de categorie mensen die snel deel worden van een gemeenschap', zegt De
Kruif. En ja, dat ook, zegt hij op de vraag of Herben snel de kleur van zijn
omgeving aanneemt.

Nu staat hij elke dag op de voorgrond, zijn naam prijkt in alle kranten, maar
mensen die jarenlang met hem samenwerkten is 'eigenlijk niks bijzonders'
bijgebleven van de LPF-voorman. Een doorsnee-ambtenaar, maar zeker niet bang om
zijn mening te geven. De lezersrubrieken van Trouw en Algemeen Dagblad kennen
zijn naam van de vele ingezonden stukken over uiteenlopende kwesties als
natuurbeheer, homeopathie, luchtvaart en religie. Op zijn dagelijkse
wandelingetje praat Herben inderdaad graag over 'de dingen des levens', maar
even gemakkelijk over het reilen en zeilen van zijn dorp. 'Hij is verknocht aan
het dorp', zegt De Kruif.

Hoe lang nog? De fractieleider van de Lijst Pim Fortuyn (LPF) lijkt helemaal op
zijn gemak in de tijdelijke werkkamer aan het Haagse Binnenhof, recht tegenover
de kamer van de teruggetreden VVD-leider Dijkstal. Op de gang wachten twee
persoonlijke 'beveiligers'. Het colbert hangt aan de kapstok. Voor hem op het
bureau ligt de krant. Herben verdiept zich onmiddellijk in een grote
BMW-advertentie: 'Het is niet mijn merk, maar zo'n gepantserd model ziet er toch
goed uit.'

De onverwachte opvolger van Fortuyn werd in 1953 geboren in Den Haag in een
'eenvoudig katholiek arbeidersgezin', zoals hij zegt. Zijn vader kwam
oorspronkelijk uit Maastricht, zijn moeder uit Polen. Dat laatste zou in zijn
leven enkele malen voor problemen zorgen. Herben had vier broers en een zus. Hij
ging naar het Lodewijk Makeblijde-college in Rijswijk, met een zesjarige HBS.
'Een verlicht katholiek bolwerk' waar Herben optrok met de zoon van de
katholieke minister van Onderwijs Veringa, waar hij ook 'de grote' KVP-voorman
Norbert Schmelzer leerde kennen, die hij na een feest interviewde voor de
schoolkrant. Een trotse glimlach verschijnt op zijn gezicht.

Na zijn HBS wilde Herben luchtmachtofficier worden, maar dat bleek niet
mogelijk. 'Ik zou officier-verkeersleider worden bij de luchtmacht, in principe
was alles al voor elkaar. Ik had hele goede cijfers, maar een dag voor ik moest
opkomen, deelde een officier mij mee dat die baan tot de vertrouwensfuncties
behoorde. Ik kwam niet in aanmerking, omdat ik familie had achter het IJzeren
Gordijn. Een oom en tante, familie van mijn Poolse moeder.' Mat Herben was zwaar
teleurgesteld en had er geen zin meer in. 'Ik heb me toen direct beroepen op
broederdienst, aangezien twee van mijn broers hun dienstplicht al hadden
vervuld.' De vrijstelling werd hem verleend.

In die tijd wist hij niet goed wat te doen; het werd een baan bij een
verzekeringsmaatschappij: 'Daar moest ik buitenlandse schades afwikkelen,
Nederlanders die op vakantie een ongeluk hadden gehad.' Na enkele jaren vond hij
het wel genoeg, want 'eigenlijk was ik er geestelijk niet rijp voor, het was te
zwaar en te emotioneel voor iemand van amper twintig'. In de achterliggende
jaren had Herben zijn vrije tijd besteed aan het vliegtuigspotten, maar ook
oefeningen met militaire vliegtuigen bijgewoond en er als freelance verslaggever
over geschreven. 'Het was dan ook niet zo gek dat iemand mij vroeg of ik bij het
luchtvaartblad De Vliegende Hollander wilde werken, ze hadden een vacature.'
Familie in het Oostblok bleek eind jaren zeventig niet langer een bezwaar. Zo
belandde Herben bij Defensie, waar hij later algemeen hoofdredacteur van de
verschillende periodieken werd. De Defensiekrant is daarvan wel de meest
bekende. Het schrijven liet hij meestal over aan anderen, Herben was de grote
organisator.

De internationale luchtvaartshows op Le Bourget en Farnborough deed hij echter
zelf. Dan las zijn toenmalige baas Bert Kreemers weer een verslag van de 'meest
fantastische vorderingen van de Russische luchtmacht'. Kreemers heeft zich dezer
dagen 'af en toe in de armen geknepen' of het wel echt was wat hij zijn vroegere
collega allemaal ziet doen. Andere oud-collega's verwachten 'dat Mat over een
tijdje met mach-2 vanaf zijn wolk naar beneden komt suizen'. Ze zeggen over hem:
'Mat is van de praatvereniging, niet te stuiten.' Herben sprak zich uit over het
beleid, gevraagd en ongevraagd. 'Dan moest je wel eens zeggen: 't is goed Mat,
maar jij gaat er niet over. Nu even ophouden, wegwezen.' Hij leek het naar zijn
zin te hebben op het ministerie. 'Hij was geliefd bij zijn mensen', herinnert
Kreemers zich. Herben kwam voor ze op: 'Hij bevocht zijn territoir met opgeheven
hoofd.' Kreemers noemt een karaktertrek die meer mensen bij Herben hebben
waargenomen: 'Hij is wars van autoriteit, niet onder de indruk van rang of
stand.' Herben is lid van de Defensie Schietvereniging, maar dat stelt naar
eigen zeggen niks voor: 'Twee keer per jaar even oefenen om je vaardigheid op
peil te houden.'

Het jaar 1983, net dertig was hij toen, werd een rampjaar voor Mat Herben. Op de
terugweg uit Polen werd de auto met daarin zijn ouders, broer en schoonzus met
hun kind geramd. 'Mijn vader, moeder en neefje werden daarbij gedood. Ik ben een
week in het ziekenhuis van Maagdenburg geweest en keerde daarna met mijn broer
en schoonzus en drie doodkisten terug naar Nederland'. Het verdriet over dat
verlies duurde lang, maar Herben zegt er niet meer over dan: 'Ik heb een harde
leerschool gehad'. Enige jaren later verloor hij twee broers. Filosofische
werken, klassieke muziek hielpen hem er doorheen. Veel genoegen beleefde hij aan
de boeken van de theoloog Harry Kuitert: 'Van hem is de wijsheid: alles is
politiek, maar politiek is niet alles. Dat sprak me zeer aan.' En Herben leerde
'dat er waarheid schuilt in het gezegde: doe wel en zie niet om'.

Na meer dan tien jaar is Mat Herben eind jaren tachtig uitgekeken bij Defensie.
'De Koude Oorlog was over, het leek een minder spannende tijd te worden.' Hij
ziet wel iets in de beweging van Piet Derksen, de schatrijke eigenaar van
Centerparcs. Na een ernstige ziekte richtte deze de 'Levend Water Beheer bv' op
en de stichting 'Getuigenis van Gods Liefde'. De zakenman geloofde dat vier
engelen hem hadden gered uit een autowrak. Hij wilde orde op zaken stellen in
Nederland. Zijn beweging werd ook in verband gebracht met Opus Dei, de besloten
conservatief-katholieke beweging. Derksen richtte verschillende media op, zoals
het gezinsblad Manna en daar werd Herben hoofdredacteur.

Ook in die functie schreef hij zelf niet veel, deed eens verslag van een reis
naar Malta, interviewde Prins Bernhard en Ruud Lubbers ('Mensen zijn samen
onderweg'), hielp Yvonne van Gennip bij het schrijven van haar column. Met
Herben bezocht ze de paus in Rome. 'Ik vond het wel een spannende combinatie,
Derksen en Herben. De blije katholiek Herben begaf zich in het strakke deel van
het roomse leven', zegt de voormalige schaatskampioene. Over de reizen met
Herben weet Van Gennip te melden dat 'Mat energiek en vrolijk was, ja ook
leergierig'. Zoals men van hem gewend is, geen fratsen. 'Hij gaat niet op de
versiertoer of zo', aldus Van Gennip. Het woord straight is op hem van
toepassing, vindt ze.

Een enkele keer waagt Herben zich in het katholieke blad aan een uitleg van
wonderen of beschouwt hij de voorspellingen van Nostradamus. Waarom hij naar
Manna overstapte? 'Ik geloofde in een familieblad en Derksen was veel minder
conservatief dan iedereen dacht. Hij zei: ik zie liever een mooie vrouw in
badpak dan een prelaat in vol ornaat.' Maar Herben leverde zonder moeite ook de
vier of acht pagina's geestelijk leven die Derksen per se in het blad wilde.
'Wat me aantrekt in de katholieke kerk is het wereldwijd actief zijn, niet
sektarisch. In de hele wereld probeert ze elementaire normen en waarden over te
brengen.' Maar kerkgangers zijn Herben en zijn vrouw niet. 'Ze behoren tot onze
parochie, maar gaan er niet naar de kerk', zegt de secretaresse van de Jan de
Doper-parochie in Montfoort-Linschoten.

Begin jaren negentig is Herben weer terug op Defensie: 'Manna werd een blad voor
vijftigplussers en op het ministerie wilden ze me graag weer terug.'

In die periode meldt hij zich aan bij de Vrijmetselarij, afdeling Grootoosten
der Nederlanden, om precies te zijn bij de loge Via Lucis (weg van het licht)
een van de vele - in Den Haag. 'Ik heb altijd de aantrekkingskracht gevoeld van
de onderstroom. Vrijmetselarij was in vroegere eeuwen zo'n onderstroom tegen het
absolutisme, maar het is ook de eerste beweging die echt democratisch
functioneerde. Niet de prins of de baron wordt voorzitter, maar de beste van het
gezelschap.' En zo wordt Herben zelf in 1993 voorzitter van de kleine loge.
Anders dan zijn broeders die gemiddeld slechts een jaar aanblijven vervult
Herben de functie vier jaar. 'Maar', zegt Rob de Lang, broeder in de loge,
'Herben is geen streber.' Hij en zijn vrouw trokken met Mat en zijn vrouw op
tijdens enkele buitenlandse reizen: 'Mat praat graag, maar toch dringt hij zich
niet op.' Van Gennip vindt dat hij 'een goed gevoel van eigenwaarde heeft en dat
ook bij anderen naar boven kan halen'. Zij heeft aan het contact met hem een
prettig gevoel overgehouden. De Lang herinnert zich de gesprekken in 'de zevende
graad' waarmee de vrijmetselaars bedoelen dat ze gezellig samen een borrel
drinken. Herben houdt het dan bij 'een jonge klare'. De Lang noemt de
LPF-aanvoerder 'een scherp denkende erudiet' en was niet zo verbaasd dat Herben
doorging met de LPF. 'Dat is consequent gedrag, zo ken ik Mat.'

Herbens 'bouwstuk' voor de orde kreeg de titel 'Waardigheid van de mens' en
daarin stelt hij het zoeken naar de waarheid en de vrijheid van denken aan de
orde. Herben maakt ook het gedenkboek voor de loge, inclusief enkele foto's van
hemzelf in vol ornaat.

In het dorp maakte hij zich met zijn vrouw de afgelopen jaren sterk voor het
behoud van een 'hoogstam-boomgaard' en het Uilenbosje. De werkgroep Leefbaar
Linschoten was geboren, maar de 'echte' politici namen hen niet serieus. Herben
wilde voorkomen dat het fraaie plekje zou verdwijnen voor nieuwbouw: 'Als de
plannen doorgaan, kun je straks niet meer met de wandelwagen door het groen
lopen.' Ze kregen hun zin, maar Herben stemde 'voor het eerst' niet bij de
gemeenteraadsverkiezingen.

In januari van dit jaar sloot Herben zich aan bij Leefbaar Nederland en was
verbaasd dat men niet onmiddellijk zijn advies vroeg over defensiezaken. Hij
kwam zelfs op een onverkiesbare plaats. Toen Pim Fortuyn door de partijleiding
werd weggestuurd omdat hij zich niet hield aan het partijprogramma, ging Mat
ook. Hij meldde zich echter niet onmiddellijk bij de Lijst Fortuyn: 'Een
gemeenschappelijke vriend duwde me in die richting.' Die vriend is Chris
Thunnessen, eigenaar van Metterwoon Vastgoed en sponsor van Fortuyn. 'Hij heeft
met mijn broer op de mulo gezeten en kent ons al jaren. Hij zei dat ik mijn cv
op moest sturen en dat heb ik gedaan.' Thunnessen geeft geen commentaar.

Herben voelde zich ook aangetrokken tot 'het Fortuynisme' waar hij nu bijna dag
en nacht mee bezig is, en dat hij net als de vrijmetselarij een 'onderstroom'
noemt. 'Niet denken langs ideologische scheidslijnen, er bestaan geen linkse of
rechtse oplossingen, alleen maar goede of slechte.' Dat is, benadrukt hij, 'het
gedachtegoed van Pim'. Een zin waarmee bijna elk gesprek begint en eindigt. In
zijn fractie begint overigens voorzichtig protest te klinken tegen deze devotie.
'Het is een beetje zweverig, alsof we een religieuze beweging zijn of zo. Dat
gedachtegoed, daar moeten we maar snel mee ophouden', vertolkt LPF'er
Schonewille de gevoelens van zijn partijgenoten.

Wat is de kracht van Mat? Kay van der Linden, campagneleider van Leefbaar
Nederland, hoeft niet na te denken: 'Hij is de gewone man die de top bereikt
heeft en daar rustig onder blijft. Daar heeft Mien met de bloemetjesjurk grote
bewondering voor.' Van der Linden waarschuwt ook: 'De LPF beleeft een soort
honeymoon, ze kan niks fout doen, maar de echte test komt nog.'

Mat Herben - 'Je moest wel eens zeggen: 't is goed Mat, maar jij gaat er niet
over.' (Foto NRC Handelsblad, Vincent Mentzel)

Politiek en Staat; Recht; Staatsrecht; Regering; Politiek en Staat; Binnenlandse
Politiek; Gemeenten; Lokale Politiek; Politieke partijen

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              82 of 126 DOCUMENTS

                                NRC Handelsblad

                                 June 15, 2002

Complotten en sterke verhalen op internet ; ONDERZOEK NAAR BROODJE AAP-VERHALEN
OP WEB

BYLINE: MARIE-JOSE KLAVER

SECTION: Leven &cetera; Pg. 55

LENGTH: 1412 words


'Digitale volkscultuur' noemt Theo Meder van het Meertens Instituut de wilde
verhalen en moppen die op internet circuleren. Marie-Jose Klaver doet verslag.

Zeven vrouwen zijn gestorven nadat ze een parfummonster hebben ingeademd. Als u
gratis proefmonsters zoals creme, parfum of luiers ontvangt, moet u ze
onmiddellijk weggooien. De regering vermoedt dat het om terroristische aanslagen
gaat. De overheid houdt de aanslagen stil omdat ze geen paniek wil veroorzaken
en terroristen niet op ideeen wil brengen.

Deze goedbedoelde waarschuwing is niet waar. Het bericht is in omloop gekomen na
de golf van anthraxbrieven in de Verenigde Staten. Het is een typische urban
legend (broodje-aap-verhaal), een min of meer waarschijnlijk klinkend verhaal
dat is gebaseerd op de actualiteit en de angst voor ongrijpbare verschijnselen
als terroristische aanslagen.

'Urban legends confronteren de luisteraar met de gruwelen, angsten, fobieen,
frustraties en wensdromen van het moderne leven', zegt dr. Theo Meder (41),
werkzaam als volksverhalenonderzoeker bij het Meertens Instituut (sinds de
romancyclus van J.J. Voskuil ook bekend als 'Het Bureau'). Meder beheert de
Nederlandse Volksverhalenbank die 25.000 verhalen bevat. De databank beperkt
zich niet tot sprookjes en sagen. Meder verzamelt ook urban legends en typische
internethumor zoals bewerkte foto's en geanimeerde cartoons van bijvoorbeeld
Osama bin Laden en Pim Fortuyn. Ook valse virus meldingen, virus hoaxes,
verzamelt hij.

Internet zorgt er voor dat verhalen, of ze nu waar zijn of niet, razendsnel
worden verspreid. Toen astronaut Neil Armstrong voet op de maan zette, zei hij
'Veel geluk, meneer Gorsky!' Pas in 1995 wilde hij vertellen wat hij met die
opmerking bedoelde. Als kind hoorde Armstrong mevrouw Gorsky tegen haar man
roepen' 'Orale seks? Je wilt orale seks? Je zult het pas krijgen als het kind
van de buren op de maan loopt!'

SKIONGEVAL

Meder kwam dat verhaal in november 1995 tegen in een column in het Rotterdams
Dagblad. Toen hij het aan de beroemde Amerikaanse onderzoeker van broodje
aap-verhalen Jan Harold Brunvand stuurde, mailde die dat hij het verhaal die
maand al van verschillende mensen had ontvangen. Brunvand, voor zijn
pensionering hoogleraar aan de universiteit van Utah, heeft verschillende boeken
over urban legends geschreven. Zijn favoriete verhaal is dat van het skiongeluk.
Een vrouw die niet zo goed kan skien valt en stort naar beneden. Tijdens de val
glijdt haar broek naar beneden. Een boom breekt haar val. Op de eerste hulp ligt
ook een gewonde skileraar. Hoe kunt u nu een skiongeluk krijgen. U ben toch een
professional, zegt ze tegen hem. Ik ging met de lift omhoog vanochtend en toen
zag ik een vrouw naar beneden storten. Ik leunde naar voren om haar beter te
kunnen zien en viel uit het stoeltje. Wat is er met u gebeurd?

In 1995 hadden nog maar weinig mensen een internetaansluiting. Als het verhaal
over Armstrongs buurman in 2002 was opgedoken had Brunvand waarschijnlijk drie
meldingen per minuut gekregen. Verhalen en grappen verspreiden zich nu vele
malen sneller. De eerste grap over de gijzelnemer in de Rembrandttoren die actie
voerde tegen de breedbeeld-televisies van Philips stond al op internet voordat
de man zichzelf had omgebracht, vertelt Meder. Het was een bewerkte foto van de
Rembrandttoren met als bijschrift: 'Wat? Past de Amsteltoren niet op het scherm
van uw breedbeeld tv? Zet uw breedbeeld tv op z'n zijkant en dan kunt u de
Amsteltoren wel helemaal zien!'

FORTUYN

Meder heeft ook een verzameling met grappen, verhalen, plaatjes en
samenzweringstheorieen over Osama bin Laden en Pim Fortuyn. 'De grappen hebben
vooral een ventielfunctie', zegt Meder. 'Ze zijn te beschouwen als een
collectieve vorm van traumaverwerking.'

In het geval van Fortuyn kun je volgens Meder zien dat de digitale
'volkscultuur' de reguliere media en de politiek volgen. 'Ook op internet werd
Fortuyn eerst 'gedemoniseerd' en toen zalig verklaard.'

De eerste moppen en bewerkte plaatjes ('visuele folklore') die op het net
verschijnen hebben vooral betrekking op Fortuyns opvattingen over immigranten en
zijn megalomane houding. Fortuyn wordt bijvoorbeeld afgebeeld als Hitler en
figureert in moppen als plaatsvervanger van God. Meder: 'Er werd door de gewone
man op een creatieve manier gespeeld met enkele tendentieuze uitlatingen van
Fortuyn. Voor de aanhangers van Fortuyn zullen deze plaatjes zeker passen in wat
genoemd werd: het proces van 'demonisering' en de 'haat-campagne'.'

Toen Leefbaar Nederland en later de Lijst Pim Fortuyn het in de opiniepeilingen
al maar beter deden verschenen er steeds meer grappen over de 'spartelende
politici van Paars', zegt Meder. 'Na de moord zie je dat afbeeldingen van
Fortuyn als bruinhemd snel worden verwijderd.' Er verschijnen nieuwe
beeldbewerkingen. Geliefd zijn de drieluiken met foto's van Fortuyn en de
eveneens doodgeschoten John F. Kennedy en Martin Luther King. Vaak zijn deze
plaatjes voorzien van de woorden: 4 mei dodenherdenking, 5 mei bevrijdingsdag, 6
mei dood van de democratie.

COMPLOTTEN

Op sommige plaatjes treedt Fortuyn als dader op. Er circuleert op het web een
montage van Fortuyn met een pistool in zijn hand met op de achtergrond Ad
Melkert met een bloedende schotwond in zijn hoofd. Een soortgelijke afbeelding
bestaat van de advocaat Britta Bohler, wier kantoor de verdachte van de moord op
Fortuyn verdedigt.

'Dat plaatje maakt ook deel uit van een complottheorie', zegt Meder. De theorie
luidt, kort samengevat, dat de Koerdische verzetsbeweging PKK achter de moord op
Fortuyn zit. Bohler zou banden met de PKK hebben omdat ze de leider van de
beweging Abdullah Ocalan heeft verdedigd. De PKK zou Fortuyn hebben laten
vermoorden omdat hij tegen buitenlanders was. Als hij aan de macht gekomen was,
zou de PKK Nederland niet langer als uitvalsbasis kunnen gebruiken.

Een andere complottheorie die Meder aantrof op een online discussieforum is
gebaseerd op de symboliek van de getallen 666. Fortyun werd op 6 mei om 18.06
uur vermoord. 'Het merkteken van het BEEST dus. Een verwijzing naar het Animal
Liberation Front?' schrijft een internetgebruiker. De zesde letter van het
alfabet is de F. FFF = 'Fight For Freedom'?'

Een verklaring voor de complottheorieen (volgens sommigen zitten de BVD en
koningin Beatrix achter de moord) is het informatievacuum, meent Meder. 'Volkert
van der G. zegt niets, de politie zegt niets. Daarom wordt er druk gespeculeerd.
Mensen vinden het bijvoorbeeld vreemd dat de politie, die volgens veel mensen
nooit ergens is, de verdachte zo snel heeft gearresteerd. Dat moet haast wel
betekenen dat ze op de hoogte waren, denken mensen dan.'

Meder gebruikt het materiaal dat hij op het net tegen komt voor lezingen en
artikelen. Hij doet ook nog steeds onderzoek naar oude volksverhalen en de
mondelinge vertelcultuur. 'Elektronische verhalen zullen de mondelinge geenszins
verdringen. Het is de boekdrukkunst in al die eeuwen ook nooit gelukt om het
vertelde verhaal te doen verdwijnen. Schriftcultuur en orale cultuur zijn
bovendien geen gescheiden circuits gebleken: ze voeden elkaar en zijn schakels
in dezelfde keten van overlevering. Wat 's ochtends op het web staat, wordt
tijdens de lunch in de bedrijfskantine al weer doorverteld. Veel verhalen op het
net vertonen dezelfde kenmerken als de mondelinge volksverhalen: de
overeenkomsten zijn in elk geval groter dan de verschillen. Veel geschreven
moppen en moderne sagen wijken niet af van hun mondelinge pendanten. De motieven
kunnen soms eeuwen oud zijn. Het verhaal over de ongeschonden Bijbel die na de
aanslag in het Pentagon werd gevonden, is in essentie zo oud als de
middeleeuwen, toen hosties en heiligenbeelden ongeschonden uit het vuur kwamen.
Soms circuleren er op het net wel eens verhalen, die qua structuur te
ingewikkeld zijn om zomaar door te vertellen: die werden vroeger echter ook niet
doorverteld, maar op papier doorgegeven.'

www.meertens.knaw.nl/medewerkers/theo.meder

hoaxbusters.ciac.org

Beelden van internet: geheel boven illustratie bij complottheorie op moord
Fortuyn, met Kennedy (links) en daarnaast Luther King. Daaronder internet
spotprenten na 11 september, het gesluierde Vrijheidsbeeld en rechts Osama Bin
Bush.

Amerikaanse bijbel

Schilderij Amsterdams mirakel

Internet ; Cultuur ; Kunst en Cultuur ; Wetenschap en Techniek ; Technische
Wetenschappen ; Informatica ; Computernetwerken

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              83 of 126 DOCUMENTS

                                NRC Handelsblad

                                 June 12, 2002

ICT brengt niet vanzelf meer democratie

BYLINE: JORIT DE JONG

SECTION: Economie; Pg. 22

LENGTH: 1203 words


Als nieuwe media ingezet worden binnen oude structuren, verandert er niets,
meent Jorrit de Jong. Bovendien moeten politici en journalisten beter hun weg
leren vinden in de anarchie van internet.

De politiek en de media hebben de gevoelens en opvattingen van een groot deel
van de samenleving vertroebeld weergegeven. Onlusten bleven daardoor
ongearticuleerd. Het is de vraag of een volgende generatie politici en
journalisten er wel in slaagt een goede intermediair te zijn tussen staat en
samenleving. In het debat over democratische vernieuwing in deze krant werd mede
daarom door verschillende auteurs aangedrongen op het inzetten van informatie-
en communicatietechnologie (ICT): het zou de volksvertegenwoordiging deels
kunnen vervangen (In 't Veld en Kruiter, Opiniepagina, 22 maart), het parlement
kunnen versterken (Rosenthal en Deetman, Opiniepagina, 30 maart) of participatie
op maat mogelijk maken (Enthoven, Opiniepagina, 22 mei). Maar ICT is als
artefact net zozeer aan manipulatie, doofheid en taaiheid onderhevig als de mens
zelf. Als nieuwe media ingezet worden binnen oude structuren, verandert er dan
ook helemaal niets.

Leidt ICT tot democratisering? Het is eenzelfde vraag als: kan een vlieg een
orkaan veroorzaken? Het antwoord daarop is: theoretisch wel. Maar het hangt er
helemaal vanaf waar die vlieg is, wat hij doet en hoe de omgeving daarop
reageert. Zo is het ook met ICT. De situatie waarin en de wijze waarop je een
website, sms-applicatie of discussieforum inzet, zijn bepalend voor het nut van
de gebruikte technologie. Je zal daarom eerst moeten kijken naar wat je
eigenlijk onder democratisering verstaat, en vervolgens of en hoe ICT daarbij
ondersteunend kan werken.

Over democratisering is de afgelopen maanden veel geschreven; de discussies
gingen over het functioneren van volksvertegenwoordiging en politieke partijen,
de verkokerde bureaucratie en over de afstand tussen 'regenten' en het 'gewone
volk'. Alle interessante nuances even daargelaten, waren de conclusies:
volksvertegenwoordigers moeten zich helderder en 'politieker' profileren,
bestuurders moeten zorgen voor een efficientere en effectievere, maar
tegelijkertijd transparante en toegankelijke overheid, en signalen uit de
samenleving moeten sneller waargenomen en serieuzer opgenomen worden.

Met ICT kan je informatie zichtbaarder, maar ook inzichtelijker maken. ICT kan
bedrijfsprocessen en klantvriendelijkheid verbeteren en biedt bovendien voor
gewone mensen de mogelijkheid zelf informatie te publiceren en communicatie op
gang te brengen. Deze effecten worden node gemist in de publieke sector. Het
lijkt op het eerste gezicht dus logisch om te verwachten dat ICT een belangrijke
bijdrage levert in het streven naar meer en betere democratie.

Zo veelbelovend de theorie, zo teleurstellend is de praktijk. In de afgelopen
verkiezingsperiode zijn internet en e-mail voornamelijk voor
propagandadoeleinden gebruikt. Volksvertegenwoordigers en partijen tuigden hun
sites op, en zonden nieuwsbrieven het land in. Behalve de SP en het CDA hadden
de meeste partijen de interactiviteit op een laag pitje gezet. Het digitaal
herhalen van fragmenten van hun partijprogramma's leek belangrijker. De vele
stemwijzers op internet boden uitkomst voor de kiezers, maar de adviezen leidden
niet zelden tot meer verwarring: moet ik op die partij gaan stemmen? Het is de
meeste partijen kennelijk niet gelukt om een passende vorm voor hun inhoud, een
passend imago bij hun standpunten en een goede website bij hun werkwijze te
maken. Maar misschien vinden ze dat dit wel is gelukt en dat is dan erger.

Het openbaar bestuur daarentegen is al tijden bezig met onderzoek en experiment
op het gebied van ICT. Er zit alleen geen vaart in. Behalve de belastingdienst
lijkt geen enkele overheidsorganisatie erin geslaagd te zijn om het met ICT
'makkelijker te maken' voor de mensen. Het initiatief tot het publiceren van
schoolprestaties en wachtlijsten voor operaties werd door anderen genomen. Dat
is begrijpelijk: de invoering van ICT vanuit het perspectief van de gebruiker
vergt een fundamentele ingreep in ambtelijke organisaties. Niet het bureau van
de ambtenaar, maar het probleem van de burger komt centraal te staan. Om over de
angst van bestuurders voor transparantie nog maar te zwijgen. Het is te hopen
dat de actuele prestatiedruk op de publieke sector een doorbraak forceert.

Maar dan het belangrijkste: de samenleving zelf. De 'onlusten' over Paars waren
al maanden voor de reguliere media het door hadden, op internet te voorzien. De
pro-Pimsites schoten als paddestoelen uit de grond. In de nieuwsgroepen op
Usenet (een omvangrijke historische discussieruimte op internet) was de
discussie over de multiculturele samenleving ook al in alle hevigheid
losgebarsten. Het is het establishment volledig ontgaan. Wederom begrijpelijk.
De nieuwe media hebben een lage publicatiedrempel, bijna iedereen kan zijn ei
kwijt. Daarmee ontstaat een soms creatieve, soms agressieve anarchie, die niet
aansluit bij het politieke discours in Den Haag en Amsterdam.

De mogelijkheden die politiek en openbaar bestuur de burger bieden om zijn
mening via internet te geven, zijn ten eerste beperkt en ten tweede ingekaderd.
Consultatievragen worden om begrijpelijke redenen voorzichtig geformuleerd en de
antwoorden worden zorgvuldig gemodereerd. Het is tijd om na te denken over
verruiming van deze grenzen. Maar ook over de meervoudige gedaantes die de
publieke sfeer op internet kan aannemen. Daar wordt namelijk zichtbaar hoe
verschillende discours naast elkaar bestaan. Een ministerie dat een discussie
wil opstarten, moet niet denken dat de eigen site daarvoor per definitie de
juiste plek is. Bescheidenheid en ontvankelijkheid passen de overheid op een
domein dat van oudsher een anarchistische vrijplaats is. Het is een
intellectuele, maar vooral ook praktische uitdaging voor politici en
journalisten om de virtuele publieke sfeer te verstaan en om zich in diezelfde
ruimte te laten horen.

Terecht vragen sommigen zich af of dat hele internet nu wel zo belangrijk is
voor democratische vernieuwing. Gekoppelde gegevens van de sites
Politiek-digitaal.nl, Jijkomttochook.nl en Stemwijzer.nl wijzen uit dat zeker
een kwart van het electoraat zich in de aanloop van de verkiezingen op internet
begaf. Maar zoals gezegd: daarin schuilt slechts de kiem van vernieuwing.
Politici en partijen moeten zich laten inspireren door de dynamiek van de
virtuele ruimte en een nieuwe, eigen werkwijze uitdenken. Overheidsorganisaties
moeten de burger als patient, leerling of automobilist, kortom als gebruiker van
hun voorzieningen als uitgangspunt nemen. En zowel overheidsorganisaties als
partijen moeten daarbij aansluiten bij wat in de samenleving zelf totstandkomt
aan virtuele verbanden. Door te stimuleren waar dat nodig is, maar ook door zich
terug te trekken en ontvankelijk op te stellen waar dat gepast is.

Jorrit de Jong is werkzaam bij United Knowledge, een internetprojectbureau voor
de publieke sector. Hij is projectleider van www.politiek-digitaal.nl.

Nieuwe media ; Politiek en staat ; Maatschappij ; Wetenschap en Techniek ;
Technische Wetenschappen ; Instrumenten en Apparaten

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              84 of 126 DOCUMENTS

                                NRC Handelsblad

                                 June 12, 2002

(Nog) geen populist in paradijselijk Zweden

BYLINE: DOOR ONZE REDACTEUR MICHELE DE WAARD

SECTION: Binnenland; Pg. 2

LENGTH: 1434 words

DATELINE: ROTTERDAM, 12 JUNI.


In Zweden met zijn grote verzorgingsstaat en liberale minderhedenpolitiek bleef
de sociaal-democratie sterk. Toch is deze rust bedrieglijk, meent politicoloog
Therborn. 'Een handige demagoog kan hier net zo goed stemmen winnen.'

'Wim Kok heeft een fout gemaakt. Slechts een, maar dat was meteen een kolossale
blunder. Daarmee heeft hij het vertrouwen van de kiezers verspeeld', meent de
Zweedse wetenschapper en kenner van de Zweedse sociaal-democratie Goran
Therborn. 'Kok heeft vlak voor de verkiezingen zijn vertrek aangekondigd. Dat
was bijzonder demoraliserend, voor de partij, en voor de kiezers. Dat heeft de
Partij van de Arbeid de das omgedaan.'

Therborn - politicoloog, socioloog en econoom - is directeur van het College
voor Sociale Studies van de universiteit van Uppsala in Zweden. Immigratie en
veiligheid mogen een rol hebben gespeeld bij de nederlaag van de PvdA, zeker zo
belangrijk is volgens de Zweed het gebrek aan leiderschap.

Volgens Therborn kan een partij nog zo'n mooi concept hebben uitgedokterd zoals
de Derde Weg (combinatie van sterke sociale voorzieningen en lastenverlichting),
dat in Nederland economisch een succes is geworden. Maar in een tijd waarin
zoveel kiezers zweven en zonder gene van linkse naar rechtse partijen
overstappen, is betrouwbaar leiderschap cruciaal. Een fout van de partijtop kan
noodlottig zijn. 'Gewone mensen in Nederland hebben het gevoel gekregen dat de
regering ze heeft laten zitten.'

Goran Therborn (60) is een kenner van de West-Europese welvaartsstaten. Hij
doceerde aan universiteiten in de hele wereld. Ook in Nederland is hij geen
onbekende. In de jaren tachtig deed hij stof opwaaien toen hij, werkzaam aan de
universiteit van Nijmegen, zei dat Nederland een getto van werklozen,
bijstandsmoeders en migranten produceerde. Bij ongewijzigd beleid zou dat leiden
tot 'Amerikaanse toestanden'.

De klacht van Therborn - Nederland miste dynamiek en vindingrijkheid - knoopte
Wim Kok in de oren. Maar tijdens het paarse bewind heeft de PvdA zich dermate op
markt, privatisering en financiele politiek geconcentreerd, dat ze is
doorgeschoten, meent de Zweed. Volgens Therborn is de sociaal-democratie in
West-Europa te ver naar rechts doorgeschoten.

'De regeerders werden te afstandelijk, te technocratisch en technocraten worden
door het volk gewantrouwd.' Ook de Franse socialist en oud-premier Lionel Jospin
maakte volgens Therborn een fatale vergissing toen hij al voor de
presidentsverkiezingen zei dat zijn partij niet met een socialistisch programma
zou komen. Dat werd Jospin noodlottig. Zelfs Gerhard Schroder, de Duitse
bondskanselier (SPD), is met het oog op de komende verkiezingen in september,
voorzichtiger geworden en rept niet meer van 'Neue Mitte', de Duitse variant op
de Derde Weg.

De Zweedse sociaal-democraten zijn aanmerkelijk terughoudender in hun retoriek,
zegt Therborn. Ze hebben steeds vastgehouden aan continuiteit, aan hun
traditionele koers van voorzichtige sociale hervormingen. 'Het is ze gelukt hun
volkse wortels te bewaren.' Net als de Duitse SPD, is ook de Zweedse
sociaal-democratische partij een volkspartij, waarin brede sociale lagen van de
samenleving vertegenwoordigd zijn. In Nederland is de sociaal-democratische
partij altijd kleiner geweest dan in Zweden - in stemmen, leden en in
aanverwante organisaties. Therborn vindt vooral het grote aantal academici bij
de Partij van de Arbeid een opvallend verschil met de Zweedse zusterpartij. De
Duitse SPD en de Zweedse sociaal-democratische partij hebben nog altijd een
grote aanhang bij de traditionele arbeidersklasse, die in de industrie werkzaam
is. En bij de vakbeweging, die als de sterkste in de westerse wereld geldt. De
grote aanhang van liberale partijen als D66 en VVD onder Nederlandse
vakbondsleden is in Duitsland en Zweden ondenkbaar. Ook is het sociale leven in
de Zweedse partij sterk ontwikkeld. Partijleden van allerlei sociale pluimage
kaarten samen, er wordt gevoetbald, er zijn uitstapjes en discussieavonden.

De slogan 'Third Way' van de Britse Labour-premier Tony Blair is in Zweden nooit
erg aangeslagen, zegt Therborn. Hij noemt de 'Third Way' een typische
Anglo-Amerikaanse variatie op het oude begrip Derde Weg - dat eind jaren veertig
in Duitsland ontstond. Blairs model was vooral een reactie op de lange periode
van neoliberaal thatcherisme in Groot-Brittannie en Reaganomics in Amerika. De
Zweden waren niet alleen bekend door Ikea, Abba, tennissterren en opmerkelijke
multinationals zoals Ericsson, Electrolux en Asea, maar vooral ook door hun
eigen weg tussen socialisme en kapitalisme: het Zweedse model. 'De Zweden vonden
hun traditie van de verzorgingsstaat veel beter dan de Britse', zegt Therborn.
De Scandinavische landen spannen in West-Europa nog de kroon met de omvang van
de verzorgingsstaat. Wat betreft zorgverlof voor ouders, deelname van vrouwen op
de arbeidsmarkt, volledige werkgelegenheid, sociale bescherming,
inkomensspreiding en inkomensgelijkheid scoort Zweden hoog.

Toch werd het vertrouwen in het Zweedse model begin jaren negentig op de proef
gesteld onder invloed van een economische recessie. Snel oplopende werkloosheid
(10 procent) en een stijgend overheidstekort (13 procent), dwongen de toenmalige
sociaal-democratische regering-Carlsson tot ingrijpende maatregelen. Door middel
van belastingverhoging (!), bezuinigingen en vermindering van sociale
voorzieningen lukte het om binnen enkele jaren de situatie onder controle te
krijgen. Sindsdien is Zweden bezig de royale verzorgingsstaat af te slanken:
sociale uitkeringen werden verlaagd en in de gratis gezondheidszorg werd
drastisch gesnoeid. Net als in Nederland en Duitsland moeten werknemers in
Zweden ook sparen voor een aanvullend pensioen. Ook was Zweden begonnen om
publieke diensten zoals de arbeidsbemiddeling en openbaar vervoer over te dragen
aan de private sector of te verzelfstandigen, een proces dat geruislozer verliep
dan in Nederland.

'De manier waarop de sociaal-democraten de crisis hebben overwonnen heeft het
zelfvertrouwen van de partij gesterkt', constateert Therborn. Hoewel
partijleider Goran Persson, sinds 1996 premier, niet direct een charismatisch
leider is, weten veel Zweden zijn volkse optreden toch te waarderen.

'Toch', geeft Therborn toe, 'mag Zweden zich gelukkig prijzen dat er nog geen
charismatische rechtse populist zoals Pim Fortuyn is opgestaan.' Integratie is
ook in Zweden namelijk een gevoelig thema. Duitsland en Zweden zijn bij
asielzoekers in trek wegens hun liberale politiek. In Zweden kunnen immigranten
bijvoorbeeld al sinds 1975 op lokaal en regionaal niveau sneller kiesrecht
krijgen, zodat ze gemakkelijker integreren. Met ruim 11 procent allochtonen op
een bevolking van krap 9 miljoen, heeft Zweden procentueel meer migranten dan
Nederland (9,3 procent in 2001). Zo streng als Denemarken is Zweden bij de
immigratie bij lange na niet. Taal en inburgeringscursussen zijn niet verplicht,
alhoewel de regering er bij migranten wel op aandringt. In Denemarken hebben
immigranten pas na zeven jaar recht op permanente verblijfsstatus en sociale
voorzieningen, dat was drie jaar. Nu is Denemarken dan ook naar rechts
opgeschoven, terwijl de minderheidsregering van Persson door de linkse partijen
wordt gedoogd. 'Nieuw flinks' in de immigratiepolitiek is bij links niet
gewenst. Wel spoort ook Zweden buitenlanders aan tot taal- en
inburgeringscursussen. Het begrip multicultureel wordt in Zweden nog steeds met
trots gebruikt.

'Maar een handige demagoog kan in Zweden net zo goed stemmen winnen', zegt
Therborn. Ook in Zweden bestaat in delen van de bevolking onvrede met migranten.
Zo vindt een kwart van de Zweden dat de kwaliteit van het onderwijs te lijden
heeft onder grote aantallen buitenlandse kinderen op scholen, blijkt uit
onderzoek. Opvallend is echter dat nog meer ondervraagden menen dat een etnisch
gevarieerde samenstelling van leerlingen voordeel kan opleveren mits de school
zich inspant.

'Daarom moeten sociaal-democraten alles in het werk stellen om voeling te houden
met de gewone man, zodat met beleid op problemen kan worden ingespeeld', meent
Therborn. 'Een aantal sociaal-democratische partijen is dat niet gelukt, zoals
blijkt uit enkele recente verkiezingsnederlagen in West-Europa.'

Dit is het vierde deel in een serie over de Derde Weg in Europa. Eerdere
afleveringen verschenen op 29 mei, 1 juni, 6 juni. Deze zijn ook te lezen op
www@nrc.nl

G. Thernborn

Binnenlandse politiek ; Politieke partijen ; Recht ; Politiek en Staat ;
Staatsrecht ; Gemeenten ; Binnenlandse Politiek ; Lokale Politiek

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              85 of 126 DOCUMENTS

                                NRC Handelsblad

                                  June 8, 2002

Open riolen en ouderenzorg

BYLINE: PAUL SCHNABEL

SECTION: Wetenschap & Onderwijs; Pg. 38

LENGTH: 1277 words


Het boek ziet er werkelijk prachtig uit. Een grijswitte linnen band met een
gemarmerde omslag, een mooie bladspiegel in een fraai lettertype, een groot
aantal afbeeldingen en zelfs een leeslintje. Compliment aan de uitgever, die dit
aandurfde met een proefschrift.

Een gewoon proefschrift is de studie van Ida Jager ook allerminst. Meer dan 500
bladzijden lang worden we vertrouwd gemaakt met de pogingen van de ambtelijke
top van Publieke Werken in Amsterdam om van hun in veel opzichten volledig
achterop geraakte stad een moderne, hygienische, schone en veilige metropool te
maken, die zich zou kunnen meten met steden als Brussel en Berlijn, en liefst
zelfs met Parijs en Londen.

Ida Jager bedient zich van alle literaire stijlmiddelen om de lezer duidelijk te
maken dat Amsterdam in 1850 bijna stikte in zijn eigen vuil. De grachten waren
open riolen, uit de sloppen en de steegjes walmde het bederf je toe, poep en
pies kwamen gewoon op straat terecht, er was geen fatsoenlijke
drinkwatervoorziening en door gebrek aan groen en ruimte was er voor de burger
nauwelijks een mogelijkheid vrij adem te halen. De kademuren waren aan het
verzakken, doorgaand verkeer was vrijwel onmogelijk en van straatverlichting was
nauwelijks sprake. Amsterdam lag halverwege Calcutta en Kathmandu en leek
gevangen in het laatste stadium van een stagnatie die al bijna 150 jaar duurde.

Wat rond 1700 nieuw en modern was, werd daarna niet meer vervangen en zelfs niet
goed onderhouden. Nieuwe ontwikkelingen bleven lange tijd aan Amsterdam
voorbijgaan om redenen die ook nu nog herkenbaar zijn: geldgebrek, angst voor
tegenwerking door de burgerij, besluiteloosheid van het stadsbestuur, onvermogen
om de noodzaak van bepaalde maatregelen te zien. Geen doorbraken a la Hausmann
in Parijs, heel lang geen fatsoenlijk openbaar vervoer en geen riolering zoals
in Londen, heel lang geen systematisch onderhoud aan wegen en wallekanten, al te
lang geen woningbouw voor de gewone man. Duizenden Amsterdamse gezinnen woonden
in kleine, vaak half ondergelopen kelders.

Toch, het blijft bijna onmogelijk je te realiseren hoe het geweest moet zijn te
leven in een stad waar in anderhalve eeuw niets veranderd is. Twintig jaar
geleden was ik in Rangoon, de hoofdstad van Birma. Daar heerste toen veertig
jaar stagnatie en je had het gevoel in de Middeleeuwen rond te lopen of meer
nog, in het decor terechtgekomen te zijn van een film waarin op de puinhopen van
een in een nucleaire aanval verwoeste stad een bizarre en wrede samenleving is
ontstaan.

Het werkende leven van drie centrale figuren bij Publieke Werken - nu vergeten
namen: W. Froger, J. van Niftrik en J. Kalff - is de ruggengraat van het boek
van Ida Jager. Veel van hun voorstellen en plannen mislukten al voor de politiek
zich er formeel mee ging bemoeien, maar in een aantal gevallen wisten zij toch
op gezag van de eigen deskundigheid en kennis een verandering te bewerkstelligen
die ook bijna altijd een verbetering was. Ida Jager besteedt daar veel aandacht
aan en zo zien we hoe Amsterdam - te langzaam, te laat, te zuinig - aan zijn
negentiende-eeuwse doorbraken, bouwprojecten en volksgezondheidsmaatregelen
komt.

Onvermijdelijk roept dat ook herinneringen op aan Thomas Roosenbooms roman
'Publieke Werken'. Het proefschrift lijkt bijna de wetenschappelijke pendant van
Roosenbooms verhaal te zijn. Het herinnert er zelfs qua stijl en toon aan. Toch
zit daar ook het probleem. Het vermogen van Ida Jager om met veel sprekende
details een verhaal neer te zetten doet bijna vergeten dat het hier toch om een
wetenschappelijke studie gaat, die verantwoording moet afleggen over de wijze
van werken met en bewerken van het zeer omvangrijke archiefmateriaal. In het
hele boek is niets te vinden van een methodologische verantwoording en zelfs
nauwelijks van een probleemstelling.

Zo erg is het niet gesteld met een ander proefschrift, dat ik toevallig in
dezelfde tijd las. Joop Belderoks onderzoek naar bewonersparticipatie in het
verzorgingshuis en het verpleeghuis is veel minder goed leesbaar en veel minder
spannend dan het relaas van Ida Jager, maar waar Jager zich in ieder geval nog
baseert op vooral archiefmateriaal, neemt Belderok genoegen met zijn eigen
ervaring van 25 jaar werken in de ouderenzorg. Dat is niet verboden, maar het
levert wel een aantal methodologische problemen op. Dat wordt nog versterkt door
de wijze waarop hij gebruik maakt van drie van de bekendste van de moderne
sociologische theorieen: de macht- en disciplineringstheorie van Michel
Foucault, de theorie van het communicatieve handelen van Jurgen Habermas en de
structuratietheorie van Anthony Giddens. Zoals vaker trouwens worden deze
theorieen niet getoetst, maar als interpretatiekaders ingezet. Het verhaal van
de onderzoeker wordt geparafraseerd en geaccentueerd door het te vertalen in
termen van een gegeven theorie. Het eigen verhaal krijgt onderdak in de theorie,
maar de theorie spint langs eigen lijnen het verhaal ook verder uit. Het verhaal
wordt daardoor rijker en uitgebreider. Belderoks eigen ervaringen als
leidinggevende functionaris in de intramurale ouderenzorg stijgen plotseling ver
boven de anekdotiek uit, maar tegelijkertijd blijft onduidelijk hoe
representatief dat verhaal nu eigenlijk is. Het is een beetje paradoxaal om een
betoog dat zich richt tegen het gebrek aan zeggenschap van de bewoners van
verpleeg-en verzorgingshuizen over hun eigen situatie, verteld te zien worden in
de woorden van iemand die zich als zaakwaarnemer van de ouderen opwerpt, maar op
geen enkel moment hen zelf aan het woord laat.

Natuurlijk valt er heel wat te leren van een man als Belderok, maar een
proefschrift is toch iets anders dan een parafrase op hoog niveau van eigen
ideeen een 'onderzoek' noemen. Voor wie wil weten wat Foucault, Habermas en
Giddens denken over het leven van mensen in een situatie van afhankelijkheid,
biedt het boek van Belderok een goede basis, al blijft het onwennig en zelfs een
beetje absurd het leven van de bewoners van verpleeg- en verzorgingshuizen
helemaal in dit soort termen vertaald te zien. Dat ongemakkelijke gevoel wordt
nog versterkt door het feit dat nauwelijks aandacht wordt besteed aan het
onvermogen van vooral verpleeghuispatienten om nog zelfstandig te kunnen leven.
De meesten van hen lijden aan dementie in een vergevorderd stadium en dan krijgt
het hele idee van bewonersparticipatie al gauw een futiel karakter. Bij bewoners
van verzorgingshuizen is verantwoordelijkheid voor en vrijheid in de vormgeving
van het eigen leven een realistischer idee, maar hun leven is feitelijk ook al
veel vrijer en zelfstandiger. De gemiddeld zeer hoge leeftijd van
verzorginghuisbewoners en hun toenemende hulpbehoevendheid maken het wel steeds
lastiger om die verantwoordelijkheid ook nog te kunnen waarmaken.

Kortom, twee goed leesbare, interessante en uitstekend geinformeerde studies
over situaties die met recht als achterstandssituaties gedefinieerd kunnen
worden, maar in beide gevallen is het toch moeilijk ze ook als proefschriften te
zien. Dat vraagt toch meer methodologische verantwoording.

Ida Jager: Hoofdstad in gebreke. Manoeuvreren met publieke werken in Amsterdam
1851-1901. Rotterdam, 010, 559 blz. Vrije Universiteit Amsterdam, 4 juni 2002.
Promotor prof.dr. A. van der Woud.

Joop J. Belderok: Zorg voor zelfstandigheid. Amsterdam, SWP, 351 blz.
Universiteit voor Humanistiek, Utrecht, 8 mei 2002. Promotor prof. dr. J. Baars.

Infrastructuur ; Volkshuisvesting ; Stadsvernieuwing ; Politiek en Staat ; Recht
; Staatsrecht ; Gemeenten ; Gemeentebestuur ; Kunst en Cultuur ; Kunst ; Taal-
en Letterkunde ; Non fictie

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              86 of 126 DOCUMENTS

                                NRC Handelsblad

                                  June 8, 2002

De eerste premier die de tijd heeft ; Silvio Berlusconi is na een jaar nog
steeds de hoop van Italie

BYLINE: MARC LEIJENDEKKER

SECTION: Zaterdags Bijvoegsel; Pg. 29

LENGTH: 2860 words


Komende dinsdag is Silvio Berlusconi een jaar premier. Europa zag het niet
zitten: een kabinet van mediamagnaten, postfascisten en rauwe populisten. Maar
de chaos is uitgebleven. Over kunstgebitten, immigranten, en de termen van
Caracalla. 'Veiligheid telt weer.'

Silvio Berlusconi heeft, ondanks al zijn 'moderne' tactieken van politiek
bedrijven via de tv en aan de hand van opiniepeilingen, altijd iets ouderwets
gehouden. Neem zijn gewoonte om mensen te overstelpen met cadeaus, of zijn
impliciete belofte aan de kiezers om iedereen rijk te maken. Dat illustreert hoe
graag hij de patroon-oude-stijl wil zijn, een man die laat zien dat hij goed
voor zijn mensen zorgt. Het heeft te maken met de Italiaanse familiezin en met
de stijl van de leider die Berlusconi als zakenman en mediamagnaat heeft
ontwikkeld. Maar ook als premier speelt Berlusconi deze rol. Zijn nieuwste
vondst: de Italiaanse bejaarden krijgen een kunstgebit. Van de staat. Dus, in de
denkwereld van Berlusconi, eigenlijk van hem.

Op het ministerie van Gezondheid worden de details uitgewerkt. De ambtenaren
hebben uitgerekend dat zo'n 800.000 bejaarden eigenlijk een kunstgebit zouden
moeten aanschaffen. Maar zij kunnen dat niet betalen - de kosten lopen uiteen
van 2.500 tot 3.500 euro. Dat moet de staat dan maar opbrengen, vindt
Berlusconi. Want het moet afgelopen zijn met die cliche-beelden van bejaarden
die nog vitaal zijn dankzij de olijfolie, maar hun mond niet open durven te
doen. Italie moderniseert en durft weer te lachen. Is de op het gezicht
gebeitelde glimlach niet het handelsmerk van Berlusconi?

De linkse oppositie durft er nauwelijks grapjes over te maken. Zij heeft er al
zo vaak naastgezeten. Toen Berlusconi aantrad, dinsdag precies een jaar geleden,
hoopte links dat hij in Europa zou struikelen. Maar na een hakkelend begin
pronkt Berlusconi nu met vers verworven internationaal prestige en respect. Bij
veel kiezers leidt de kritiek op de belangenverstrengeling van mediamagnaat,
politicus en ondernemer alleen maar tot gegeeuw. De bisschoppen blijven hun
zegen geven, ook al omdat het kabinet de katholieke scholen steunt en veel praat
over het belang van het gezin. En al kan Berlusconi na een jaar weinig
resultaten laten zien, zijn positie wordt geenszins bedreigd. Giuseppe Roma,
directeur van het sociaal-economische onderzoeksbureau Censis, vat het als volgt
samen: 'De concrete steun voor Berlusconi is na een jaar regeren misschien wat
minder. Maar er blijft een vrij grote consensus bestaan dat hij op dit moment de
beste man is.'

Dat de steun afkalft, komt doordat Berlusconi de meeste beloftes uit de
verkiezingscampagne nog niet heeft kunnen waarmaken. De belastingen zijn niet
verlaagd. De nieuwe wegen, tunnels en viaducten die hij tijdens de campagne zo
royaal met een viltstift op de kaart van Italie tekende, bestaan nog steeds
alleen maar op papier. De economie zit wereldwijd in het slop, dus ook in Italie
- van februari 2001 tot februari 2002 zijn er 40.000 banen verdwenen. Er is een
gat op de begroting van 18 miljard euro. Tussen het kabinet en de bonden woedt
een loopgravenoorlog over het ontslagrecht die andere plannen voor modernisering
van de economie tegenhoudt.

Het kabinet moet een resoluter economisch beleid voeren, waarschuwde gouverneur
van de centrale bank Antonio Fazio vorige maand in zijn jaarrede. Zonder
structurele hervormingen van onder meer de arbeidsmarkt en de sociale zekerheid
blijft de beloofde investeringsimpuls uit. En Tronchetti Provera, als baas van
Pirelli en Telecom Italia een van de belangrijkste ondernemers van het land, zei
afgelopen weekend dat de concurrentiepositie van vooral het midden- en
kleinbedrijf snel achteruit gaat.

Berlusconi laat de kritiek niet onweersproken. Zijn verweer komt erop neer dat
je een kabinet pas aan het einde van de rit goed kan beoordelen, en dat zijn
financiele speelruimte beperkt is omdat hij zich in Europees verband moet houden
aan de afspraken in het 'Stabiliteitspact' dat in de euro-zone maxima
voorschrijft voor overheidstekort en staatsschuld. Eigenlijk heeft hij in het
eerste jaar vooral goed voor zichzelf gezorgd. Zo loopt er nog steeds een aantal
justitiele onderzoeken tegen hem op verdenking van financiele malversaties en
corruptie maar zijn er intussen in recordtijd wetten aangenomen die uitwisseling
van informatie met het buitenland moeilijker maken en de straffen op een aantal
delicten lichter.

Tandenloos links

En is er een alternatief voor Berlusconi? De linkse oppositie is tandeloos, het
spoor bijster, en mist aansprekende leiders. Daarop doelt Censis-directeur Roma
als hij zegt dat Berlusconi nog een grote 'consensus' geniet. Er is geen
aansprekend alternatief. Sommige linkse kiezers vinden dat er weinig anders
opzit dan wachten op Romano Prodi, wiens termijn als voorzitter van de Europese
Commissie in 2004 afloopt. In Brussel mag Prodi niet zo'n goede naam hebben, in
Italie geldt hij als degene die in 1996 als lijsttrekker voor de centrum-linkse
Olijfcoalitie Berlusconi heeft verslagen.

Symbool voor de impasse bij links is dat de Linkse Democraten (DS), de grootste
oppositiepartij, niet door de Britse premier Tony Blair werden uitgenodigd toen
hij met een groepje modern links wilde brainstormen. De DS, door Berlusconi
meestal aangeduid als de communisten, was kennelijk niet modern genoeg. De
vakbonden hebben wel fel gedemonstreerd tegen Berlusconi. Maar verder beperkt de
oppositie zich tot het voorstel van de schrijver Umberto Eco om geen producten
te kopen waarvoor wordt geadverteerd op Berlusconi's drie commerciele
tv-zenders. Leuk voor debatten in de linkse krant l'Unita, maar politiek niet zo
relevant.

En zo is het klimaat gegroeid van twee kampen die niet echt met elkaar praten,
in feite in twee werelden leven. Berlusconi versterkt dat gevoel door zijn greep
op de media en op de culturele wereld te vergroten: op sleutelposities
verschijnen zijn mensen, of dat nu bij de Biennale is of op de staatsomroep Rai.
Hier en daar zijn tekenen van een culturele gelijkschakeling zichtbaar. Die
wordt gevoed door het verlangen van coalitiepartijen als de Nationale Alliantie
(voortgekomen uit de neofascistische partij) en de rechts-populistische Lega
Nord om na jaren buiten de kamers van de macht te zijn gehouden zich nu ook te
doen gelden.

Dat is een groot gevaar, zegt Roma van het Censis. 'In de jaren negentig is hier
het meerderheidsstelsel ingevoerd, met de bedoeling de kiezer meer invloed te
geven op de politiek en duidelijker keuzes te kunnen maken. Maar nu worden
verkiezingsoverwinningen verkeerd geinterpreteerd, alsof het een vrijbrief is om
anderen bevelen te kunnen geven. Regeren is onder centrum-rechts te veel heersen
geworden. Berlusconi versterkt het idee van een tweedeling. Je ziet nu ook dat
debatten te vaak vanuit vooringenomen stellingen worden gevoerd. Type: als
Berlusconi het zegt, moet het wel goed zijn. Of fout. Die versimpeling is een
verarming voor het land.'

Postfascisten

Elders in Europa is Berlusconi lang met argwaan bekeken. Een kabinet van
mediamagnaten, postfascisten en rauwe populisten, wat zou dat wel niet worden?
Er bestonden twijfels over de Europese gezindheid van de nieuwe machthebbers. De
rellen afgelopen zomer in Genua tijdens de G-8 hielpen niet. Na 11 september zei
de premier ondiplomatiek dat de westerse beschaving superieur was aan de islam.
De vraagtekens werden nog groter toen toen minister van Buitenlandse Zaken
Renato Ruggiero, een erkende pro-Europeaan, begin dit jaar de laan uit werd
gestuurd. 'Ruggiero moest weg omdat er bij centrum-rechts geen ruimte is voor
intellectuele autonomie ten opzichte van het absolute en soevereine leiderschap
van Berlusconi', zegt Ezio Mauro, hoofdredacteur van de linkse krant La
Republica.

Onder enig gegniffel besloot Berlusconi zelf het ministerschap van Buitenlandse
Zaken op zich te nemen. Voor- en tegenstanders zeggen nu dat Berlusconi dat goed
heeft gedaan. De rare sprongen uit de eerste maanden zoals de discussie over
prosciutto afgelopen najaar zijn vergeten, in elk geval in eigen land. Dat hij
vorige maand erin slaagde om van het onderbrengen van de 13 militante
Palestijnen uit de Geboortekerk een Europees probleem te maken in plaats van een
Italiaans probleem, zoals de VS aanvankelijk wilden, geldt als een belangrijk
persoonlijk succes.

'De kritiek uit het buitenland is verstomd', constateert Lucio Caracciolo,
hoofdredacteur van Limes, een tijdschrift voor internationale betrekkingen.
'Berlusconi heeft veel geleerd, maakt minder fouten.' Hij voegt daar aan toe dat
dit kabinet wat nuchterder aankijkt tegen de Europese Unie dan de voorgaande
centrum-linkse regering. 'Deze coalitie heeft er minder affiniteit mee.
Centrum-rechts ziet Europa als iets nuttigs, niet als een doel op zich, zoals
centrum-links deed. Er wordt daarom veel meer gekeken naar wat we geven en wat
we ervoor terugkrijgen.'

Op de vraag waar Berlusconi staat in kwesties als de uitbreiding en de structuur
van de Unie, blijven Caracciolo en andere gesprekspartners het antwoord
schuldig. Er is geen duidelijk beleid, zegt hij. De ongezouten kritiek van
Berlusconi's bondgenoot Umberto Bossi, leider van de rechts-populistische partij
Lega Nord, op de bemoeizucht van eurocraten en op het vermeende gebrek aan
democratie in Europa, doet hij in ieder geval af als retoriek voor de eigen
achterban, onbelangrijke folklore.

En het nog steeds niet opgeloste belangenconflict van Berlusconi? Veel
buitenlandse bezoekers tillen daar zwaar aan. Hij is eigenaar van de drie
belangrijke commerciele tv-zenders en controleert als premier de staatsomroep
Rai. Zijn broer geeft een krant uit, zijn vrouw ook, hij heeft belangen in
reclamebureaus, uitgeverijen, verzekeringsmaatschappijen, filmbedrijven en
onroerend goed.

'Zo'n verstrengeling van belangen is onaanvaardbaar', zegt Ezio Mauro van La
Republica fel. 'Ik weet wel dat mensen er langzamerhand genoeg van hebben, maar
we kunnen en mogen niet ophouden om dit aan de kaak te stellen. Het laat zien
dat Italie in dit opzicht een achtergebleven land is, omdat er geen
overeenstemming bestaat over democratische grondregels.'

Deze week is in een Senaatscommissie een wetsvoorstel aangenomen dat volgens de
regeringscoalitie het probleem oplost, maar in de ogen van de oppositie
schromelijk tekortschiet. Er zou een commissie van toezicht komen die
controleert of er in het beleid sprake is van vermenging van belangen. Als dat
het geval is, wordt de zaak aangekaart bij het parlement waarin hetzelfde
kabinet waarvan het beleid moet worden getoetst, de meerderheid heeft.

Maar het vuur is uit de discussie. Links heeft zijn geloofwaardigheid als morele
waakhond verspeeld. 'Links heeft grote schuld aan de situatie die we nu hebben',
zegt Mauro. 'Het zag dit belangenconflict als een variabele, al dan niet te
gebruiken naar gelang de relatie met Berlusconi goed of slecht was. Links heeft
nooit begrepen dat het hier om regels gaat waarover je niet kan onderhandelen,
die je niet alleen maar wanneer het je uitkomt, kan toepassen.'

Toch verwerpt hij, net als Caracciolo, iedere suggestie dat Italie onder
Berlusconi geen democratisch land is. 'Het is onzin om vergelijkingen te maken
tussen deze regeringen en het fascisme', zegt Mauro. 'Italie is een vrij land
waar iedereen zijn mening kan geven. Maar het is niet zo dat dit probleem zo
groot is dat het niet kan worden opgelost. Berlusconi had er bijvoorbeeld voor
kunnen zorgen dat de staatsomroep Rai een neutrale president had gekregen. Dan
had niemand kunnen zeggen dat ook de Rai van Berlusconi is en dat hij alle grote
tv-zenders controleert.'

In de ogen van Galli della Loggia, een 'niet-linkse' intellectueel die zichzelf
uitdrukkelijk 'niet bij het kamp van Berlusconi' indeelt, is er geen oplossing.
Hij zegt: 'Zelfs links vindt niet meer dat je Berlusconi moet dwingen zijn
bedrijf te verkopen. Bovendien: aan wie dan? Aan wie zou je zo'n grote groep
kunnen verkopen? De enige oplossing is via de publieke opinie in de gaten houden
wat er gebeurt en alarm slaan als dat nodig is. We zullen moeten leren leven met
dat belangenconflict.'

Ook de verhouding tussen Berlusconi en justitie is omstreden. De centrum-rechtse
regering probeert haar greep op justitie te vergroten. Dat voornemen is onder
andere verpakt in een wetsvoorstel om de carrieres binnen de zittende en de
staande magistratuur te scheiden. 'Het kabinet wil het openbaar ministerie onder
controle van de regering brengen', zegt Mauro. 'Dat is onaanvaardbaar.'

Daarom hebben na de vakbonden ook de rechters een staking tegen Berlusconi
gepland, op 20 juni. 'De magistraten worden voortdurend onder vuur genomen door
de politieke machthebbers', zegt Mauro, verwijzend naar de frequente uithalen
naar 'communistische' magistraten en een 'politiek vervolgingsbeleid'. 'Het is
duidelijk dat dit een vorm van intimidatie is en sommige rechters hier rekening
mee houden.' Berlusconi houdt de Italianen voor dat de rechters zich door
politieke motieven laten leiden en dat je niet kan vertrouwen op de rechterlijke
macht. Dat moet dan tevens de verklaring zijn voor Berlusconi's pogingen om de
processen tegen hem te laten verplaatsen van Milaan naar Brescia, omdat in
Milaan een intimiderende sfeer zou hangen die een eerlijk proces onmogelijk zou
maken.

Middels een kronkelredenering oogst Berlusconi nog enige sympathie met zijn
kritiek op justitie. 'Een van de problemen die centrum-links volledig heeft
onderschat, is de enorme ontevredenheid onder gewone burgers over het slechte
functioneren van de justitie', zegt Censis-directeur Roma. 'Stel: je verhuurt
aan iemand die tegen de contractafspraak in geen huur afdraagt. Het duurt dan
vijf jaar voordat je in een proces genoegdoening krijgt. Dat geeft het gevoel
dat je rechten niet meer worden beschermd.' En van die onrustgevoelens
profiteert Berlusconi om zijn persoonlijke vete met de justitie uit te vechten.

Caracalla

Wie een concreet resultaat wil zien van een jaar-Berlusconi, moet overdag door
de pineta rijden, het bos met hoge pijnbomen, voor de kust bij Ostia. Of 's
avonds achter de Termen van Caracalla in Rome, of door de glooiende lanen in de
wijk Eur, opgezet onder de fascistische dictator Benito Mussolini. Wat opvalt is
dat er niemand meer tussen de bomen staat. Op heel veel plaatsen in Italie zijn
de prostituees van de straat verdwenen omdat de politie meer patrouilleert.

'Het is een enorme vooruitgang', vertelt een Romeinse agente die anoniem wil
blijven, maar wel zegt dat ze niet op rechts heeft gestemd. 'We hebben opdracht
gekregen om veel vaker te patrouilleren. Veel burgers ervaren dat als positief,
en ook wijzelf. De relatie met het publiek is hierdoor een stuk verbeterd.'

Bestrijding van prostitutie, misdaad en illegale immigratie is een van de
prioriteiten van het kabinet-Berlusconi. De agente vertelt dat de eerste
resultaten vooral optisch zijn. De prostitutie verplaatst zich naar minder
opvallende gebieden. En als illegalen met een strafblad worden gearresteerd is
uitwijzing vaker theorie dan praktijk. Maar het is een stap vooruit, ook in de
ogen van niet-Berlusconi stemmers. 'Links heeft de problemen van veiligheid en
openbare orde veel te lang genegeerd. Men noemde de dingen niet bij hun naam',
zegt Mauro. 'Daarom kan Berlusconi hier goede sier mee maken.' Ook
oppositieleider Francesco Rutelli roept nu om tolleranza zero van criminaliteit.

De nieuwe, harde immigratiewet die de Kamer van Afgevaardigden afgelopen dinsdag
heeft aangenomen en die door de oppositie wordt verworpen als racistisch, moet
een van de boegbeelden van het kabinet-Berlusconi worden. Daarna komen andere
prioriteiten aan de orde zoals liberalisering en modernisering van het
economische bestel en infrastructuur - doelen die niet alleen door rechts worden
onderschreven.

Berlusconi spiegelt zich bij deze plannen graag aan de voormalige Britse premier
Margaret Thatcher. Zijn doel: een vergelijkbare cultuuromslag in Italie tot
stand te brengen. Maar Galli della Loggia, die op economisch gebied met
Berlusconi sympathiseert, vraagt zich af of de premier wel de juiste man is voor
het taaie gevecht met de bonden dat hiervoor nodig is. 'Het klinkt paradoxaal
voor iemand die zo goed communiceert via tv, maar Berlusconi is slecht in zijn
politieke communicatie', zegt Galli della Loggia. 'Hij is niet bang om zich
antagonistisch op te stellen en te zeggen wat hij op zijn hart heeft. Maar als
er dan een boze reactie komt haalt hij bakzeil. Hij gaat nooit door tot het
einde, en hij slaagt er ook niet goed in zijn tegenstanders te overtuigen. Hij
kan niet goed discussieren. Dat zijn de persoonlijke beperkingen van iemand die
eigenlijk ondernemer is gebleven en nooit echt politicus is geworden.'

Maar nog nooit sinds de oorlog heeft een Italiaanse premier zo comfortabel in
het zadel gezeten, zo'n goede kans gehad om de volle vijf jaar uit te zitten.
Berlusconi weet dat hij nog alle tijd heeft om te werken aan zijn plaats in de
geschiedenisboekjes.

Foto Reuters

Binnenlandse politiek ; Regering ; Recht ; Politiek en Staat ; Staatsrecht

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              87 of 126 DOCUMENTS

                                NRC Handelsblad

                                  June 5, 2002

Herben: overvallen door noodzaak te bezuinigen

BYLINE: DOOR ONZE REDACTEUR FRANK VERMEULEN

SECTION: Voorpagina; Pg. 1

LENGTH: 614 words

DATELINE: DEN HAAG, 5 JUNI.


LPF-leider Herben is voor bevordering van respect. 'Maar we gaan niet inslikken
dat de islam een achterlijke cultuur is.'

De partijen die praten over een nieuwe regering zijn overvallen door de slechte
economische vooruitzichten. 'Niemand, ook wij niet, verwachtte tijdens de
verkiezingscampagne dat we hier moesten praten over bezuinigingen', zegt
LPF-leider Mat Herben. Hij steekt aan het begin van de middag langzaam het
Binnenhof over van de Eerste Kamer, waar de onderhandelingen met VVD en CDA
plaatshebben, naar de Tweede Kamer. Herben en medeonderhandelaars Balkenende
(CDA) en Zalm (VVD) hebben vandaag de agenda voor de komende anderhalve week
opgesteld. 'Wij hebben altijd gezegd dat er nergens extra geld bij kan en dat
komt goed uit, want er is helemaal geen geld meer.'

Informateur Donner fietst voorbij met wapperende jaspanden. 'Niet te veel
zeggen, Mat!', waarschuwt hij. Herben glimlacht en roept terug: 'We hadden het
over je fiets, Piet Hein!' Over verschillende onderwerpen liggen vooral de
opvattingen van CDA en VVD uit elkaar. Op het vlak van het spaarloon
bijvoorbeeld is Zalm voorstander van afschaffing, terwijl het CDA die regeling
wil handhaven. Volgens Herben kunnen al die specifieke onderwerpen die nu naar
buiten komen over de onderhandelingen, niet los van elkaar worden gezien. 'Je
moet het niet hebben over spaarloon, of hypotheekrenteaftrek, of andere
ombuigingen in de fiscale sfeer. Uiteindelijk gaat het om het totaalbeeld
waarvan de burger kan zeggen: dit is een gezonde aanpak.' Volgens Herben is er
aan tafel sprake van een constructieve atmosfeer. 'Qua vertrouwen zijn we al zo
ver gevorderd dat je niet meer partijpolitiek met elkaar praat maar meer vanuit
de optiek: wat is in het belang van de burger.' Over welke burger het daarbij
gaat, met een minimuminkomen, of de meer welgestelde burger, vindt de LPF-leider
minder relevant. 'Jan Modaal bestaat niet. De LPF gaat uit van een fijnmazige
benadering met zeven inkomensgroepen. Een beetje vergelijkbaar met de
levensloopbenadering van het CDA.'

Het onderhandelen is de LPF-leider niet makkelijk gevallen, de afgelopen week.
'Elke dag parkeer je drie of vier onderwerpen. Daar ben je dan of nog niet uit
met zijn drieen, of je hebt meer informatie nodig. Peanuts, denk je dan. Maar
aan het eind van de week blijken dat ineens dertig onderwerpen.' Herben grijpt
naar zijn voorhoofd: 'Een hele boeggolf aan problemen!'

De LPF treedt bij veel kwesties op als een soort bemiddelaar tussen CDA en VVD,
zegt Herben. 'Het is vaak een zaak van dingen tegen elkaar uitruilen.'

Als het gaat om niet-materiele zaken staat Herben nadrukkelijk dicht in de buurt
van het CDA. 'Als de medisch-ethische kwesties aan de orde komen, zoals de
evaluatie van het abortusbeleid, en de euthanasie, of de gen-therapie, zitten we
daardoor ook hier in een bemiddelende rol.' Herben wil het niet hebben over
normen en waarden.'Dat mag niet van Zalm, die vindt dat te veel een
domineescultuur uitstralen.' En daarom spreekt hij liever over het belang van de
democratische verworvenheden. 'Daar wordt lacherig over gedaan, maar die zijn
helemaal niet zo vanzelfsprekend. Het gaat om zaken die we willen doorgeven aan
kinderen en aan nieuwkomers. Op inburgeringscursussen moeten zij niet alleen de
taal leren maar ook burgerschapskunde krijgen. Wat zijn je rechten en je
plichten. En wij gaan niet inslikken dat de islam een achterlijke cultuur is.'

Herben denkt dat de formatie voor 1 juli een feit is. 'We gaan niets overhaast
doen maar de oude records voor het formeren van een kabinet gaan we breken.
Makkelijk.'

herben: pagina 3

Regering; Recht; Politiek en Staat; Staatsrecht

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              88 of 126 DOCUMENTS

                                NRC Handelsblad

                                  June 1, 2002

Zoek het maar uit met je pleuriszooi ; Gewone burgers bedreigen Rotterdamse
PvdA-politica

BYLINE: GRETHA PAMA

SECTION: Zaterdags Bijvoegsel; Pg. 31

LENGTH: 2742 words


Politiek leeft weer sinds een paar maanden. Kiezers willen openheid. Maar
verschillende, veelal linkse politici ervaren nieuwe repressie: schelden mag,
meehelpen ho maar. Het relaas van een geintimideerde Rotterdamse PvdA-lokalo.
'Het zijn geen hooligans, het zijn gewone burgers.'

Yvonne van Mastrigt (36) heeft twee kinderen, een man en een hond. Ze werkt
voltijds, als deelgemeentevoorzitter in Rotterdam. Dat werk doet ze in
IJsselmonde, de deelgemeente waar op 6 maart 44,9 procent van de kiezers op Pim
Fortuyn stemde. Op 15 mei lag dat iets lager: bijna veertig procent.

Yvonne van Mastrigt is van de PvdA. In de week van de moord op Pim Fortuyn kreeg
ze een fotomontage toegestuurd. Het was de foto van het dode lichaam op de
parkeerplaats met de verbonden, bloedende hoofdwond die in een aantal kranten op
de voorpagina had gestaan. Het hoofd was verwisseld. Dat was nu het hoofd van
Yvonne van Mastrigt. Haar foto staat regelmatig in IJsselmonde Magazine, daar
was die foto uit geknipt.

De mensen kennen haar niet alleen uit het blad van de deelgemeente. Yvonne van
Mastrigt woont in IJsselmonde aan de Zuider Kerkedijk, een straat met
vrijstaande huizen van voor de oorlog. Na de oorlog kwam er veel nieuwbouw in
dit deel van de stad: rijtjeshuizen en flats met ruime groenstroken ertussen. Er
kwamen mensen wonen die traditioneel 'rood' stemmen: arbeiders, ambtenaren.
Tegenwoordig wonen er ook allochtonen. Maar het gemiddelde profiel van de
bevolking van de deelgemeente is nog steeds: autochtoon met een modaal inkomen
of een inkomen net daaronder.

De Zuider Kerkedijk ligt op vijf minuten lopen van het kantoor van de
deelgemeente. Yvonne van Mastrigt doet na haar werk vaak nog even boodschappen
in het overdekte winkelcentrum, pal tegenover het deelgemeentekantoor. De hond
laat ze uit in het parkje dat tussen het kantoor en haar huis ligt. De kinderen
gaan in de buurt naar school. De mensen kennen haar. En zij kent veel mensen, in
ieder geval van gezicht.

De fotomontage werd na de moord bezorgd. Maar eigenlijk begon het al eerder. Het
begon een paar dagen na de gemeenteraadsverkiezingen, toen duidelijk werd dat de
Rotterdamse PvdA niet met Pim Fortuyn in een college wilde. Toen kwamen de
eerste brieven. De eerste faxen. De e-mails. Toen werd ze ook voor het eerst
gebeld, middenin de nacht.

De brieven en de telefoontjes kwamen niet van hooligans of andere
angstaanjagende types. Nee, ze waren afkomstig van gewone burgers. Mensen die ze
waarschijnlijk van gezicht kende. Boze, gefrustreerde mensen, dat wel. Mensen
die haar de schuld gaven.

'Mensen belden me midden in de nacht. Ik kreeg het verwijt dat mijn partij de
deur dicht wilde houden voor de vernieuwing. Ze belden dan tegen drieen en
gingen schreeuwen. Arrogante rotteef. Smerige bureaucraat. Dat soort dingen.
Iemand riep: die buitenlanders moeten nu eindelijk eens intrigeren. Dat vond ik
nog wel leuk.'

Ze kreeg vooral brieven. 'Daarin stond dan dat ze kwaad waren. Teleurgesteld.
Dat we arrogante zakkenvullers waren. Een enkeling zette zijn naam eronder.
Iedereen die dat deed belde ik of schreef ik een briefje. Dan vroeg ik of ze er
prijs op stelden dat ik persoonlijk contact met ze opnam. De meesten zeiden:
zoek het maar uit met je pleuriszooi. Een aantal vond het prettig. Daar heb ik
mee gepraat. Dan merkte je dat het gewone, over-geemotioneerde mensen waren.
Mensen hier uit de wijk.'

Waarom waren de mensen kwaad? 'Het onderwerp was bijna altijd dat onze partij al
jaren niet meer naar ze luisterde. En dat we nog steeds arrogant waren, zelfs nu
we de verkiezingen hadden verloren. Ze schreven dat we nooit iets hadden
opgelost en dat we natuurlijk de macht wilden houden om weer ongestoord onze
zakken te kunnen vullen. Het ging dus met name over het niet verstaan van de
stem van de kiezer. Die frustratie van: wij hebben een signaal afgegeven en
jullie pikken dat niet op, jullie gaan gewoon door. Dat was de rode draad. En
sommige mensen maakten het dan persoonlijk. Zo van: jij zit daar lekker je geld
te verdienen over onze rug, jij hebt het mooi geregeld voor jezelf.'

Er waren ook briefschrijvers die zich in de steek gelaten voelden, omdat de
partij waarop zij altijd hadden gestemd aan ingrijpende herstructureringsplannen
had meegewerkt. 'In deze deelgemeente worden veel huizen gesloopt, om plek te
maken voor nieuwbouw. In die huizen wonen vaak mensen die historisch een sterke
binding hebben met onze partij. Die vinden dat wij onze oren laten hangen naar
het grootkapitaal van de woningbouwcorporaties. Ze denken dat wij hun huizen
slopen om daar dan te gaan bouwen voor de rijken. Dat soort mensen voelt zich
verraden tot op het bot.'

De brieven waren niet alleen agressief van toon, ze werden soms ook op een
vervelende manier bezorgd. 'De mensen weten natuurlijk waar ik woon. Dus dan
kwamen ze die brieven brengen en stopten ze tegelijk troep in de bus: takjes,
blaadjes, maar ook wel eens hondenpoep.' Naar de politie ging ze niet. 'Het
waren maar brieven. Ik wilde liever met de mensen praten. Ik heb de afzenders
van de e-mails ook proberen te achterhalen via de netwerkbeheerder. Ik was ervan
overtuigd dat de meeste mensen die dingen in een opwelling van boosheid hadden
geschreven. Mijn ervaring is dat het oplucht als je er dan over gaat praten.'

Praten deed ze, ook in de supermarkt. 'Want wat gebeurt daar: de mensen
herkennen je en als je in de rij bij de kassa staat, gaan ze net iets luider
praten dan nodig. Als ik een goeie bui had, draaide ik me om en ging een gesprek
aan. Maar als ik zei dat ik ook vond dat er dingen moesten veranderen en vroeg
om suggesties, was het antwoord vaak: daar zijn jullie voor.

'De mensen willen er dus zelf niet over hoeven nadenken. Ze willen dat 'het'
wordt opgelost. Eigenlijk vinden ze: het had al opgelost moeten zijn. En dat
zeiden ze dan dus tegen je. Het werd gewoon om dat te zeggen. En het werd ook
gewoon om onparlementaire taal te gebruiken. Om te schofferen. Om dingen te
zeggen die tot dan toe niet hardop op straat werden gezegd.

'Dus je hoorde het mensen opeens hebben over 'tering'-Marokkanen. Dat raakte
volkomen geaccepteerd. Mensen gingen ook foute grapjes maken. Zo van: 'Wat krijg
je als je een Surinamer kruist met een Marokkaan?' 'Dan krijg je een dief die te
lui is om te stelen.' Dat hoorde je als je de hond uitliet. Je merkte een enorme
verruwing van het spraakgebruik. Een verextremisering van de standpunten. Mensen
wilden geen nuance meer aanbrengen.'

Condoleance

Dat gebeurde allemaal voor de avond van de moord. Die maandagavond zaten Yvonne
van Mastrigt, haar dochters van zes en zeven en haar man te eten, toen de
buurman aanbelde: 'Heb je het al gehoord? Ze hebben hem vermoord!' De rest van
de avond keek ze televisie. 'Ik dacht: waar gaat het heen met dit land. Ik
maakte me grote zorgen.'

De volgende morgen sprak het dagelijks bestuur van de deelgemeente over wat er
was gebeurd. En over hoe het verder moest. Op het kantoor van de deelgemeente
was een aantal personeelsleden hevig geemotioneerd. Die waren nog dezelfde
maandagavond naar het stadhuis gegaan om het condoleanceregister te tekenen. Het
dagelijks bestuur van de deelgemeente vroeg zich af of er ook hier een
condoleanceregister moest komen, net als op het stadhuis. Besloten werd het niet
te doen.

'Aan het einde van de middag, toen ik naar huis ging, werd ik in het
winkelcentrum aangesproken door twee mannen. Nou ja, aangesproken.
Uitgescholden. Ik was een rooie hond. Een moordenaar. Wist ik wel wat ik op mijn
geweten had. Ik met mijn gore rotclub. Het waren gewone mensen, mensen die daar
hun boodschappen kwamen doen, net als ik. Eerst probeerde ik met ze te praten.
Maar dat lukte niet. Toen ben ik doorgelopen. Ze waren niet voor rede vatbaar.
Ik had toen nog iets van: de mensen zijn geemotioneerd, het is het moment.'

Vanaf die dag kwamen er steeds meer telefoontjes, ook op haar mobiele telefoon.
Mensen gingen haar uitschelden. Of naschreeuwen. 'Niet alleen mannen, hoor. Ook
vrouwen. Die gingen dan door de telefoon gillen. Heel hard gillen. Mensen riepen
dingen als: jij bent de volgende die we aan gruzels gaan schieten. Ik werd
nageschreeuwd. Moordenaar, riepen ze dan. Ik ben ook nog een paar keer onheus
bejegend in het winkelcentrum, dat ze tegen me aan gingen duwen. Dus dan stonden
ze met je te praten en kwamen ze steeds dichter op je af, dreigend, zodat je een
stap achteruit moest doen. Dat deden alleen mannen. Maar vrouwen kwamen wel
krijsend op me af. Ik zei vaak dat ik met ze wilde praten. Maar dat ging dan
niet en dan liep ik maar weer door.'

Yvonne van Mastrigt is niet snel bang. Vroeger werkte ze bij de politie, als
agent. In de avonduren studeerde ze. Ze heeft nog colleges sociologie gevolgd
bij Pim Fortuyn. En bij Bram Peper. Vier jaar geleden werd ze
deelgemeentevoorzitter, haar eerste betaalde politieke functie. 'Ik kom dus
eigenlijk zelf van de straat. Ik ben niet gauw bang. Ik rationaliseer. Ik
probeer ook in te schatten wat mensen zouden kunnen doen. Ze kunnen je
uitschelden, je naschreeuwen en je intimideren. Maar dat is eigenlijk alles. En
wat kon ik doen? Ik kon weggaan. Mijn koffers pakken en drie weken vakantie
houden. Maar dat is laf. Dat wilde ik niet.'

Een keer waren de kinderen getuige van een scheldpartij. 'Maar dat was maar een
keer. Verder hebben ze er geen last van gehad. Ze zijn ook nog jong. Ze krijgen
het niet allemaal mee.' Toch heeft ze uiteindelijk de politie gebeld. Dat was in
de week van de verkiezingen, nu drie weken geleden. 'We kregen het signaal dat
mensen van plan waren op de avond van de verkiezingen bij mij voor de deur een
feestje te gaan bouwen. Er waren pamfletten gemaakt, 'neem bier en vrienden mee'
stond erop. Ik heb zo'n pamflet onder ogen gehad. Het motto van het feest was:
wij vieren feest, want rood is er geweest.

'Toen heb ik de politie gebeld: wat moet ik hier nu mee. De politie zei: om
operationele redenen zouden wij het prettiger vinden als u die avond niet thuis
bent, maar we kunnen het u niet opleggen, als u liever thuis wilt blijven kunt u
ook gewoon thuis blijven. Ik werd toen voor het eerst echt heel kwaad. Ik dacht:
het zal toch niet gebeuren dat ik op de avond dat de democratie hoogtij hoort te
vieren, mijn huis uit moet. Ik werd er ook opstandig van: dit gebeurt niet. Een
paar collega's hebben toen op me ingepraat: laat nou voor een keer je principes
varen en doe verstandig. Dus toen zijn we toch maar weggegaan.

'Die avond hebben we eerst de kliko's weggerold en de bloembakken van de muur
gehaald. Het was het meest surrealistische moment van mijn loopbaan. Het was zo
raar: ik ging weg en ik wist niet hoe ik mijn huis terug zou vinden. Aan het
einde van de avond kwamen we weer thuis, het liep tegen twaalven, en er was niks
gebeurd. De politie had natuurlijk gesurveilleerd. Maar het moment dat je de
deur van je huis achter je dicht trekt en denkt: nu sla ik dus op de vlucht, dat
is heel onwezenlijk.'

Yvonne van Mastrigt was niet bang en is het nog steeds niet. Ze blijft van huis
naar werk lopen en weer terug. En ze blijft de hond uitlaten in het park, al nam
ze het dier ook een paar keer mee in de auto, voor een wandeling in een
buurgemeente. Maar ze was wel verbaasd over wat er gebeurde. 'Er zit de laatste
weken geen enkele rem meer op mensen. Alle schroom is weggevallen. Ik vind dat
dat niet kan. Maar het vreemdst vind ik nog dat de mensen die op die lijst
hebben gestemd en die dus vinden dat mensen weer moeten kunnen worden
aangesproken op hun gedrag, precies de mensen zijn die zichzelf op deze manier
te buiten gaan.'

Stoppen

Af en toe denkt ze erover haar werk op te geven. 'Ik kreeg het idee: we zijn nu
kennelijk op een moment beland dat mensen mogen denken: onze voorman zou al onze
problemen oplossen, hij is er niet meer en nu zoeken jullie het ook verder zelf
maar uit, op mij hoef je in elk geval niet te rekenen. Als mensen werkelijk zo'n
houding aannemen, dan gaat het allemaal niet lukken. Ik red het hier alleen als
mensen zich realiseren dat ze onderdeel zijn van de samenleving en daar dus ook
zelf een verantwoordelijkheid in dragen.'

Ze dacht het een paar dagen geleden nog, toen ze de hond uitliet in het park.
'Er waren daar toen een paar kinderen bezig een fiets met een noodgang van de
skateramp te laten roetsjen. Dus ik zei daar wat van: is dat nou nodig jongens,
het is nog een mooie fiets. Toen zat daar een man op een bankje die mij herkende
en die begon te schelden. Bemoei je er niet mee wijf, schreeuwde hij, het maakt
allemaal toch geen kankertyfus meer uit, jullie hebben hem vermoord, jullie
zoeken het maar uit.

'Dus dat bedoel ik. Als mensen niet meer bereid zijn hun eigen rol, hun eigen
verantwoordelijkheid in de samenleving te bezien, dan kan ik dit werk toch niet
meer doen? Ik moet ervan uit kunnen gaan dat in deze deelgemeente zestigduizend
wellevende mensen wonen.'

Toch geeft ze haar werk niet op. 'Uiteindelijk denk ik dat de mensen die hier
wonen vooral diep teleurgesteld zijn in wat de stad hun heeft gebracht. Dat is
nu allemaal losgewoeld. Maar in wezen zijn verreweg de meesten keurige mensen,
echt, daar ben ik van overtuigd. Dat is ook mijn drive om door te gaan.'

Ze heeft ook overwogen het partijlidmaatschap op te zeggen. 'Maar dat kon
natuurlijk ook niet. Ik ben een gekozen bestuurder. Ik kwam op de gedachte omdat
mijn lidmaatschap van de partij kennelijk een enorme blokkade opwerpt bij
mensen. Ik dacht: dan neem ik die blokkade weg en blijf ik verder mezelf, met
mijn eigen ideologie en mijn eigen bevlogenheid. Maar toen ging ik ook denken:
ja, ho eens even, ik ga niet doen alsof ik lid van een foute club ben, ik ben
lid van een partij die ergens voor staat. En die partij heeft ongetwijfeld
fouten gemaakt, en dat heb ik ongetwijfeld ook gedaan, maar het is geen foute
club.'

Ook geeft niet iedereen in IJsselmonde hardop af op de PvdA. 'Er komen hier ook
mensen die met de tranen in de ogen tegen mij zeggen: mevrouw, ik heb voor het
eerst van mijn leven niet op de partij gestemd en ik heb staan janken in dat
stemhokje. Dan denk ik: die emotie wil ik terugverdienen.' Ze denkt dat de
partij de echte PvdA-stemmers is kwijtgeraakt door te veel mensen te willen
emanciperen. 'Wij hebben als partij de emancipatie van de onderklasse
voorgestaan, en we hebben veel bereikt, maar we zijn vergeten om het af te
maken. In plaats daarvan hebben we steeds weer nieuwe groepen ontdekt: vrouwen,
allochtonen, ze moesten allemaal mee-emanciperen. En in ons enthousiasme
daarvoor zijn we uiteindelijk vergeten waar we voor zijn opgericht: die man en
die vrouw die een beetje hulp en bescherming nodig hebben. Onze club, dat is
toch nog steeds de club voor de mensen met de broodtrommel, de verlofkaart en de
jaarlijkse loontrede. De club van jan met de pet.'

Yvonne van Mastrigt wordt 'eigenlijk pas echt emotioneel' als het gaat om de
partij, zegt ze. 'Dan denk ik: we moeten als sociaal-democratische beweging ook
een emotionele beweging durven zijn. We moeten tegen elkaar durven zeggen wat we
fout hebben gedaan. In eigen kring mogen we niet, nooit rationaliseren. In ons
werk wel. Daar moet het zelfs. Wij zijn gekozen bestuurders, we horen ons werk
te doen en over-geemotioneerd reageren past daar niet bij. Maar binnen de partij
mogen we dat wat er is gebeurd juist niet weg-rationaliseren. Er zijn denk ik
geen uitgebreide analyses of onderzoeksbureaus nodig om tegen elkaar te kunnen
zeggen: wij zijn onze achterban kwijtgeraakt.'

Zelf wil ze binnenkort 'luisterbijeenkomsten' gaan houden. 'Na de verkiezingen
is het stil geworden: geen telefoontjes en brieven meer. Het is net alsof de
mensen denken: nu eerst maar eens kijken wat jullie ervan maken. Dus nu wil ik
begin juni een ronde door de wijk maken. Met een klein gezelschap, twee
bestuurders en een ambtenaar, ergens gaan zitten en de mensen laten zeggen wat
ze nou precies willen. En verder hoop ik dat het wegebt. Dat de mensen weer bij
zinnen komen en zich realiseren: de maatschappij, dat zijn wij allemaal samen.'

Oud-IJsselmonde vormt samen met Groot-IJsselmonde, Lombardijen en Beverwaard de
Rotterdamse deelgemeente IJsselmonde. Links de Van Brienenoord-bruggen. Foto Bas
Czerwinski

Lokale politiek ; Politieke partijen ; Moord en doodslag ; Recht ; Criminaliteit
; Delicten ; Geweldsdelicten ; Politiek en Staat ; Staatsrecht ; Gemeenten ;
Binnenlandse Politiek ; Lokale Politiek

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              89 of 126 DOCUMENTS

                                NRC Handelsblad

                                  June 1, 2002

Eerst oogsten, dan zaaien

BYLINE: DOOR ONZE REDACTEUR JEROEN WESTER

SECTION: economie / beurzen; Pg. 21

LENGTH: 863 words

DATELINE: AMSTERDAM, 1 JUNI.


Op de pof leven met hulp van beleggers. Voetbalbond FIFA doet het om de
wereldkampioenschappen voetbal te organiseren. Ook bij beursgenoteerde bedrijven
raakt deze financieringstruc in zwang.

Het woord is bijna net zo moeilijk uitspreekbaar als de methode uitvoerbaar:
securitisatie. Niettemin verdiept menig bedrijf zich in de financiele
hoogvliegerij om slimmer met zijn kapitaal om te gaan. FIFA, de
wereldvoetbalbond, liet deze week zien hoe de non-profitorganisatie met hulp van
deze financieringsmethode het hoofd boven water weet te houden.

Terugkerend stramien bij een securitisatie is dat bestaande bezittingen worden
gebundeld en verkocht aan een apart daartoe opgerichte vennootschap. Die geeft
daarvoor effecten uit ('securities') en betaalt daarmee de verkoper in een keer
een bedrag.

De FIFA deed het met zijn vorderingen. Of beter gezegd, de toekomstige
vorderingen. De bond verkocht een deel van de te verwachte sponsorgelden en
incasseerde dat bedrag in een keer.

Jongeren, die aan het begin van hun arbeidzame leven staan, kunnen met jaloezie
kijken naar zo'n vernuftig inkomstenbeheer. Neem een achttienjarige Jan Modaal
met een levensverwachting van 78 jaar. Jan Modaal verdient netto ongeveer 19.000
euro per jaar. Als de jongere op een modaal inkomen begint en gemiddeld een
jaarlijkse loonstijging van 4 procent krijgt, voor hoeveel zou hij dan al zijn
toekomstige netto-inkomen kunnen verkopen? Beleggers zullen onder meer het
overlijdensrisico, arbeidsongeschiktheidsrisico en inflatierisico incalculeren.
Als zij een jaarlijkse vergoeding van 10 procent eisen, zullen zij in theorie
bereid zijn om vandaag ruim 300.000 euro te betalen om voortaan al het
toekomstige netto-inkomen van de debutant op de arbeidsmarkt te kunnen
ontvangen.

De FIFA is niet de enige die iets vergelijkbaars daadwerkelijk in de praktijk
heeft gebracht. David Bowie deed het al vijf jaar geleden. De popster verkocht
alvast de rechten op 300 nog te schrijven composities en ontving daar eenmalig
55 miljoen dollar voor. Britse pubs hebben het gedaan met hun toekomstige
bieromzet, de uitbater van de Kanaaltunnel deed het voor de toekomstige
tolopbrengsten, woningbouwcorporaties met hun toekomstige huurpenningen en KPN
deed het onlangs met vorderingen op zijn abonnees. De leasemaatschappij van DAF
deed het tien jaar geleden vlak voor zijn faillissement.

Juist in het huidige afgekoelde economische klimaat, waarin banken minder
scheutig zijn met het verstrekken van krediet, wint de securitisatie van
toekomstige opbrengsten aan populariteit.

Mike Nawas, hoofd securitisatie bij ABN Amro in Londen, stelt dat een
voorspelbare kasstroom de belangrijkste voorwaarde is voor securitisatie van
toekomstige vorderingen. Huurinkomsten lenen zich daar goed voor. Een actie als
die van David Bowie is een meer exotische variant.

Banken zijn andere grootverbruikers van de financieringstechniek. Maar hier zijn
de motieven en het karakter van de uitbestede bezittingen wezenlijk anders.
Banken hebben een keur aan leningen op hun balans staan. Van een onzeker krediet
aan een telecommaatschappij tot hypotheken met een degelijk onderpand. Deze
vorderingen zijn bestaand, niet toekomstig. Door hoogwaardige hypotheken te
bundelen, in een aparte vennootschap te plaatsen en hiervoor effecten uit te
geven, worden kredieten van bovengemiddelde kwaliteit beter geexploiteerd. De
aparte vennootschap krijgt een betere 'rating' van kredietbeoordelaars als
Moody's en Standard & Poor's dan de bank zelf, waardoor goedkoper geld kan
worden geleend om de verstrekte hypotheken te financieren. Bovendien verdwijnen
bij de banken na zo'n transactie wat hypotheken van de balans, waardoor de
instelling meer ruimte creeert om nieuwe leningen te verstrekken. De meeste
banken moeten hun kredietwaardigheid van de toezichthouders immers op een
bepaald minimumniveau houden.

Creditcardmaatschappijen, hypotheekbanken en verstrekkers van consumentenkrediet
gaan op deze manier al jaren slimmer met hun geld om. En professionele beleggers
als verzekeraars en pensioenfondsen, die tegenpartij zijn door in de pas
opgerichte vennootschap te beleggen, profiteren volgen Mike Nawas op hun beurt
van een betere verhouding tussen risico en rendement. Een spel zonder
verliezers, kan dat wel? 'De kern van securitisatie is eigenlijk dat
imperfecties in de markt worden opgeheven. In een perfecte markt zou de techniek
niet bestaan. Dan zou je, alles bij elkaar, tegen hetzelfde tarief bij de bank
moeten kunnen lenen als dat je bij een securitisatie betaalt', aldus Nawas.

Voor de debutant op de arbeidsmarkt zal securitisatie wel altijd toekomstmuziek
blijven, maar een groeiend aantal ondernemingen vindt de weg naar exotische
methoden om toekomstige inkomsten te verzilveren. De belegger zal wel wakker
moeten blijven bij de bedrijven die ver in de toekomst securitiseren. Alle
inkomsten gaan in dat geval niet meer naar de onderneming, maar naar de apart
opgerichte vennootschap. Nawas: 'In dat geval bestaat in zekere zin de
oorspronkelijke onderneming niet meer.'

Securitisatie bij de FIFA NRC Handelsblad 010602

Economie ; Financien ; Sparen en beleggen

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              90 of 126 DOCUMENTS

                                NRC Handelsblad

                                  May 30, 2002

Tien punten voor meer democratie in de PvdA

BYLINE: WILLEM WITTEVEEN

SECTION: Opinie; Pg. 7

LENGTH: 1146 words


De PvdA moet afrekenen met de gesloten interne politieke cultuur. Willem
Witteveen gooit de ramen open.

Na de verpletterende verkiezingsnederlaag van de PvdA ontvouwt zich een maar al
te voorspelbaar scenario. Aangeslagen ex-bewindslieden stappen op uit de Tweede
Kamer, ook als zij door veel kiezers zijn gesteund in hun ambitie het volk te
vertegenwoordigen. Vooral teleurgestelde niet-gekozen volksvertegenwoordigers
roepen op tot een nog grotere afrekening; zij willen plaatsen innemen die hun
niet toekomen. Alsof het al niet erg genoeg is dat Melkert is teruggetreden als
partijleider, gaan er stemmen op dat ook de door de leden gekozen
partijvoorzitter moet vertrekken.

Het gaat als vanouds over de poppetjes en over de macht. Over het hoofd wordt
gezien dat dat nu wel eens van die dingen kunnen zijn waar de kiezers schoon
genoeg van hadden. Een rode draad in de kritiek op het paarse tijdperk is de
geslotenheid van de politieke cultuur, de regentenmentaliteit, de
achterkamertjespolitiek. Als sociaal-democratische partij staat de PvdA niet
alleen voor een sterk sociaal beleid, maar ook voor vernieuwing van de
democratie. Veel democratisering is er de afgelopen jaren niet tot stand
gekomen: een tijdelijke referendumwet die als enige effect heeft dat het
wetgevingsproces langer duurt, de net niet gekozen burgemeester, dat is het wel
zo'n beetje. De PvdA moet juist in deze tijd van crisis, laten zien dat het een
organisatie is die in elk geval de interne partijdemocratie weet te vernieuwen
en versterken. De aanwijzing van een partijleider is een test voor het
democratische gehalte van de partij; het is een kans om af te rekenen met de
gesloten politieke cultuur.

De sociaal-democratie moet ook werk maken van het intern gedeelde ideaal van
responsief bestuur: bestuurders en politici moeten naar de burgers te luisteren,
in discussie gaan, oplossingen uitproberen, verantwoording afleggen. Ook op dat
vlak zijn de resultaten van acht jaar paars weinig aansprekend. Veel burgers
associeren de sociaal-democratie niet met luisterende bestuurders, worden
onpasselijk van het zogenaamde politiek primaat van gezagsdragers (dat neerkomt
op een proclamatie van het eigen gelijk), hebben het gevoel alsmaar buiten spel
te staan. Het poldermodel was een gezelschapsspel voor organisaties, geen
invloedsmogelijkheid voor gewone burgers. Ook op dit vlak geldt dat de PvdA nu
de beste kans heeft om een begin te maken met een hervorming.

De partij moet opener worden, meer naar buiten gericht, moet meer het debat
aangaan en beter gebruik maken van de talenten van haar leden. Hoe dat kan?
Discussie daarover is hoog nodig. Gisteren werd daar al een begin mee gemaakt
toen een aantal sociaal-democraten die democratisering wensen zich onder de naam
JOOP in debat begaven met partijvoorzitter Ruud Koole. Mijn bijdrage aan de
discussie behelst een tienpunten plan.

1. Laat alle partijleden in een referendum stemmen over de nieuwe politieke
leider. Dit voorstel is nu volop in debat. Daarbij past de kanttekening dat er
eerst een degelijk inhoudelijk debat moet plaatshebben met en tussen de
kandidaten over hun visie op de toekomst van de sociaal-democratie.

2. Doorbreek het automatisme dat de politiek leider van de partij ook
fractieleider of regeringsleider is. Cumulatie van functies is riskant (te
sterke gerichtheid op het regeren, te weinig voeling met partij en achterban).
De politieke lijnen kunnen ook worden uitgezet vanuit een gemeenteraad: daar
heeft de sociaal-democratie haar wortels; leiders als Wibaut waren sterke
wethouders. Zelfs is het mogelijk de partijleider vanuit de luwte van de Eerste
Kamer te laten opereren. De kring van kandidaten moet niet beperkt zijn tot
degenen die gekozen zijn in de Tweede Kamer.

3. Kies voor het democratische ideaal van rotatie van ambten en betrek meer
mensen actief bij de politiek. Om te zien hoe het niet moet: de kandidatenlijst
voor de Kamerverkiezingen bevat aan de top de bewindslieden, gevolgd door de
getrouwen van Melkert, gevolgd door de gevestigde nieuwkomers van de vorige
keer. Echte nieuwkomers stonden op kansloze posities. Spreek af dat twee
termijnen als volksvertegenwoordiger het ideaal is; selecteer geen mensen die
politiek als carriere zien.

4. Kies voor de ledenpartij, verwerp de campagnepartij. Het permanent
campagnevoeren middels focusgroepen, kiezersonderzoek en mannetjesmakerij is de
PvdA lelijk opgebroken. Maak van de partij een organisatie die draait op de
inzet van leden en donateurs.

5. Maak van het verkiezingsprogramma een responsief pleidooi en van het
beginselprogramma een mission statement. Verkiezingsprogramma's bevatten mooie
plannen die weliswaar worden doorgerekend maar toch luchtfietserij zijn. Leg in
een verkiezingsprogramma eerst verantwoording af over de afgelopen periode; wees
duidelijk en eerlijk over obstakels, tegenvallers en bestuurlijk falen. Dat
maakt pas de weg vrij voor een realistisch pleidooi voor nieuw beleid. Het
beginselprogramma kan op een A4tje: het verwoordt uitsluitend onze idealen.

6. Richt een onafhankelijk opinietijdschrift op voor leden en sympathisanten en
vestig de redactie buiten de randstad. Laat de redactie bestaan uit jongeren.

7. Laat het democratisch centralisme als intern bestuursmodel varen. Waartoe
diende eigenlijk al die fractiediscipline en die strenge binding aan
regeerakkoorden? Laat duizend bloemen bloeien, zeker in de oppositie (die dan
meteen geen politieke woestijn meer is).

8. Maak van het Politiek Forum de Tweede Kamer van de Partij van de Arbeid. Het
Forum heeft zich al ontwikkeld tot een soort informeel partijparlement. Geef het
Forum meer bevoegdheden om de lijn van de partij te bepalen (als het Forum de
JSF afwijst, is dat de politieke lijn.) Organiseer binnen de partij
rechtstreekse verkiezingen voor de Forumleden.

9. Maak van de bevordering van democratisch burgerschap een van de kerndoelen
van de PvdA als organisatie. Om onze droom van een responsieve, rechtsstatelijke
en communicatieve overheid van en voor burgers naderbij te brengen, moeten we
ons inzetten om mensen te leren behalve kritische consumenten ook politiek
bewuste en actieve burgers te worden. Politiek gaat niet alleen over macht, ook
over kennis en educatie. Werk met andere politieke partijen en maatschappelijke
organisaties samen om dit doel te bereiken.

10. Ga binnen en buiten de partij de dialoog aan over progressieve politiek. Zet
de deuren open en ga in debat met alle anderen die zich inzetten voor
progressieve politiek, binnen en buiten Nederland. Ga meer samenwerken met
andere progressieve organisaties en sluit daarbij de vorming van nieuwe
politieke netwerken niet uit.

Willem Witteveen is Eerste-Kamerlid voor de PvdA.

Politieke partijen ; Recht ; Politiek en Staat ; Staatsrecht ; Gemeenten ;
Binnenlandse Politiek ; Lokale Politiek

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              91 of 126 DOCUMENTS

                                NRC Handelsblad

                                  May 25, 2002

Uren reizen voor iedere wedstrijd ; LOGISTIEK

BYLINE: HANS VAN DER LUGT

SECTION: Thema; Pg. 50

LENGTH: 922 words


Wie in Japan of Zuid-Korea WK-wedstrijden wil bezoeken, zal heel veel moeten
reizen. Stadions zijn op de vreemdste plekken neergezet.

Stel dat het EK-voetbal naar Nederland komt en Nederland besluit het volgende:
bestaande grote stadions als De Kuip en de Arena worden niet gebruikt, alleen
het stadion van PSV krijgt een opknapbeurt om mee te doen. Daarvoor in de plaats
wordt een hele reeks nieuwe stadions gebouwd in plaatsen als Haarlem, Breda,
Harlingen en, waarom niet, op Texel.

Dat is ongeveer wat er in Japan en Zuid-Korea is gebeurd in de aanloop tot het
wereldkampioenschap voetbal dat volgende week van start gaat. In Japan geeft men
als verklaring voor de vele nieuwbouw dat de 'sportvoorzieningen nu eenmaal
achterlopen', zoals toernooidirecteur Junji Ogura zegt, en dat het land 'dankzij
het WK goede voorzieningen voor de toekomst overhoudt'. Dat die nieuwe stadions
lastig bereikbaar zijn voor WK-toeschouwers en dat niemand een idee heeft voor
de exploitatie van die stadions na afloop van het WK, is een kwestie van later
zorg.

De Japanse hoofdstad Tokio beschikt over twee voetbalstadions met een capaciteit
van 50.000 man, maar beide worden voor het WK-toernooi niet gebruikt. Een
stadion is spiksplinternieuw, maar 'Tokio heeft z'n hand niet opgestoken', zegt
een functionaris van het organisatiecomite JAWOC ter verklaring van het feit dat
er geen WK-wedstrijden in deze bestaande accommodatie worden gespeeld. Het
andere stadion is het Nationale Stadion. Daar speelt men normaal gesproken
internationale voetbalwedstrijden, maar dit gebouw is neergezet voor de
Olympische Spelen van 1964 en het zou 'veel kosten' om het aan te passen aan de
eisen van de FIFA.

De logistieke aanpak van de Japanse en de Zuid-Koreaanse organisatie heeft ertoe
geleid dat straks alle wedstrijden buiten Tokio worden gespeeld, in plaatsen die
moeilijk bereikbaar zijn, minder hotelbedden hebben dan stadionstoelen, of niet
eens over een team beschikken dat in de hoogste divisie van de J-League speelt.
In Zuid-Korea heeft men zelfs een stadion gebouwd op het eiland Cheju, terwijl
het eiland helemaal geen voetbalclub heeft.

De stad Niigata, in het noordwesten van Japan, heeft niet meer dan 8.000
hotelbedden, maar wel een gloednieuw voetbalstadion met ruim 40.000 stoelen. Dit
probleem wil men oplossen door het inzetten van extra treinen naar Tokio op de
late avond, een reis van ruim twee uur. Niigata heeft slechts een
tweededivisieclub in huis, die pas drie jaar betaald voetbal speelt en in de
eerste twee jaar niet meer dan 4.000 toeschouwers trok bij thuiswedstrijden. Het
eigen stadion met 18.000 zitplaatsen is daarvoor meer dan voldoende.

De bouwwoede komt niet voort uit de wens mooie sportvoorzieningen te creeren
voor de toekomst. Veel Japanse clubs beschikken over een stadion dat weliswaar
bescheiden van omvang is, maar groot genoeg om de reguliere stroom
voetballiefhebbers op te vangen. Maar nu, zo zegt bijvoorbeeld een woordvoerder
van de club Urawa Reds uit Saitama (een provincie net ten noorden van Tokio),
wil de provinciale overheid dat de club naar het nieuwe stadion verhuist dat
speciaal voor het WK is gebouwd. Het stadsbestuur heeft echter veel geld
gestoken in het oude stadion en wil dus dat de club daar blijft spelen. Ook de
club ziet niets in verhuizen, want het oude stadion is 'ons Wembley'. Met
gemiddeld 20.000 toeschouwers is dit stadion precies vol en uitermate sfeervol
bij thuiswedstrijden. Wat moet men in een nieuwe stadion met 63.000 stoelen? Een
dergelijke strijd speelt zich op dit moment rond meer clubs af.

De Japanse voetbalwereld is in deze onmogelijke situatie terechtgekomen doordat
veel politici gesponsord worden door bouwbedrijven. Het WK bood beide partijen
een uitgelezen mogelijkheid om winst binnen te halen. Verzet is er nauwelijks
geweest. In de huidige slechte economische tijden is iedereen allang blij dat er
werkgelegenheid binnenkomt en bovendien hoopt men dat het evenement veel
naamsbekendheid - en dus economische activiteit - creeert voor Japanse bedrijven
en gemeenten. Als die impuls uitblijft en er na afloop van het WK slechts lasten
voor onderhoud overblijven, dan zijn die voor de belastingbetaler. Alleen
politici en bouwbedrijven kunnen niet verliezen.

En de gewone burger? De afgelopen week haalde het kleine dorpje Nakatsue in het
zuiden van Japan dagelijks de landelijke media. Afgelopen weekend had het
voetbalelftal van Kameroen daar moeten arriveren, maar een week lang moest de
burgemeester van het dorp elke dag voor de televisiecamera's aankondigen dat,
helaas, het elftal van Kameroen nog niet uit Parijs was vertrokken. Allerlei
activiteiten waren gepland om het team te verwelkomen. Tuinders hadden speciale
groenten gekweekt die op het veld stonden te verleppen, en een
demonstratiewedstrijd tegen een plaatselijk schooleftal moest worden afgelast.
Terwijl de Kameroense vlaggen al dagen in het dorp wapperden, bleef het
schoolorkest elke dag het Kameroense volkslied oefenen om het ooit eens voor de
spelers te kunnen spelen.

Op woensdag kwam het bericht dat het vliegtuig eindelijk Parijs had verlaten en
kon de burgemeester met een zucht van verlichting zijn excuses aanbieden voor de
'overlast en zorgen' die hij de burgers had berokkend, ook al waren het de
Kameroeners die voor alles verantwoordelijk waren. Als iets zal verzekeren dat
het WK goed gaat verlopen, dan zijn het de inspanningen van de 'brave' Japanse
burgers die welgemeend hun bestje beentje voorzetten.

Voetbal ; Sport

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              92 of 126 DOCUMENTS

                                NRC Handelsblad

                                  May 25, 2002

De haatcultuur

BYLINE: ELSBETH ETTY

SECTION: Zaterdags Bijvoegsel; Pg. 27

LENGTH: 1023 words


Nog steeds heb ik het gevoel rond te tasten in een mist. Ik lees de ene analyse
na de andere, maar ben nog even ver als op 6 mei verwijderd van een antwoord op
de vraag welke betekenis de moord op Fortuyn heeft. Wat zat erachter? We kunnen
vooralsnog alleen maar hopen dat justitie opheldering zal weten te geven, niet
alleen over de persoon van de dader, maar ook over zijn psyche, motieven en
gezindheid.

Ook over de consequenties van de politieke aardverschuiving van 15 mei tast ik
nog volledig in het duister. Er zijn, zo blijkt uit de opiniepagina's, mensen
die het allemaal al precies weten. De kiezer wil politieke vernieuwing, lees je
dan. Werkelijk? Met Janssen van Raay en Ferry Hoogendijk? De kiezer wil
duidelijke taal over de immigratie, lees je verder. Echt waar?

Dit is wat volgens deze analyse de PvdA heeft verzuimd te zeggen: 'Over vijf
jaar is het merendeel gekleurd hier in de stad. Ze zouden die politici moeten
verplichten een Ghanese of Eritrese zwartjoekel als buren te hebben. Dan sloten
ze de grenzen zo. Maar nee hoor, ze lullen over de culturele samenleving. Wat
een onzin. Moordenaars, dieven en verkrachters zijn het.'

Is dit 'de taal van de gewone man', de opvatting van 'de mensen in de wijken'
waarmee de progressieve partijen het contact hebben verloren? Het citaat is
afkomstig uit de roman Biefstuk, sla, geschreven door LPF-voorzitter Peter
Langendam en voorzien van een aanbevelende inleiding 'door Prof. Dr Pim
Fortuyn'. Omdat het een roman is, komen de woorden van de personages natuurlijk
niet voor rekening van de auteur. Ik citeer alleen maar, omdat de LPF zo wordt
geprezen wegens haar vermogen zich te verplaatsen in de zielenroerselen van 'de
gewone mensen'.

Nog een citaat: ''Het is toch wat met die zwarten, he?', sprak ome Co. 'Nou heb
zo'n goser een meissie neergestoken bij de tram. Zomaar, hij hoorde stemmen in
zijn hoof. Een asielzoeker he (...) Al dat tinnef dat hier maar zo binnenkomp.
Wat willen ze? Van onze sociale voorzieningen genieten, niet werken maar wel
fijn wonen, met een mooie televisie en een auto van onze centen. Dat tuig
moesten ze bij de grens al afschieten'.' De roman van Langendam geeft een
inkijkje in een denkwereld waarin het mishandelde begrip 'respect' niet bestaat:
'Die gluipende kop van Melkert', 'die verlopen harses van Pronk', 'lulletje De
Graaf' met zijn 'onbenulpartij, rotpartijtje, flutpartij', 'Winnie Zorgellende
zonder baan, en de man die echt zorg nodig had omdat hij permanent zijn lever
aan het stukzuipen was, HAFMO van Mierlo', 'al deze zorgenkinderen moeten zo
snel als maar kan uit het publieke beeld verdwijnen'. 'En dat CDA, en Groen Link
(geen taalfout) en zo, die pakken we wel in een volgend boek, hoewel beide
partijen eigenlijk niet de moeite van enig vermelden waard zijn, want het CDA
sterft een langzame dood, en Groen Link, een samenraapsel van foute partijen en
foute mensen, die moet dood'.

Een groot stilist is de voorzitter van de LPF niet, meer wil ik er eigenlijk
niet over zeggen. Rampzalig genoeg is Pim Fortuyn overkomen wat de personages
van Langendam anderen toewensen. Was het motief van de dader politieke haat?
Hebben, zoals de advocaten Spong en Hammerstein beweren, politici en media die
haat gezaaid? Is het links-rechtse antagonisme dat nu de kabinetsformatie
beheerst ook een symptoom van haat versus haat? En is de LPF de belichaming van
haat tegen nieuwkomers en vluchtelingen en haat tegen 'links'?

Leven wij, kortom, in een haatcultuur? Nog niet, denk ik, hoop ik. Maar Kok was
te optimistisch, toen hij donderdag bij de herdenking van Fortuyn in de nieuwe
Tweede Kamer constateerde dat Nederland 'waardig' had gereageerd op de moord.

Was het maar waar. Spong en Hammerstein gaan onverdroten door met haat zaaien.
Zij beroepen zich in hun aangifte tegen politici en journalisten wegens
'aanzetten tot haat' jegens Fortuyn expliciet op de hierboven geciteerde
LPF-voorzitter Langendam. In Vrij Nederland zegt Spong over de 'overwegend
linkse' media: 'Het is hun radicaal linkse terreur die opvlamt.' Het zou een
uitspraak van een personage uit Biefstuk, sla kunnen zijn.

Vorige week heb ik er hier op gewezen dat Haider in Oostenrijk een gewoonte
maakt van het aanklagen van journalisten. Spong levert daar in VN dit commentaar
op: 'Als Etty suggereert dat de heer Fortuyn met de heer Haider op een lijn moet
worden gesteld, begeeft ze zich in gevaarlijk vaarwater. Wij menen dat het noch
een journalist, noch een politicus vrijstaat wie dan ook in dit land te
vergelijken met iemand die in het naziregime heeft huisgehouden.'

Ik heb nooit Fortuyn en Haider op een lijn gesteld (dat deed het weekblad
Elsevier van 16 maart 2002, niet een maar vele malen), ik stel de advocaten van
Haider op een lijn met de heren Spong en Hammerstein.

Spongs deerniswekkende gebrek aan kennis (Haider zou in het naziregime hebben
huisgehouden!) is minder van belang dan zijn misbruik van het strafrecht. Waarom
grijpt de Orde van advocaten niet in als namens een overleden client allerlei
laster wordt verspreid? Spong maakte in Buitenhof bovendien het al dan niet
intrekken van zijn strafklacht afhankelijk van politieke onderhandelingen. Hij
heeft dus een persoonlijk belang (een ministerspost) in de zaak. Mij lijkt dat
het een fatsoenlijk advocaat niet past zich via het strafrecht in de
kabinetsformatie te mengen. Puur uit haat. Blinde haat.

Ik vermoed dat degenen tegen wie namens de LPF aangifte wegens haat zaaien is
gedaan van hun kant wel de door Kok bepleite waardigheid laten prevaleren boven
mogelijke escalatie. Anders hadden zij allang op hun beurt aangifte gedaan tegen
Spong en Hammerstein. Niet wegens het zaaien van haat (dat is alleen van
toepassing op aanzetten tot geweld tegen bevolkingsgroepen), maar wegens het
doen van een valse aangifte (artikel 188 Wetboek van Strafrecht, maximumstraf
een jaar gevangenis) en het opzettelijk door middel van een valse aangifte
aanranden van iemands eer of goede naam (artikel 268 Strafrecht, maximumstraf
twee jaar gevangenis).

Peter Langendam Foto WFA

Regering ; Recht ; Politiek en Staat ; Staatsrecht

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              93 of 126 DOCUMENTS

                                NRC Handelsblad

                                  May 22, 2002

Democratische vernieuwing begint bij de nieuwe Kamer

BYLINE: GUIDO ENTHOVEN

SECTION: Opinie; Pg. 7

LENGTH: 1288 words


Morgen wordt de nieuwe Tweede Kamer geinstalleerd en een nieuwe Kamervoorzitter
gekozen. In de Kamerzetels nemen 84 nieuwe leden plaats. Na de enerverende
gebeurtenissen van de afgelopen maanden moet de Kamer een voortrekkersrol
vervullen op het gebied van democratische vernieuwing, vindt Guido Enthoven.

Het voorjaar van 2002 komt met stip binnen in de vaderlandse geschiedenisboeken.
De aardverschuiving bij de raadsverkiezingen in maart, en de komeetachtige
opkomst van de Lijst Pim Fortuyn. De afschuwelijke moord op Fortuyn en de daarop
volgende hetze tegen linkse politici. De verkiezingen van 15 mei, waarbij het
CDA een enorme verkiezingszege boekte. De massale afrekening met Paars en de
nimmer vertoonde binnenkomst van de LPF in het parlement met 26 zetels.

De analyses over deze merkwaardigste aller verkiezingen buitelen over elkaar
heen. Een paar hoofdlijnen keren telkens terug. Paars heeft geen aandacht
geschonken aan de problemen en zorgen die met name in de oude wijken leven over
veiligheid en immigratie. Paars heeft zich te veel gericht op de hardware
(werkgelegenheid, overheidsfinancien) en heeft de software (zorg, onderwijs)
veronachtzaamd. Daarnaast lijkt de verkiezingsuitslag een protest te zijn tegen
'de regenteske en gesloten bestuursstijl van de Haagse politici, die onder
elkaar de baantjes verdelen en niet luisteren naar wat de werkelijke problemen
zijn'. Of de kloof tussen burger en overheid de afgelopen decennia daadwerkelijk
dieper is geworden, is moeilijk te zeggen. Maar het vertrouwen in de overheid
blijkt in ieder geval uitermate fragiel en kwetsbaar.

De verkiezingsuitslag kan beschouwd worden als een protest tegen een - in de
ogen van velen - falende overheid. Het zou echter te gemakkelijk zijn om de
onvrede uitsluitend op het bord te leggen van de overheid. Ook het parlement
heeft een bijzondere verantwoordelijkheid. Allereerst geldt dat voor het
controleren van de regering en het afrekenen op de resultaten en prestaties van
die overheid. De controlerende rol van het parlement zal de komende jaren
versterkt moeten worden.

Daarnaast behoort de volksvertegenwoordiging ook een belangrijke rol te
vervullen in de verbinding tussen het volk en het openbaar bestuur. Deze
verbindende rol is tot dusver nog niet goed uit de verf gekomen. Niet voor niets
klinkt de klacht dat politici eens in de vier jaar voor de verkiezingen uit hun
Haagse holen komen, om zich daarna weer schielijk terug te trekken in hun
overzichtelijke bastion. Dit mag een karikatuur zijn, het is wel het beeld dat
bij grote groepen burgers leeft.

Het parlement zal tijdens de nieuwe zittingsperiode op drie terreinen
vooruitgang moeten boeken. Ten eerste moet de positie ten aanzien van de
uitvoerende macht en de bureaucratie worden versterkt. Ten tweede zal de
volksvertegenwoordiging nieuwe verbindingen moeten leggen met het volk dat zij
vertegenwoordigt. En ten derde zal het parlementaire debat zich moeten
vernieuwen.

Het parlement heeft als belangrijkste taak de regering te controleren.
Recentelijk is een belangrijke stap voorwaarts gezet door de introductie van de
'Dag van de Verantwoording' in mei. Maar de controlerende rol kan nog worden
versterkt.

Door een dynamische beleidsagenda in plaats van een gedetailleerd regeerakkoord.
De huidige werkwijze, met afspraken tot achter de komma, zet het parlement
buitenspel en past niet bij de snelle veranderingen in de maatschappij. Een
dynamische beleidsagenda biedt Kamerleden ook de mogelijkheid om in dialoog met
kiezers nieuwe thema's aan te dragen gedurende de regeerperiode.

Het instellen van thematische Kamercommissies als tegenwicht tegen de
verkokering. Het openbaar bestuur is georganiseerd in verschillende kokers en
sectoren. Ministeries als V&W, VROM, LNV, EZ zijn verantwoordelijk voor een
sector en de Kamer controleert met sectorale Kamercommissies. Maar de
onderliggende maatschappelijke problemen trekken zich niets aan van de grenzen
van de Haagse kokers. Thematische Kamercommissies kunnen bijdragen aan integrale
en samenhangende oplossingen.

De Kamer is qua omvang en ondersteuning al nauwelijks toegerust om effectief te
kunnen controleren. Het is daarom van groot belang dat de Kamer direct toegang
krijgt tot de kennis en ervaring van ambtenaren. De huidige werkwijze, waarbij
alles loopt via voorlichtingsambtenaren en de minister, leidt tot gefilterde
informatie en staat adequate controle in de weg.

De Kamer moet gedurende een regeerperiode meer contact onderhouden met het volk
dat zij vertegenwoordigt. Daarvoor bestaan zijn verschillende mogelijkheden.

Experimenten met grootschalige dialogen met het parlement als regisseur. Op
steeds meer plaatsen wordt begonnen met interactieve processen, waarbij burgers
en maatschappelijke organisaties kunnen meedenken over nieuw beleid. Het
parlement zal de komende periode op dit punt een actieve rol moeten vervullen en
op zoek moeten gaan naar problemen, kennis en ideeen in de maatschappij.

Burgerpanels rondom Kamerleden. Individuele Kamerleden kunnen om zich heen een
burgerpanel verzamelen dat een bijdrage kan leveren aan het preciseren van de
problemen, het aanscherpen van argumenten en het ontwikkelen en afwegen van
beleidsopties. Dergelijke panels, waarmee in het buitenland goede ervaringen
zijn opgedaan, kunnen deels bestaan uit de eigen politieke achterban, maar ook
uit gewone burgers of mensen uit maatschappelijke organisaties. ICT biedt de
mogelijkheden om dit relatief eenvoudig te realiseren.

De afgelopen eeuw is er nauwelijks iets veranderd in de wijze waarop het
parlement functioneert. Het parlementair debat is nu nog te vaak een reeks van
lange monologen en iedere Kamerlid begint telkens weer met een uitgebreide
analyse en een schets van de toestand in de wereld. Niet zelden vermoeiend voor
publiek, collega-Kamerleden en kabinet.

Het wordt tijd om echte debatten te gaan voeren. Uitgebreide reflecties kunnen
op internet gezet worden en aan de officiele Kamerstukken toegevoegd worden;
belast het debat daar niet langer mee. De eerste de beste voorzitter van een
voetbalvereniging hamert lange monologen af, stelt soms nieuwe thema's aan de
orde, vat na de beraadslaging de hoofdlijnen samen en maakt aan het einde van
een vergadering de balans op en trekt zonodig conclusies. Voor de Tweede Kamer
zouden dat majeure innovaties zijn. Wat zou het mooi zijn indien Kamerleden
sneller to the point komen en veel vaker echt met elkaar in debat gaan. Hier
ligt een interessante uitdaging voor de nieuwe Kamervoorzitter.

Vernieuwing van het debat impliceert ook dat er meerdere woordvoerders kunnen
zijn namens een fractie, dat men het niet op voorhand binnen een fractie met
elkaar eens hoeft te zijn, en dat in de tweede termijn andere Kamerleden kunnen
inspringen. Het wordt tijd om af te rekenen met de cultuur van voorgekookte
standpunten en geforceerde fractiediscipline. In dat kader passen experimenten
met anoniem stemmen via elektronische stemsystemen. Het parlementaire debat van
de toekomst is een open discours over de juiste vragen en over concurrerende
ideeen.

De volksvertegenwoordiging kan niet doorgaan met business as usual. Een
parlementaire reflectie over nut, noodzaak en richting van vernieuwing van de
werkwijze van het parlement is wenselijk. Experimenten met de geschetste
vernieuwingen lijken noodzakelijk. Daar komt bij dat dit het eerstgekozen
parlement is van de nieuwe eeuw; noblesse oblige. Op de nieuwe Tweede Kamer - en
de nieuwe Kamervoorzitter - rust een bijzondere taak en verantwoordelijkheid.

Guido Enthoven is directeur van het Instituut voor Maatschappelijke Innovatie.

Parlement ; Verkiezingen ; Recht ; Politiek en Staat ; Staatsrecht

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              94 of 126 DOCUMENTS

                                NRC Handelsblad

                                  May 18, 2002

Mijn antidemocratische vrienden

BYLINE: CORINE VLOET

SECTION: Leven &cetera; Pg. 52

LENGTH: 1133 words


Onze democratie heeft het toch maar moeilijk, de laatste tijd. Eerst werd ze in
het M-magazine van deze krant door de voltallige top van de Nederlandse
politicologen afgeserveerd als niet-bestaande 'flauwekul', en uitgescholden voor
'karteldemocratie'. Vervolgens werd ze op 6 mei vermoord, danwel verloor ze haar
onschuld. En nu heerst er weer verwarring over haar status sinds de verkiezingen
van afgelopen woensdag. Moet een uitslag die de regerende partijen heeft
weggevaagd, die 26 zetels heeft opgeleverd voor een dode Pim Fortuyn, maar die
ook werd gekenmerkt door een ongewoon hoge opkomst, nu beschouwd worden als een
overwinning voor de democratie, of een nederlaag? Een ding staat vast: het is
democratie, of we het nu leuk vinden of niet.

Steeds meer mensen vinden het niet leuk, blijkbaar. De afgelopen maanden kreeg
ik van verschillende personen in mijn kennissenkring op verschillende momenten
ontboezemingen te horen die varieerden van 'Ik geloof dat ik geen democraat meer
ben' en 'Eigenlijk is de democratie een heel vreselijk systeem' tot 'Ik ben
tegen de democratie'. Ik heb het over hoogopgeleide, aardige, verantwoordelijke
mensen met interessante banen. En een kleine rondvraag onder collega's wees uit
dat ook die zulke hoogopgeleide antidemocratische stemmen hebben horen opgaan in
de laatste weken.

Voor het overgrote deel zijn mijn antidemocratische vrienden brave Groenlinks-
of SP-stemmers, met uitzondering misschien van die Turkse vriend die
vrolijk-ironisch riep dat hij voor het sultanaat was, en er prat op gaat dat hij
vroeger 'wel tig keer' uit de moskee is gegooid omdat hij toen al dezelfde
dingen zei als Fortuyn nu. (lezer, deze mensen bestaan). Rosenmoller-fan P.
vertelt mij dat ze de democratie een slecht systeem vindt, omdat ze haar mening
meer waard vindt dan de mening van degenen die jankend bloemen kwamen leggen bij
het huis van Fortuyn. Waarom? 'Omdat ik beter in staat ben om me een mening te
vormen dan zij', klinkt het na enig nadenken.

Op de enige vraag die ertoe doet, namelijk, wat zou dan het serieuze alternatief
zijn voor een democratie met algemeen kiesrecht, hebben mijn kennissen geen
antwoord. Want wat nu als je voor de grap een alternatief probeert te
formuleren? Komen we dan weer uit bij het censuskiesrecht, of de verbeterde
versie daarvan uit 1896, op grond van huishuur, loon, en spaarrekening? Is het
misschien beter rechten toe te kennen op basis van opleiding, I.Q., E.Q., mate
van politieke activiteit, leiderskwaliteiten, goede smaak? Wat nu als ik denk
dat ik veel beter in staat ben een mening te vormen dan P.? Is discriminatie op
basis van intelligentie eigenlijk niet in strijd met artikel 1 van de Grondwet?

Nu wil ik niet de indruk wekken dat mijn kennissen allemaal totalitaire
proto-fascisten zijn. Het zijn voornamelijk aardige mensen die zijn geschrokken
van de opmars van Fortuyn, en zich een beetje generen voor hun pas ontdekte
antidemocratische tendenzen.

Pas echt kwalijk vind ik het wanneer zulke sentimenten serieus en breed worden
uitgemeten in de pers, zoals bijvoorbeeld Herman Franke dat afgelopen dinsdag
deed op de opiniepagina van deze krant, onder de kop 'Nou zeg ik eens wat ik
denk'. De 'dictatuur van het proletariaat' heeft zich in Nederland gevestigd,
aldus Franke, een dictatuur van de gewone man die vroeger klein werd gehouden.
'Maar nu wordt het gewone volk, vooral door de massamedia, te groot gemaakt,
waardoor velen hun simpel negativisme met grote, politieke inzichten verwarren.'
Tja, je kunt van de gewone man tenslotte geen werkelijk inzicht verwachten.
Franke vervolgt: 'Vroeger werden zij te veel gedwongen hun plaats te kennen,
maar nu aanvaarden ze helemaal geen plaats meer en missen zelfkritiek en gepaste
bescheidenheid.' De brutaliteit! 'Het volk van Fortuyn denkt dat wie het hardst
en talrijkst schreeuwt, gelijk heeft. Maar wij zijn er ook nog.' Nou, dat is een
hele opluchting. Al vraag ik me af wie 'wij' precies is.

We slaan er eens De opstand der horden op na, het klassieke werk van Jose Ortega
y Gasset over de opkomst van de massamens. Hij heeft hier vast een antwoord op.
En ja, daar vinden we een maatschappelijke onderverdeling, niet in de oude
rangen en standen, maar in de horde enerzijds, en de 'uitmuntende minderheden'
anderzijds. 'De horde verdringt de minderheden,' schrijft Ortega, 'zonder dat
zij ophoudt horde te zijn.' Dat leidt tot de triomf van de 'hyperdemocratie'.
Want: 'De grote hoop was van mening dat tenslotte de minderheden met al hun
gebreken en tekortkomingen iets meer wisten van de problemen van het openbare
leven dan hij. Nu echter gelooft de grote hoop dat hij het recht heeft zijn
koffiehuispraatjes bindend te maken en er kracht van wet aan te geven.'

Het is deze minachting voor de gewone kiezer, een totaal gebrek aan vertrouwen
in diens capaciteiten om 'zich een mening te vormen', gepaard gaand aan een
verregaand paternalisme, die de houding van de 'uitmuntende minderheid', de
gevestigde pers en politici, de afgelopen tijd grotendeels heeft bepaald. Het is
een houding die inhoudelijke discussie bij voorbaat onmogelijk maakte:
aanhangers van Fortuyn waren slecht geinformeerd, of gewoon minderwaardige
mensen met minderwaardige ideeen. Zoals columnist Pieter Hilhorst een tijdje
terug in de Volkskrant schreef: 'De mensen die volharden in de typering
proteststemmers, kunnen zich blijkbaar niet voorstellen dat er mensen zijn die
deze maatregelen een goed idee vinden. Ze nemen de kiezers dus niet serieus.' De
Fortuyn-aanhang werd volgens hen toch uitsluitend gemotiveerd door emotie,
ondefinieerbare onvrede en onderbuikgevoelens. Of, om de crypto-fascistoide
Ortega maar weer eens te citeren: 'De 'ideeen' van deze gemiddelde man zijn geen
waarachtige ideeen', maar 'in de grond van de zaak niet anders dan begeerten met
woorden'. Alle meningen in Nederland zijn gelijk, maar sommige zijn gelijker dan
andere.

Als het aan mij lag, kwam Jan Marijnissen in de regering. Het merendeel van de
Nederlandse bevolking moet daar echter niet aan denken. Is dat domheid? Nee, dat
is democratie.

In 1919, rijkelijk laat, werd het algemeen kiesrecht voor mannen en vrouwen
ingevoerd in Nederland. Het lijkt wat voorbarig om er, nog geen honderd jaar
later, al zo achteloos mee om te springen. Het algemeen kiesrecht is een grote
verworvenheid, waar lang en hard voor is gevochten. Bij deze verworvenheid hoort
ook de plicht om de mening van de kiezer, van alle kiezers, serieus te nemen,
hoezeer zij ook afwijkt van de onze. Het is een grote schande dat we 83 jaar na
dato de 'verlichte' burgers, politici en pers in ons midden daaraan moeten
herinneren.

STEMMEN Pas in 1919 kregen ook vrouwen kiesrecht Archieffoto Anefo

Regering ; Verkiezingen ; Recht ; Politiek en Staat ; Staatsrecht

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              95 of 126 DOCUMENTS

                                NRC Handelsblad

                                  May 18, 2002

Spiritualiteit voor het volk ; OUD-LERAAR FRANS WIL BOERS INTERPRETEERT EERSTE
FRANSE RIJMBIJBEL

BYLINE: HENDRIK SPIERING

SECTION: Wetenschap & Onderwijs; Pg. 39

LENGTH: 2532 words


De twaalfde eeuwse kanunnik Evrat schreef een rijmbijbel in het Frans. Volgens
Wil Boers kreeg het volk daarmee voor het eerst een handvat voor een leidende
vraag: hoe krijgen we een zuiverder verhouding met God?

'Deze twaalfde-eeuwse rijmbijbel van de Franse kannunik Evrat werd altijd
afgedaan als rijmelarij. Als waardeloze prietpraat! Dat vernietigende oordeel
van de negentiende eeuwse literatuurhistoricus Jean Bonnard is altijd blijven
hangen.' Maar inmiddels weet Wil Boers wel beter. Onlangs promoveerde de
zeventigjarige oud-docent Frans op La Genese d'Evrat. Voorzover bekend schreef
Evrat de eerste Rijmbijbel in de volkstaal, een belangrijk moment in de
verbreiding van het christelijk geloof in de middeleeuwen. Evrat zette het
eerste bijbelboek Genesis op rijm en gebruikte volgens Boers dit literaire
middel om leken op te roepen tot een zuiverder geestelijk leven.

In een restaurant in Vught vertelt hij vol vuur over Evrats rijmbijbel. ''Je
kunt echt merken dat Evrat bang was in het donker. Iedere keer als het daarover
gaat, voel je hem beven! Hij beschrijft bijvoorbeeld hoe hij 's nachts in het
donker naar de kerk moest om het ochtendgebed te gaan bidden. Je bent zo intens
met hem bezig, ik ken die man gewoon! Mijn vrouw zegt wel eens dat ik de laatste
vijf jaar voor de helft geleefd heb in de twaalfde eeuw.'

Boers verzorgde niet alleen een uitvoerige uitgave van de ruim 20.000 versregels
waarin Evrat het verhaal van het eerste bijbelboek Genesis behandelt (op basis
van de drie overgeleverde manuscripten), maar hij schreef ook een essai, waarin
hij de tekst verbindt met de ontwikkelingen in de tumultueuze kerkgeschiedenis
rond het jaar 1200: sterk opkomende ketterij, een breed levende obsessie met
zuiverheid en apostolische armoede, enorme machtstoename van de paus. De
ketterkruistochten tegen de katharen en de inquisitie lagen in het verschiet.

Frankrijk moet men zich in deze tijd voorstellen als een sterk agrarische
samenleving, met opkomende steden. Regionale graven en hertogen zijn
oppermachtig, de koning is slechts een van de hoge heren. Landbezit en
feodaliteit bepalen de cultuur, maar geldhandel en universiteiten worden
belangrijker. Een niet-clericale intellectuele klasse bestaat nog niet:
priesters en monniken beheersen het levendige politieke en religieuze debat.

Van Maerlant

Boers proefschrift, in drie livres verdeeld over vier tomes met in totaal ruim
1400 bladzijden, is de afsluiting van een traditie aan de Universiteit Leiden.
Sinds de jaren vijftig werden daar al dertien Franse rijmbijbels uit de
middeleeuwen uitgegeven, als gevolg van de inspanningen van de hoogleraar
Oud-Frans Jean-Robert Smeets, inmiddels met emeritaat. Het genre van de
rijmbijbel is in Nederland vooral bekend door de rijmbijbel van Jacob van
Maerlant (1235 - ca. 1295), die in 35.000 verzen de hele bijbel navertelde.
''Die Evrat was altijd blijven liggen, dus die heb ik maar gedaan, in overleg
met Smeets', vertelt Boers. Hij begon er al mee toen hij hoofddocent was aan de
Tilburgse Nieuwe Lerarenopleiding, in de jaren zeventig. Maar pas vanaf zijn
pensionering kon hij er inmiddels gevestigd in het Franse Limoges intensief aan
werken.

De rijmbijbel van Evrat is de oudst bekende in het genre. Evrat schreef het werk
in opdracht van de beroemde gravin Marie van Champagne, wier hof een centrum was
van hoofse cultuur. Deze dochter van de Franse koning Lodewijk VII en Eleanor
van Aquitanie (die later met de Engelse koning Hendrik II trouwde) was een van
de krachtigste vrouwelijke persoonlijkheden uit de middeleeuwse geschiedenis.
Voor haar schreven beroemde dichters als Chretien de Troyes veel van hun
gedichten. Vaak wordt ook gezegd dat zij de opdracht heeft gegeven voor het
schrijven van de 'bijbel' van de hoofse liefde, het Liber de arte honeste amandi
(het boek van de edele liefdeskunst) door Andreas Capellanus. Maar Boers
betwijfelt die toewijzing. ''Zo hoofs is de liefde niet die Capellanus predikt
in dat boek. Het grote, mystieke ideaal van de hoofse amor de lonh, de liefde
van verre, wordt door Capellanus gereduceerd tot een recept van verovering. De
brief die altijd wordt gezien als bewijs voor de betrokkenheid van Marie van
Champagne is waarschijnlijk fictief.' Marie's hof was niet direct het milieu
waar behoefte bestond aan een theologische verhandeling over Genesis, zou je
denken. Maar dat is een misverstand, zegt Boers. ''Deze tekst is waarschijnlijk
aan het hof als een soort bijbels intermezzo voorgedragen vanaf de eerste zondag
van de vastentijd, de periode van bezinning voor Pasen, die begint na Carnaval.
Op die dag wordt volgens het kerkelijk schema altijd Genesis behandeld. Hij is
dan op dezelfde wijze gedeclameerd als de gedichten van de troubadours en andere
dichters. Het voorlezen van het Chanson de Roland duurde dan bijvoorbeeld vijf
dagen. De oude Bonnard zegt dat het onmogelijk was dat er hovelingen naar
Evrat's rijmbijbel zouden luisteren, maar zo ging dat niet aan een hof. Daar was
weinig ontspanning, zoiets was altijd wel interessant. En het is wel het soort
milieu waar je kunt verwachten dat de bijbel voor het eerst in het Frans wordt
verteld.'

Tot dan toe waren vrijwel alle religieuze teksten in het Latijn. Pas in de
dertiende eeuw ontstaat het genre van de 'lekenpreek', en komen er de dikke
boeken met 'Exempla', moralistische verhaaltjes voor het volk. ''Evrat denkt
zelf dat hij de eerste is die in het Frans een rijmbijbel schrijft en wij kennen
ook geen oudere. De veel meer literair getinte rijmbijbel van Henri de
Valenciennes is misschien uit dezelfde tijd, maar die is niet zo precies te
dateren als die van Evrat. Aan het begin van zijn rijmbijbel schrijft Evrat dat
het 1192 is en aan het einde dat het jaar 1200 al weer voorbij is. En omdat
Evrat de eerste is, heeft hij het Frans als religieuze taal moeten uitvinden.
Dat is een punt dat ik nog verder zou willen gaan uitwerken.'

Kapittelkerk

Boers: ''Evrat heeft ook een hele hoge opvatting van het Frans. Een van mijn
stellingen is dan ook dat het Franse taalchauvinisme even oud is als de taal
zelf. Evrat schrijft dat Frans de taal is die God het liefst hoort. Je kunt je
er heel soepel in uitdrukken, vindt hij. Zonder die Franstalige literaire bloei
aan het hof van Champagne was zo'n opvatting onmogelijk geweest. Evrat was
overigens geen hoveling. Hij was echt verbonden aan een kapittelkerk. Het is
niet onmogelijk dat hij een soort prior was van de kannunikken van Champagne,
een echte clericale figuur dus. Maar over de hoofse literatuur zegt hij niets
negatiefs, terwijl dat wel gebruikelijk was in kerkelijke kring.' En Evrat moet
de profane literatuur in de volkstaalliteratuur goed gekend hebben. ''Hij moet
haast wel ook zelf in die taal hebben geschreven. Want Maria van Champagne was
een echte fijnproever en geeft die opdracht natuurlijk niet zomaar. Die opdracht
waarover Evrat zelf in het gedicht schrijft, is ook geen fake, dat is volkomen
duidelijk.'

Kortom: genoeg rechtvaardiging voor hernieuwde aandacht voor Evrat, aldus Boers.
''Voor die tijd was hij heel modern. Op de eerste plaats schreef hij een bijbel
in het Frans en dat werd toen niet netjes gevonden. Want het Frans werd nog niet
als een echte taal beschouwd. En ten tweede: hij doet met dat 'nieuwe' medium
echt aan evangelisatie onder de leken: zijn rijmbijbel is in feite een soort
samenvatting van theologische kennis, met een verdediging van de katholieke
leer. En ik heb ook ontdekt dat hij duidelijk predikt tegen de katharen, de
ketters die toen een steeds grote gevaar gingen vormen voor de Katholieke Kerk.
Ook in Champagne, dat een belangrijk kruispunt van handelsroutes was in die
tijd. En ten derde is het allemaal geschreven in opdracht van een vrouw ook niet
echt de gewone gang van zaken in die tijd.'

En daarom wilde Boers meer met zijn tekst, hoewel de uitgave alleen hem al wel
de dokterstitel zou hebben opgeleverd. ''Ik ben geinspireerd door de Franse
filosoof Alain de Libera. Hij zegt in zijn boek Penser au Moyen Age dat de beste
manier om tot de middeleeuwen door te dringen is om een tekst uit te geven en
vervolgens een thema te pakken waarbinnen je die tekst analyseert. 'Zo kom je
verder, de rest is het nawauwelen wat anderen hebben gezegd.' Welnu, als thema
heb ik genomen 'de spiritualiteit', want dat interesseert mij. En spiritualiteit
is de individuele verhouding van de mens met God. En dan zie je bijvoorbeeld dat
in deze tijd onder het gewone volk in verschillende streken de katharen heel
belangrijk zijn. Die vroegen zich in het kielzog van de kerkelijke hervormers
uit die tijd af: hoe kunnen wij een zuiverder verhouding krijgen met God? Maar
de katharen gingen steeds verder: niet alleen seksuele onthouding, maar ook geen
vlees of eieren meer eten. Ze geloofden in reincarnatie en bij hen wordt de
ascese als het ware een doel op zich om aan de zielsverhuizing te ontkomen. Dat
is ook zoeken naar God. De katharen verwijderden zich geleidelijk steeds verder
van de Kerk.'

Als gelovig katholiek had Boers het erg moeilijk met de haat tegen de ketters,
die waar mogelijk fel werden vervolgd en verbrand. ''Het werd me tijdens deze
studie soms zwaar te moede. Als je ziet hoeveel de Kerk misdaan heeft. Ik heb
daaronder geleden! Ik ben dan ook echt blij dat de huidige paus die voor alle
misstappen van de kerk onlangs bij gelegenheid van het Heilig Jaar om vergeving
heeft gevraagd. Hij is de eerste die dat heeft gedaan. Dat is voor mij een hele
opluchting. Deze moedige daad is een uitermate belangrijke stap.'

Evrat gaat in zijn rijmbijbel nergens met de katharen in discussie, maar hij
maakt hen wel uit voor 'popelican renoie' (verfoeide ketters) en 'cismatiques'
(kerkscheurders), 'hypocrites', 'mescroyans' enzovoorts. En in zijn nadruk op de
kracht van de sacrementen van de kerk, die de katharen juist verwierpen, zet hij
zich duidelijk tegen hen af, aldus Boers. ''Het credo dat hij in zijn gedicht
behandelt, is in feite punt voor punt gericht tegen de katharen. Hij komt
verschillende keren terug op het doopsel, dat de katharen afwijzen. Hetzelfde
geldt voor het huwelijk, de eucharistie, het geinspireerde karakter van het oude
testament, enzovoorts. Het is duidelijk dat de katharen in die tijd in Champagne
actief waren en een aantrekkingskracht uitoefenden, waartegen Evrat zich wilde
verzetten. Volgens veel historici heeft het katharisme zich in Noord Frankrijk
zelfs vanuit Champagne verspreid in deze tijd. Begrijpelijk, want wat merkten
veel mensen in de praktijk van de kerk? Rijke monniken en veel
machtsuitoefening, maar de katharen leefden in armoede! Ik vraag me af wat er
gebeurd zou zijn als het katharisme niet met geweld was uitgeroeid.'

Het interessante is dat Evrat ook de eigen kerk niet spaart. ''Hij gaat
vreselijk te keer tegen corrupte bisschoppen en prelaten. Hij zegt keihard: 'ik
ken er geen vijf die doen waarvoor ze gewijd zijn.' Maar nooit wijst Evrat de
kerk als zodanig af.'

Het waren spannende tijden. Want een eeuw eerder was paus Gregorius VII een ware
culturele revolutie begonnen: priesters moesten zuiver worden en dus werd het
celibaat ingevoerd, de tienden die al eeuwenlang werden geind door de adel
moesten weer aan de kerk worden betaald en de bisschoppen mochten niet meer door
de adel worden benoemd maar door de clerus zelf, onder controle van de paus (dat
laatste leidde tot de beroemde investituurstrijd tussen keizer en paus). De kerk
moest van wereldse smetten vrij worden gemaakt.

Corrumpering

Boers: ''Ook leken in die tijd namen dat ideaal over. Er zijn gevallen bekend
waarbij leken hun pastoor die met een vrouw samenwoonde uit de pastorie gooiden.
Die mensen luisterden naar de rondtrekkende predikers. Bij die predikers zaten
ook ketters, dat onderscheid was vaak helemaal niet duidelijk.' Terwijl velen op
die manier afdreven van de kerk, en katharen en Waldenzen zich verspreidden,
zakte de hervormingsdrang van de kerk zelf weer een beetje in. ''Want juist het
succes van de hervorming in de loop van de twaalfde eeuw werd de achilleshiel.
Want zodra de kerk beter en strakker georganiseerd wordt, nemen de macht en de
corrumpering weer toe. Het hoogtepunt van die ontwikkeling is paus Innocentius
III (1198-1216), die ook de katharen-kruistocht heeft uitgeroepen. Hij leefde
als een monnik, maar hij gedroeg zich als een superkeizer, hij bemoeide zich met
Engeland en het Duitse keizerrijk.'

Volgens Broers bond Evrat zich met handen en voeten aan die hervorming van paus
Gregorius VII. ''Hij is een heel orthodoxe, kerkgetrouwe priester geweest die
ook weinig lijkt te willen weten van 'volkse' wonderverhalen. In tegenstelling
tot allerlei latere lekenpredikers heeft hij geen aandacht voor wonderen, alleen
wonderen die in de bijbel staan en die samenhangen met de relieken van het
kruis. Hij wijdt niet uit over de mystiek: over verheffingen van de ziel en
dergelijke spreekt hij niet. Hij houdt de leken een meer concrete weg voor
waarbij hij zich beperkt tot zaken als respect voor het huwelijk en het verbod
op incest. Daar begint de weg naar God. Daarbij is ook de gehoorzaamheid
belangrijk, het gebed, naastenliefde, de zondagsheiliging. Daar hamert Evrat op.
In een klooster uit de mystiek zich in de massa: iedereen gaat op in het geheel.
Dat is het ideaal. In deze tijd komt in de nieuwe steden een
individualisatieproces op gang dat ook gevolgen heeft voor het geestelijke
leven. Bij Evrat begint dat bij het gebed, in de gebeden die hij vertaalt uit
Genesis klinkt de wijze door waarop het volk bad.'

De vraag is natuurlijk: wat heeft dat allemaal met spiritualiteit te maken? Is
die pauselijke politiek van Gregorius VII tot Innocentius III niet evengoed te
beschouwen als machtspolitiek? ''Ik denk oprecht dat je het ook sociologisch
moet zien, maar dat is een analyse achteraf. Ik ben er van overtuigd dat het in
eerste instantie werkelijk ging om een zuiver geestelijke beweging die zoals
altijd sociologische en politieke implicaties heeft gekend waarvan sommige tot
op heden hun invloed doen voelen. Die corruptie is later gekomen. Toen Gregorius
VII het leven van de monniken wilde zuiveren, en later de hele kerk, meende hij
dat oprecht. Het waren zuiver religieuze motieven. Bij Innocentius III, ja, dan
krijg je echt organisatie om de organisatie. Eerst wilde de kerk gewoon meester
zijn over zijn eigen gebied, later wilde de clerus meester zijn over de hele
wereld. Ja, maar dat is niet de bedoeling geweest! Bij Evrat vind je die oude
inspiratie nog: zuiverheid, armoede, gebedsleven, naastenliefde, sacrement van
het huwelijk. Dat was zijn weg naar God.'

Dr. Wil Boers FOTO VINCENT VAN DEN HOOGEN

Rond het grafelijk hof van Champagne, waaraan ook Evrat verbonden was, bereikte
de cultuur in de twaalfde eeuw grote hoogte. Hier een initiaal ('F') uit een
brevier dat in die tijd in de buurt van Troyes gemaakt is. In de lijnen van de
tekening van de dansende vrouwelijk vedelspeelster blijken musikale verhoudingen
verborgen te zijn. (Uit Musikgeschichte in Bildern III-3, Leipzig 1969).

Christendom ; Literatuur ; Geschiedenis ; Kunst en Cultuur ; Kunst ; Taal- en
Letterkunde ; Levensbeschouwing ; Religie

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              96 of 126 DOCUMENTS

                                NRC Handelsblad

                                  May 17, 2002

Op weg naar de triomf van de Rede ; Moderniteit ging in de islamitische wereld
gepaard met vernederende afhankelijkheid

BYLINE: MOHAMMED BENZAKOUR

SECTION: Opinie; Pg. 8

LENGTH: 3232 words


De geschiedenis heeft een bittere wending genomen. Welke les heeft 's werelds
machtigste natie uit '11 september' getrokken? De nietsontziende 'Strijd tegen
het Terrorisme' heeft een veelvoud van de Twin Tower-doden opgeleverd, en het
einde is nog niet in zicht. Mohammed Benzakour geeft de kritische geest een
onderhoudsbeurt.

Aan hun houding tegenover de vertrapten pleeg ik tegenwoordig mijn vrienden te
kennen. Geven zij ook maar een millimeter toe aan de verering van de
bazaarhelden van het internationale grootkapitaal, vermomd in een op zijn
gunstigst dubbelhartige proclamatie van 'westerse' verworvenheden als vrijheid &
democratie, dan geef ik hen als vrienden op; het blijkt, dat de cultuurschil die
hen vroeger maskeerde, niets anders is geweest dan een onnozel vernisprocede.
Want juist hier spreekt het instinctieve rangordebesef zeer duidelijke taal;
hier vergist men zich niet ongestraft.

Men kan erover discussieren, of de heren Berlusconi, Bush, Blair, Bolkestein,
slimme politici, goede volksmenners of nog betere leiders zijn van de
burgermansinstincten; maar deze lieden een ogenblik als hoeders van de
Beschaving te verslijten, bewijst dat men zelf thuishoort bij de geperverteerde
fanatici, die beweren niet zonder een 'kritische geest' te kunnen leven.

Laten we die kritische geest eens een onderhoudsbeurt geven.

In zijn artikel 'Politieke islam is vijand van het Westen' (NRC Handelsblad, 27
april) bedient Afshin Ellian, die de Rede heeft ontdekt en zich opwerpt als de
allochtone representant van Voltaire en Rousseau, zich van een klassieke
debattruc die reeds Socrates zijn leerlingen onderwees maar hun tegelijkertijd
ten zeerste afraadde, daar deze het ethische gehalte van de triomf ernstig
ondermijnt, namelijk: schuif je tegenstander een verwerpelijke opvatting in de
schoenen en brandt vervolgens die opvatting af.

Wie het betoog van Ellian tot zich neemt zou haast vermoeden dat ik een fervent
aanhanger ben van het islamisme (de politieke islam), en dat ik als misogyn het
liefst de vrouw zou willen opsluiten in de kerkers van een middeleeuwse kasteel,
zodat het op mijn mouw gespelde predikaat 'gematigde fundamentalist' nog
alleszins sympathiek overkomt. Om meteen met dat laatste te beginnen, het mag
komisch maar verwarrend heten om te vernemen dat op grond van hetzelfde betoog
als waarop Ellian zich baseert (NRC Handelsblad, 6 april) mij uit islamitische
hoek verwensingen bereiken als zou ik een 'decadente heiden' zijn. Wie heeft
gelijk?

Los van het feit dat mijn betoog nadrukkelijk niet ging over
politiek-islamitisch extremisme, laat staan een vergoelijking daarvan, heb ik
juist getracht een pleidooi te houden voor een andere vorm van islamitische
geloofsbeleving; een die eerst en vooral de humanistische zijde van de koran en
de profeet belicht en uitdraagt. Ik heb gepleit voor een islamitische Hans
Visser, ik wens dat een islamitisch Leger des Heils wordt opgericht etc., omdat
naar mijn overtuiging in de filantropie de godsvrucht schuilt. En passant heb ik
aan de hand van enkele hardnekkige waanbeelden (ten aanzien van
vrouwenbesnijdenis en de zaak-Rushdie) getracht aan te tonen hoe zeer het de
Angst is die regeert en niet de Rede.

Ik ga dat alles niet herhalen.

Wel is het goed te wijzen op het volgende. Volgens een veelgehoorde opvatting
bestaat er in de islamitische wereld 'geen scheiding van kerk en staat', en zou
het in laatste instantie deze identificatie van religieuze en politieke macht
zijn die de secularisering van de islamitische maatschappijen tegenhoudt. Los
van het feit dat uitsluitend ten tijde van Mohammeds bestuur de wereldse en
religieuze macht samenvielen, en dat het onzinnig is dit ideaal na te streven
omdat uitsluitend in die tijd de geloofsgemeenschap geleid werd door iemand die
toegang had tot de openbaringen - Mohammed - , gaat dit argument jammerlijk
voorbij aan de cruciale en door mij bezongen leerstelling volgens welke in de
islam alle gelovigen gelijk zijn, doordat alle moslims dezelfde directe,
niet-inwisselbare, individuele relatie tot God hebben (iets wat in de
gereformeerde kerk met haar predestinatie, en in de katholieke kerk met haar
pauselijke gezag een tikkeltje anders ligt, maar dat terzijde).

En het is deze hoogst particuliere band die mij afkerig maakt van opgelegde
dogma's, vastomlijnde principes, van vormen en riten, daar zij niets zeggen over
het wezen van de godheid. Die godheid vind ik soms bij de groenteboer en soms in
het inktpotje maar nog vaker - dat zal Ellian verbazen - vind ik hem in het
middernachtelijke uur wanneer bij kaarslicht een fluweelzachte vrouw mijn
oorschelp beroert met een koele tongpunt.

Hoe dan ook, ieder zijn godsbesef, leven en laten leven, maar nooit mag een
subjectief gegenereerde en door de tijdgeest bepaalde werkelijkheid ons blind
maken voor de juiste constellatie van Oorzaak en Gevolg. Door deze constellatie
zwak en eenzijdig te belichten wordt de geschiedenis misschien niet vervalst dan
toch wel geweld aangedaan, en dat is hoegenaamd een grote zonde.

Het is hierom goed eraan te herinneren dat bewegingen die, gelijk als in de
profetische epoque, de wereldse en religieuze machten wensen te verenigen - ook
wel 'islamisten' genoemd - hun grondslag en inspiratie eerder vinden in
historische sociaal-maatschappelijke omstandigheden dan in het heilige schrift,
welke laatste door intellectueel gemankeerden als 'gebruiksaanwijzing voor
terrorisme' wordt gezien.

Het is een bewogen geschiedenis, maar de grote aftrap voor deze politieke
bewegingen werd min of meer gegeven na de instorting van het Ottomaanse Rijk,
tijdens de Eerste Wereldoorlog (1914-1918), toen Engeland en Frankrijk zich in
de voormalige provincies daarvan mandaten en 'protectoraten' (een edelmoedige
naam voor onbeschaamde uitbuiting) - vestigden in Syrie, Libanon, Irak en
Palestina. Zo werd de islam, die tot de komst van het moderne Westen als geheel
genomen de grootste wereldmacht was geweest, teruggebracht tot een serie losse,
afhankelijke blokken.

Moslims zouden geen mensen zijn als hun dat niet dwarszat. En daar waar in
Europa en Amerika de moderniteit had geleid tot een geheel nieuwe
onafhankelijkheid, ging ze in de islamitische wereld gepaard met een
vernederende afhankelijkheid. De koloniale mogendheden behandelden de
autochtonen met groot dedain en het duurde niet lang of de moslims ontdekten dat
hun nieuwe machthebbers niets anders dan diepe minachting hadden voor hun
godsdienstige tradities, ofwel: hun identiteit. De Europeanen brachten hun
kolonien weliswaar tal van verbeteringen, zoals op het vlak van geneeskunde,
onderwijs en de fysieke infrastructuur (wat volgens V.S. Naipaul niet genoeg
was, omdat kolonialisme had beloofd de beschaving te brengen maar daarin
schromelijk faalde) maar die verbeteringen hebben niet altijd tot een onverdeeld
genoegen geleid.

Zo was het Suezkanaal, een initiatief van de Franse consul Ferdinand de Lesseps,
een ramp voor Egypte (niet toevallig de bakermat van islamisme), want dat land
bleek al het geld, de arbeid en de materialen te moeten leveren en ook nog eens
gratis vijfhonderd vierkante kilometer Egyptisch grondgebied te moeten afstaan,
terwijl de aandelen van het Suezkanaal-maatschappij allemaal in handen van
Europeanen waren. Mede door die immense uitgaven ging Egypte failliet en dat
verschafte Engeland in 1882 het excuus voor een militaire bezetting om de
belangen van de aandeelhouders te beschermen.

Ofschoon er in de kolonien spoorwegen en geasfalteerde wegen werden aangelegd,
de plaatselijke bevolking had daar zelden baat bij. De infrastructuur was
veeleer bedoeld om de kolonisten zelf te bevorderen. En de zendingsscholen die
de kinderen vaak leerden om neer te kijken op hun eigen cultuur, leidden bij de
inheemse bevolking tot een onbedwingbaar gevoel dat ze enerzijds door het westen
niet werden geaccepteerd terwijl ze anderzijds geen heil vonden bij de
tirannieke elites die de lakens uitdeelden. Een van de schadelijkste gevolgen
van het kolonialisme was de kloof die ze (ongewild) heeft ingeplant tussen
mensen die een westerse opleiding genoten en de rest, die onvermijdelijk bleef
steken in een premoderne status quo; tot op de dag van vandaag kunnen de
verwesterde, maar ondemocratische elites van die landen en de traditionele
klassen elkaar simpelweg niet begrijpen.

Om Ellian enigszins tegemoet te komen zal ik dicht bij zijn bed blijven. In Iran
had een revolutie plaatsgevonden onder leiding van een coalitie van vrijzinnige
Iraniers en hervormingsgezinde ulama's: die leidde tot de invoering van een
parlement en een grondwet, maar de Engelsen, die na de ontdekking van olie in
Iran daar een protectoraat wilden instellen, knoeiden steeds weer met de
verkiezingen. En vanaf 1921 vestigden de Pahlavi-sjahs, eerst gesteund door
Engeland en later door Amerika, dictaturen waarin de mogelijkheid tot
parlementaire oppositie niet bestond.

Na de Tweede Wereldoorlog werden Engeland en Frankrijk tweederangsmogendheden en
werden de Verenigde Staten de leider van de westerse wereld. De islamitische
landen waren weliswaar geen kolonien meer en in naam onafhankelijk, maar Amerika
had nog altijd hun lot in handen. In de Koude oorlog zochten de Verenigde Staten
in het gebied bondgenoten door onfrisse regeringen en impopulaire leiders te
steunen. Een wel heel noodlottig voorbeeld daarvan deed zich voor in 1953, nadat
sjah Mohammed Reza Pahlavi was afgezet en Iran gedwongen had verlaten; hij werd
weer op de troon gezet dankzij een bloedige staatsgreep beraamd door de Engelse
inlichtingendienst en de CIA.

Later werd Saddam Hussein, die in 1979 president van Irak werd, de beschermeling
van de Verenigde Staten die hem letterlijk ongestraft lieten plunderen en
moorden - zelfs toen hij 'in een middag vijfduizend Koerden vergaste'(Ellian).
Pas na de inval op Koeweit haalde Saddam Hussein zich de toorn en vijandschap
van Amerika en de alliantie op de hals. Het motief achter deze ommezwaai laat
zich niet moeilijk raden.

Intellectuelen die deze historische dimensie - wanneer ze komen te spreken over
de opkomst van de 'politieke islam' - onbesproken laten slingeren moedwillig een
spook in de wereld en werpen een sluier over het volk. Want terwijl de Arabische
velden nog soppen van het bloed, voelen in toenemende mate miljoenen gewone
moslimburgers zich verraden, verlaten en hulpelozer dan ooit. Als je met ze
praat kun je een diepe vochtige droefenis in hun ogen zien glimmen, 'we zijn
gevangenen in ons eigen land', is wat ze me vertellen. En dat in tijden van
noden en rampen (de aardbevingen in Turkije en Egypte bijvoorbeeld) islamitische
hulporganisaties standaard een half etmaal eerder bij de plek des onheils
arriveren dan de reguliere overheidsdiensten sterkt de burgerbevolking in hun
overtuiging dat 'het geloof in Allah' hun laatste strohalm is in dit 'tot op het
bot gecorrumpeerde land'.

Daarom, het in islamitische termen geformuleerde protest tegen westerse
elementen is au fond geen moreel protest tegen een modernisering die 'te snel'
gegaan zou zijn. Nee, het is eerder een reactie op een ontwikkelingsproces dat
niet snel genoeg is gegaan. De politicoloog Nazih Ayubi drukte dat eens treffend
uit: 'De islamisten zijn niet boos omdat het vliegtuig de kameel heeft
vervangen, ze zijn boos omdat ze niet op het vliegtuig konden komen.'

Terug naar de koran. Ofschoon dit heilige boek beklemtoont dat een oorlog alleen
gerechtvaardigd is uit zelfverdediging, stellen de islamisten vast dat Amerika
de natuurlijke agressor is. Wat hun hart draagt en wat hun oog ziet is dat
inmiddels duizenden Palestijnse moslimbroeders zijn doodgeschoten met
Amerikaanse geweren, dat Palestijnse huizen worden bestookt met Amerikaanse
granaten, dat in Afghanistan meer dan tienduizend gewone burgers zijn omgekomen,
dat Irak nog altijd wordt gebombardeerd door Engeland en Amerika, dat er
inmiddels over de honderdduizend Irakese burgers, onder wie tal van kinderen,
zijn omgekomen ten gevolge van de economische sancties onder leiding van de
Amerikanen, en waarover de voormalige Amerikaanse minister van Buitenlandse
Zaken, Madeleine Albright, droogjes opmerkte dat het 'een moeilijke keus is maar
al met al de prijs waard'.

En wanneer we door het religieuze taalgebruik van Bin Laden cum suis heen
prikken, dan ontdekken we een patroon van grieven dat ons niet onbekend zou
mogen voorkomen. Het vormt al sinds geruime tijd het repertoire van allerlei
soorten anti-imperialistische groepen in de Derde Wereld en manifesteert zich in
het Midden-Oosten concreet in een voortdurende ergernis over de stationering van
Amerikaanse troepen op het Arabische schiereiland, het verwoestende
sanctiebeleid tegen Irak en niet in de laatste plaats tegen de vrijwel
ongelimiteerde westerse steun aan Israel.

Ergo, in tegenstelling tot wat Ellian poneert schuilt die vijandigheid jegens
het westen niet in het schrift als drijvende kracht, maar is zij een vorm van
diepe gekrenktheid en frustratie met een lange en bloedige achtergrond. En
natuurlijk, dit alles vergoelijkt op geen enkele manier terroristische
zelfmoordaanslagen op onschuldige burgers, maar het helpt wel begrijpen waar die
moordzuchtige razernij vandaan komt.

En dat is een ander begrijpen dan dat van landgenoot Hafid Bouazza die na zijn
twee artikelen in NRC Handelsblad (20 februari en 3 maart) en in een interview
in de Volkskrant (7 maart) vertelde dat hij 'hevig geschokt' was omdat bepaalde
mensen de mening aanhingen dat Amerika de 11 september-aanslagen aan zichzelf
had te wijten. Een land dat kunstenaars heeft voortgebracht als Coppola, Updike,
Roth verdient deze barbarij nooit en te nimmer, aldus Bouazza. Zie, hier wordt
de mate van civilisatie niet afgemeten aan haar gevangenissysteem of buitenlands
beleid, maar aan haar kunstklimaat.

Dit is ongeveer het politiek benul dat vandaag de dag op een warm bad van
aandacht kan rekenen. Waarom zouden we niet dienovereenkomstig de cultuur
verdedigen die behalve Goethe, Wagner, Schiller ook de nazi's heeft
voortgebracht? De beulen draaiden het gaskraantje open terwijl op de achtergrond
de gedragen tonen klonken van Beethovens Fidelio, om nog maar te zwijgen van de
'beschaafde' ideeen die Celine en Wagner - huisvriend van Nietzsche - er ten
aanzien van joden op nahield; de geschiedenis is mijn getuige.

Ik ben de laatste die ontkennen zal dat de koran elementen bevat die de
wenkbrauwen doen fronsen. Het is niet moeilijk om abjecte verzen op te speuren
die blijkgeven van intolerantie en ongelijkwaardigheid, zoals het evenmin
moeilijk is je op de hoogte te stellen van bepaalde denkbeelden van de SGP, of
van passages uit de Kitzur Shulhan Aruch (een verkorte versie van de talmoed)
die uitdragen dat 'het een man niet past tussen twee vrouwen, twee honden of
twee varkens door te lopen'.

In dergelijk speurneusgedrag schuilt geen kunst. Mensen zijn nu eenmaal gelovig
en dat valt hun niet euvel te duiden. Liever verdedig ik de stelling dat zoals
de schorpioen het antigif levert om de eigen gifbeet te helen, in de islam het
medicijn gevonden kan worden voor de kwaal die zij zelf baart. Om dicht bij huis
te blijven, de Amsterdamse burgemeester Cohen wil gebruik gaan maken van de
sociale infrastructuur van moskeeen om de integratie te bevorderen. Een
vooruitstrevende gedachte die ten onrechte door velen is aangevallen.

Omdat het jaar 1492 voor mij niet alleen staat voor de ontdekking van Amerika,
maar vooral ook voor het jaar waarin Granada - het laatste islamitische walhalla
van kunsten en wetenschappen - is gevallen, zou ik wensen dat een islam van de
Ontzaglijke Schoonheid wordt geherintroduceerd, de islam van het Abbasidische
rijk, toen christenen, joden en moslims gelijk poezie en religie hand in hand
gingen; toen een duizelingwekkende architectuur het firmament sierde; toen goden
als Ibn Hazam en Avicenna op marktpleinen de mensen onderrichtten en Averroes in
fora optrad waar ook heilige kaliefen aan deelnamen. Waar is het rijk van Abu
Nuwas, wiens scabreuze spotdichten eenieder schokten, ook de ongelovigen, maar
die geen haar werd gekrenkt? Waar zijn de brisante tuinen van de
1001-nacht-vertellingen; van wijn, zang en dans, ja, van bewustzijnsverruimende
Tolerantie, Verlichting en Multicultuur?

Maar Ellian keert zich daarvan af. Amechtig fulmineert hij tegen de
multiculturalisten en de politiek-correcten. Helaas vergeet hij daarbij een
ding: zonder die politiek-correcten en zonder die pleitbezorgers van de
multicultuur zou hij tot op de dag van vandaag als een Isfahaanse hond bij de
poorten van Nederland hebben liggen janken

En toch, liever valt men in de smaak bij het establishment. Liever behaagt men
het grote publiek, ook als dat een hoge tol eist, zoals het verlies van
menselijkheid en solidariteit met een 35 jaar lang bezet en vernederd volk.

Gewis, de geschiedenis heeft allang een bittere wending genomen. Het lot heeft
gehuild, maar niemand die het suste. Het lot heeft geschreeuwd, maar niemand die
het hoorde. Welke les heeft 's werelds machtigste natie uit 11 september
getrokken? Het is bewezen: hoe fanatieker men iets bestrijdt hoe meer men gaat
lijken op dat wat men bestrijdt.

De nietsontziende 'Strijd tegen Terrorisme' heeft een veelvoud van de Twin
Towers-doden opgeleverd waarvan het einde nog lang niet in zicht is. Een strijd
die gepresenteerd wordt als een strijd tussen Goed en Kwaad, als: 'God staat aan
onze kant.'. Dan is er geen reden meer om de wortels van het geweld te
doorgronden, dan is er geen begrijpen meer. Het recente optreden van zijn 51ste
staat, Israel, bewijst dat.

In Coetzee's roman Dierenleven verklaart Costello: 'Als ik me kan inleven in
fictieve romanpersonages, waarom zou ik me niet kunnen inleven in het bestaan
van een vleermuis of chimpansee?' Een oervraag, die pijnlijk invoelbaar wordt
uitgewerkt door Coetzee. Ik zeg: als empathie mogelijk is bij fictieve
personages en zelfs bij dieren, waarom zouden we ons zo slecht kunnen
verplaatsen in echte mensen; stervelingen waarmee we het substraat van het leven
gemeen hebben? Empathie is een vorm van toegeeflijkheid, van pijn, en het vergt
intellectuele nieuwsgierigheid en bijna literaire koortsachtigheid om te
begrijpen waarom iemand handelt zoals-ie handelt.

De vraag is of het getuigt van godsvrucht wanneer een Palestijn zichzelf
opblaast, ook wanneer hij zijn legitimatie vond in extreem geinterpreteerde en
uit hun historisch verband gerukte koranverzen. Achter deze vraag schuilt een
schier ondoorgrondelijke wereld. De veelgebezigde termen 'hersenspoeling' of
'gestoorde fanatici' zijn zwakke en luie argumenten; vrijbrieven om niet verder
te hoeven nadenken. Mensen, jong, mooi, in de kracht van hun leven, die
besluiten zichzelf op te blazen; het is een daad die diametraal staat tegenover
het verzoenlijke, het on-absolute; het is een existentieel vraagstuk dat om
hermeneutische aandacht vraagt, nee, schreeuwt. De bereidheid daartoe, dat pas
zou een stap zijn op weg naar de triomf van de Rede.

Mohammed Benzakour is publicist.

www.nrc.nl/opinie eerder artikel Benzakour, artikel Ellian, artikelen Bouazza

Het Alhambra in Granada, 'het laatste islamitische walhalla van kunsten en
wetenschappen'. (Foto F.H. Engelen)

Islam; Terrorisme; Politiek en staat; Politiek en Staat; Binnenlandse Politieke
Onrust; Levensbeschouwing; Religie

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              97 of 126 DOCUMENTS

                                NRC Handelsblad

                                  May 14, 2002

Nou zeg ik eens wat ik denk

BYLINE: HERMAN FRANKE

SECTION: Opinie; Pg. 9

LENGTH: 992 words


Zeggen wat je denkt, dat vinden de massale aanhangers van Pim Fortuyn mooi. Laat
ik dat dan ook maar eens doen. Voor mij was Fortuyn een machtswellustige man met
drassige opvattingen. Ik vond dat uit zijn optreden minachting en haat voor zijn
tegenstanders spraken. Als student sociologie zag ik hem aan de
Rijksuniversiteit Groningen de communistische revolutie uitroepen met dezelfde
gedreven glansogen en op dezelfde zelfverzekerde messiastoon als hij nu de
rechtse LPF-revolutie aankondigde op 15 mei. Het was tijdens de oliecrisis in
1973. Nu klapt het kapitalisme, zei Fortuyn als docent marxistische sociologie,
nu breekt de dictatuur van het proletariaat aan. Dat feest ging niet door, maar
als ik nu op tv de huilerige, maar ook grimmige en onverdraagzame reacties op
zijn afschuwelijke dood zie, dan heeft de dictatuur van het proletariaat zich
toch langzaam maar zeker gevestigd in dit land. Op volkse ressentimenten en
angsten speelde Fortuyn handig in met rechtse retoriek over misdaad, regenten en
immigranten. Hij is niet door de media gedemoniseerd, maar juist tot zo'n
politieke megaster opgeblazen dat er steeds meer politiek onbenullige dwepers op
afkwamen, en uiteindelijk een tunneldenkende dwaas met een pistool. Zijn dood
heeft bovenal het gevaar van ongeremd mediahypen blootgelegd.

Nu zou de democratie vermoord zijn. Maar de Lijst Pim Fortuyn is allesbehalve
democratisch. Zonder enige democratische procedure zijn er mensen op die lijst
beland van wie langzaam maar zeker duidelijk wordt dat het vooral rancuneuze
oude mannen en politieke amateurs zijn die van ruzie naar ruzie zullen
struikelen. Als ze straks in de Kamer zitten, heeft niemand gestemd op hen, maar
louter en alleen op Pim Fortuyn. Als dat democratisch is, dan weet ik niet meer
wat ondemocratisch is. En Fortuyn wist dat zijn machtsgreep ertoe kon leiden dat
er twintig tot dertig mensen in de Kamer zouden komen van wie hij de kwaliteiten
zelf zeer betwijfelde. Is dat democratisch? Getuigt dat van respect voor de
kiezer? Nee, het getuigt van dictatoriale en onverantwoordelijke machtshonger.
Wordt toch wakker mensen.

Aanhangers van Fortuyn roepen dat hij hun hoop had gegeven. Nog meer? Er is geen
land ter wereld waar mensen zoveel hoop kunnen hebben als in Nederland, zowel
materieel als immaterieel. Dit geklaag over hoop bewijst hoe volgevreten en
decadent dit land is. De massakijk op onze samenleving is die van verwende
kinderen geworden. Nu maken ze, opgestuwd door de media, een heilige van een
slimme, goed gebekte, charismatische, politieke opportunist, die niet zei wat
hij dacht, maar vooral zei wat hem de zo lang begeerde macht zou opleveren.
Vandaar dat hij zo goed van mening kon veranderen.

Ik zeg wat ik denk.

Ze zien een man van het volk in hem. Een man in een patserige Daimler, die zich
gedroeg als een rijke dandy met butlers en chauffeurs, de wachtlijsten wilde
inkorten door de rijken voorrang te geven in prive-klinieken, en notoire
graaiers als Timmer en Joep van den Nieuwenhuyzen als potentiele ministers zag.
Een man van het volk? In de jaren zeventig zou Fortuyn dit met een marxistische
term 'valsbewustzijn' hebben genoemd.

Van al die ingezonden stukkenschrijvers en al die mensen op radio en televisie
die verkondigen dat Fortuyn zei wat zij dachten, zegt niemand, niemand wat het
dan is dat ze denken. Tientallen keren heb ik gedacht: zeg het dan, lafbek. Want
ik weet wel wat ze denken. Ze denken dat de misdaad meedogenloos hard aangepakt
moet worden en dat we de meeste ellende aan die cultureel achterlijke
buitenlanders te danken hebben. We kunnen ze er niet meer uitgooien, helaas,
maar er komt er geeneen meer in, ook al sterven ze van ellende in de landen
waaruit ze willen vluchten. Als andere politici dat verrekken te zeggen, zijn
het gevestigde leuteraars. Deze mensen denken wat het volk altijd denkt: dat de
hoge heren niet deugen en alleen hun eigen zakken vullen. In plaats van ronduit
te zeggen wat ze zelf denken, verschuilen ze zich laf achter Fortuyn en schuiven
hem zelfs gedachten in de schoenen die hij niet eens zo uitgesproken heeft en
die ze vrijelijk met hun eigen onfrisse inzichten kleuren. Fortuyn was een groot
debater, een slimme man met kennis van zaken, een man die over gevoelige
kwesties met durf sprak, met te veel durf, als je het mij vraagt, maar met durf.
Ik denk dat hij geen racist was, maar in zijn achterban zitten wel degelijk de
racisten en mensen met extreem-rechtse sympathieen. Zij schelden linkse mensen
nu uit voor moordenaars en roepen op tot het 'opruimen' van de radicale
milieubeweging. En dat allemaal omdat Hij zei wat zij dachten.

Toen in de jaren tachtig van de negentiende eeuw het volk na een gruwelijke
moord weer eens riep om herinvoering van de doodstraf, verwees iemand in de
Tweede Kamer naar wat het volk riep. Hierop zei minister van Justitie Modderman
dat van een bewindsman verwacht mag worden dat hij verstandiger is dan het volk.
Zo denk ik er ook over. En ik hoop dat een bewindsman dat straks durft te zeggen
als het volk om de doodstraf voor Fortuyns moordenaar gaat roepen, het liefst in
De Kuip voltrokken.

Vroeger werd de gewone man, zoals dat heette, klein gehouden, te klein,
vernederd vaak en vertrapt. Maar nu wordt het gewone volk, vooral door de
massamedia, te groot gemaakt, waardoor velen hun simpel negativisme met grote,
politieke inzichten verwarren. Vroeger werden zij te veel gedwongen hun plaats
te kennen, maar nu aanvaarden ze helemaal geen plaats meer en missen zelfkritiek
en gepaste bescheidenheid. Het volk van Fortuyn denkt dat wie het hardst en
talrijkst schreeuwt, gelijk heeft. Maar wij zijn er ook nog.

Hadden we onze saaie politiek maar weer terug. Nu zitten we nog heel lang met de
levendige brokken. Ik heb gezegd wat ik dacht.

Herman Franke is schrijver.

Moord en doodslag; Verkiezingen; Recht; Politiek en Staat; Staatsrecht;
Criminaliteit; Delicten; Geweldsdelicten

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              98 of 126 DOCUMENTS

                                NRC Handelsblad

                                  May 14, 2002

Rancune dreigt overhand te krijgen

BYLINE: CHARLOTTE VAN BAAREN EN PAUL MEPSCHEN

SECTION: Opinie; Pg. 9

LENGTH: 806 words


De woede en het verdriet over de moord op Fortuyn dreigen om te slaan in
fundamentalistische hysterie en aantasting van de vrijheid van meningsuiting,
vinden Charlotte van Baaren en Paul Mepschen.

'Melkertbanen ha, ha, ha - Melkert moord, ja, ja, ja' lazen wij op een groot
bord aan de Beukelsdijk in Rotterdam, bij het huis van Fortuyn. Dat bord staat
er al een week en al een week knikt men instemmend en wordt er hartelijk
gelachen om deze oproep tot moord. Ramptoeristen en bedevaartgangers zeggen 'het
wel te begrijpen'. Wij begrijpen het helemaal niet.

Wie een bezoek brengt aan een van de plotseling ontstane bedevaartsoorden in
Rotterdam, schrikt van de snel in elkaar gedraaide, maar niets aan de
duidelijkheid overlatende vlugschriften van rechtse types. Ernaast hangen
stuntelige rouwbetuigingen.

Mensen zijn geschrokken, omdat een mens op afschuwelijke wijze is vermoord - dat
begrijpen we. Mensen voelen zich verraden door Paars. Ook dat is niet
onbegrijpelijk. Wel onbegrijpelijk en vooral gevaarlijk is dat het verstand op
nul wordt gezet. Paars is plotseling 'links', 'socialistisch' of 'politiek
correct' het is het idioom van mensen met een politieke agenda, niet van de
rouwenden die in Fortuyn een woordvoerder zagen. Maar die rouwenden spreken zich
er niet tegen uit wij horen slechts instemmende geluiden.

De terechte woede over een waanzinnige aanslag slaat langzamerhand om in een
fundamentalistische hysterie, in verafgoding, in een campagne van bedreigingen
van politici en linkse activisten. Als in Sylvain Ephimenco's woorden 'gewone
mensen zoals u en wij' het niet afschuwelijk vinden om een democratisch
politicus als Melkert dood te wensen, dan is er iets vreselijks aan de hand. En
tevens is het vreselijk als progressieve partijen niet van zich durven laten
horen, terwijl extreem-rechtse types van het allerlaagste allooi zich tussen de
rouwenden mengen om hun pamfletten en geschriften van haat te verspreiden. Zij
zijn het die met het gevoel van onmacht aan de haal dreigen te gaan. De
advocaten Spong en Hammerstein doen het onvoorstelbare in dit klimaat met hun
aanklacht tegen progressieve politici en media smoren ze het democratisch debat.
Een polarisatie langs deze weg helpt niemand verder.

Linkse mensen worden in het huidige klimaat niet geacht zich uit te spreken over
de belangrijkste vragen vandaag. Waar willen we heen met Nederland? Hoe
organiseren we solidariteit in plaats van vervreemding, racisme, uitsluiting?
Hoe creeren we een samenleving waarin mensen zich niet zo machteloos voelen? Het
huis van Fortuyn is omringd door boeketten die rouw en compassie uitdrukken,
maar tevens door een ongekende vijandigheid jegens eenieder die zich weigert
neer te leggen bij wat Pim Fortuyn te zeggen had, die niet vindt dat 'hij zei
wat wij denken of vinden'. Geen vrije meningsuiting. Dat is schrikken.

De machteloosheid die de afgelopen week gemobiliseerd is, toont aan dat de
harten van mensen zijn gebroken, dat Fortuyn daadwerkelijk dingen zei die veel
mensen vonden. De jaren van Lubbers en Kok hebben van Nederland een land gemaakt
waarin mensen in toenemende mate het gevoel kregen geen grip te hebben op hun
eigen leefomgeving, op hun eigen leven. Het maakte van Fortuyn een politieke
held die het opnam voor de 'gewone man'. Is het cynisch zo onze twijfels te
hebben over de kritiek op het betuttelende establishment als die kritiek komt
van mensen die Pim Fortuyn een hautaine en rijke politicus die neerkeek op het
gepeupel en aanspraak maakte op een plek binnen de Nederlandse elite als een
bevrijder zien, een 'soldaat van het volk', om een van de rouwenden bij het huis
van Fortuyn te citeren. Wie een einde wil maken aan de betutteling, doet dat
niet door een man tot afgod te maken, maar door machteloosheid om te zetten in
politieke strijd gericht op democratisering.

Mogen we dat zeggen? 'Het lijkt de afgelopen week wel of we in een
eenpartijstaat leven,' stelde Elsbeth Etty in een op televisie uitgesproken
column. Ja, in een samenleving waarin het bon ton is allerlei mensen het
allerslechtste toe te wensen. Nog voor de moord op Fortuyn schreef de historicus
Jan Willem Stutje: 'Of Fortuyn het zich bewust is of niet, zijn optreden brengt
het moment naderbij dat het argument van kracht onverbloemd triomfeert over de
kracht van het argument. En in Fortuyns straat marcheren dat zal duidelijk zijn
niet de democraten maar de rancuneuzen.'

De uitdaging waar we voor staan is tegenwicht te bieden, opdat niet het
rancuneuze maar het menselijke aspect van dit drama triomfeert.

Charlotte van Baaren werkt in de gezondheidszorg. Paul Mepschen is
hoofdredacteur van het socialistische tijdschrift Grenzeloos.

Verkiezingen ; Moord en doodslag ; Recht ; Criminaliteit ; Delicten ;
Geweldsdelicten ; Politiek en Staat ; Staatsrecht

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              99 of 126 DOCUMENTS

                                NRC Handelsblad

                                  May 7, 2002

Niet af van Pim Fortuyn

BYLINE: J.L. HELDRING

SECTION: Kunst; Pg. 11

LENGTH: 1036 words


Op een steenworp afstand van de plaats waar in 1672 de gebroeders De Witt door
het Haagse gepeupel werden gelyncht, vergaderden vannacht in het belegerde
Binnenhof de regenten van vandaag, de radeloosheid nabij, over wat te doen na de
moord op de man die als geen ander hun bestel had bedreigd: moeten de
verkiezingen van volgende week doorgaan of niet?

Wat hierover ook beslist wordt - of, wanneer deze regels in druk verschijnen,
beslist is - Pim Fortuyn zal over zijn graf heen meeregeren, ook als zijn
partij, na het verlies van haar lijsttrekker, niet hetzelfde succes zou behalen
als met hem was voorspeld; ja, ook als zij ten slotte uiteen zou vallen.
Nederland is, met andere woorden, niet van Pim Fortuyn af.

Net zomin als Frankrijk af is van Le Pen, ondanks de vernietigende nederlaag die
hij zondag in de tweede ronde van de presidentsverkiezingen heeft geleden. Hij
is nog altijd goed voor ongeveer twintig procent van de kiezers, en daarmee kan
hij, als hij bij de parlementaire verkiezingen van juni hetzelfde percentage
haalt, Frankrijk vrijwel onregeerbaar maken.

Hoeveel procent van de stemmen Pim Fortuyn op 15 mei zou halen, zal onbekend
blijven. De laatste peilingen gaven hem 19 tot 25 zetels op de 150 van de Tweede
Kamer, en volgens het onderzoekbureau Intomart moest er zelfs rekening mee
worden gehouden dat zijn partij de grootste zou worden en dus de
minister-president zou kunnen leveren.

Pim Fortuyn mag dan dood zijn, de gevoelens van onbehagen bij een groot deel van
het volk waaraan hij stem wist te geven, zijn niet als bij donderslag verdwenen.
Integendeel, verwacht mag worden dat dit onbehagen nu in frustratie zal
overgaan, die zich wel eens in gewelddadigheden zou kunnen uiten. Veel zal, wat
dat betreft, afhangen van wie de dader, en wat zijn motief, zal blijken te zijn.

Intussen kunnen onze regenten zelfs niet heimelijk opgelucht ademhalen. Het
gevaar voor hun heerschappij blijft, ook al vindt het voorlopig geen
kristallisatiepunt zoals Pim Fortuyn was. De bestaande partijen zullen hun
ideeen, en hun gezichten, moeten vernieuwen om bij de verweesden van vandaag nog
enige geloofwaardigheid te heroveren - behalve misschien, merkwaardig genoeg,
het CDA en de ChristenUnie, die met Balkenende en Veling althans een nieuw
gezicht hebben.

Het sterkst getroffen door het onbehagen dat zijn uitlaatklep in Pim Fortuyn
had, zijn de sociaal-democraten. Immers, het populisme van Fortuyn, Haider in
Oostenrijk, Kjaersgaard in Denemarken, Hagen in Noorwegen, Le Pen in Frankrijk -
dat veel te gemakkelijk over een kam wordt geschoren en afgedaan - slaat vooral
bressen in hun traditionele electoraat.

De 35 procent die Pim Fortuyn in maart bij de gemeenteraadsverkiezingen in
Rotterdam haalde, komt voor een groot deel uit de lagen die vanouds links
plachten te stemmen. Bij de zeven miljoen arbeiders die Frankrijk telt, kreeg
het Front National van Le Pen meer stemmen dan de andere partijen (incluis de
socialisten en communisten). Hetzelfde gold voor de successen van Kjaersgaard en
Haider.

Mia Doornaert, die enkele jaren Parijse correspondent van de Brusselse Standaard
is geweest, schrijft in een analyse over de Franse verkiezingen: 'De
intellectuele elite, waartoe de pers en de andere media behoren, vergat en
vergeet dat er een oppositie buiten haar knusse kring van conformisme-provocatie
bestaat. Gedurfd doen over seks, over heilige huisjes in de maatschappij lijkt
alleen maar stoer, want dat is al lang bon ton in het eigen milieu. De echte
uitdagingen liggen elders.'

Het huidige politieke en maatschappelijke klimaat wordt, zo schrijft zij, sterk
getekend door 'de generatie van mei '68 en haar vrijheid-blijheidnazaten van de
jaren zeventig'. Het ''gewone volk' komt wel in de media en pers als onderwerp
van reportages, maar is geen dagelijkse partner van discussie.' Dat gewone volk
'heeft trouwens lak aan de liberalisering van de joint, het homohuwelijk en
andere nieuwlinks-groene stokpaardjes'. Het heeft andere zorgen - zoals de
immigratie en de veiligheid op straat.

Is dat in Nederland zoveel anders? Daar is de spraakmakende Amsterdamse
grachtengordel, die als metafoor veel uitgebreider is dan zijn naamgever,
weliswaar veelal links, maar met een nauwelijks verholen minachting voor het
'klootjesvolk'. De huidige PvdA is daar grotendeels een exponent van. Op een
goed ogenblik krijgt dat klootjesvolk dat door en gaat het of helemaal niet of
op Pim Fortuyn stemmen. En net zomin als in Frankrijk zijn de media, door hun
soms incestueuze verhouding met die metaforische grachtengordel, daar geheel
onschuldig aan.

Niet dat het ontbroken heeft aan waarschuwende stemmen uit eigen kring. Zo
schreef Marijke Linthorst, redacteur van Socialisme en Democratie, in het
februarinummer van dit maandblad dat Pim Fortuyns succes 'voor iedere politieke
partij reden zou moeten zijn voor grondig zelfonderzoek'. 'Laten we toch eens
gewoon erkennen dat er misstanden zijn en daar de verantwoordelijkheid voor
nemen. Dat lijkt me een vruchtbaarder reactie op de opkomst van Leefbaar
Nederland (of andere protestpartijen) dan het zoeken van excuses of het
bagatelliseren van de misstanden.'

Het zou ook een vruchtbaarder reactie zijn dan het boycotten en demoniseren van
die partijen, die ook bij de jeugd een grote aanhang hebben, want zo'n strategie
richt zich in de kern tot de eigen clientele, zoals de conclusie van een analyse
in de Frankfurter Allgemeine van gisteren luidt. Of zoals de veelgesmade Jan
Pronk in een interview met Trouw (eveneens van gisteren) zegt: 'Zodra je iemand
aanvalt met wie mensen zich vereenzelvigen, schoffeer je die mensen. Dat is niet
verstandig. Sterker: het werkt contraproductief.'

Maar het is niet alleen de PvdA die aan 'grondig zelfonderzoek' moet doen. Het
hele politieke establishment - om dit vloekwoord van links uit de jaren zestig
te gebruiken - is daartoe geroepen. Op straffe van vervreemding, zo niet erger,
van een steeds groter deel van de bevolking, dat dan zijn heul zoekt bij
wellicht gevaarlijker simplificateurs dan Pim Fortuyn was.

Verkiezingen ; Moord en doodslag ; Recht ; Criminaliteit ; Delicten ;
Geweldsdelicten ; Politiek en Staat ; Staatsrecht

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              100 of 126 DOCUMENTS

                                NRC Handelsblad

                                  May 1, 2002

'Van Vollenhoven weerstond Beatrix' ; Historica Dorine Hermans over de eerste
burger aan het hof

BYLINE: DOOR DANIELA HOOGHIEMSTRA

SECTION: Binnenland; Pg. 3

LENGTH: 1141 words

DATELINE: HAARLEM, 1 MEI.


Historica Dorine Hermans schreef een boek over het leven van Pieter van
Vollenhoven, de eerste niet-adellijke burger die trouwde met een Oranje-prinses.
De verbintenis was meer omstreden dan tot dusver bekend.

De romance van Pieter van Vollenhoven met prinses Margriet van Oranje die in
september 1963 begon tijdens een lustrumweek van het Wageningse studentencorps,
had enorme consequenties. Historica en Elsevier-journaliste Dorine Hermans
raakte geintrigeerd door de vasthoudendheid waarmee Van Vollenhoven - afkomstig
uit een gegoede Rotterdamse ondernemersfamilie - zich een plaats aan het hof
verwierf, zonder af te zien van een eigen leven.

Hermans interviewde de afgelopen drie jaar bijna honderd mensen uit de
persoonlijke en zakelijke omgeving van Van Vollenhoven. Zij vertelden hoe hij
als burger aan het hof structurele tegenwerking ondervond van onder anderen
prinses en later koningin Beatrix en hoe hij in de burgermaatschappij moest
vechten tegen het imago van omhooggetrouwde corpsbal.

Wist Van Vollenhoven dat u dit boek schreef?

'Ja, maar hij wilde over zijn ervaringen aan het hof zelf niet praten. Hij gaf
mij wel een lijst met namen van bekenden die ik kon bellen. Ik merkte al snel
dat zij de behoefte hadden om iets recht te zetten. Alsof hij meer lof verdiende
dan hij had gekregen.'

Hoe merkte Van Vollenhoven destijds dat hij aan het hof niet welkom was?

'Toen hij in het begin op het paleis kwam, was daar meestal alleen Juliana, met
wie hij het heel goed kon vinden. Pas nadat Irene vanwege haar huwelijk met de
katholieke Carlos Hugo afstand had gedaan van haar recht als troonopvolger, en
Margriet tweede in lijn werd voor de troonopvolging, begonnen Beatrix en
Bernhards moeder Armgard zich er actief mee te bemoeien. Voor hen gold de
vuistregel: huwelijkskandidaten moeten buitenlands zijn en van adellijke komaf.
In Duitsland, waar Armgard vandaan kwam, was het al ondenkbaar dat een baron met
een prinses ging. Laat staan een gewone burger. Bernhard was tegen, omdat hij
Van Vollenhoven te jong en onervaren vond.

Beatrix was getekend door de Greet Hofmans-affaire. Ze had gekozen voor het
havikenkamp van haar vader en verweet haar moeder dat zij de monarchie in gevaar
bracht. Toen de verloving dankzij Juliana toch doorging, heeft Beatrix staan
huilen en stampvoeten.'

Hadden de twee 'kampen' in de familie een hekel aan elkaar?

'Dat weet ik niet. Maar ik weet wel dat de familie niet zo hecht was als leek op
de plaatjes. Uit aantekeningen van premier Cals blijken felle ruzies rond het
huwelijk van Pieter en Margriet. Zij wilden in Den Haag trouwen, maar Irene en
Carlos Hugo, gesteund door Bernhard en Beatrix, deden er alles aan om dat te
voorkomen. Den Haag werd te officieel geacht voor een 'gewoon' huwelijk en de
adellijke Carlos Hugo vond het onrechtvaardig dat hij niet in de hofstad had
mogen trouwen (wegens angst voor demonstraties van Carlisten, red.) en de gewone
burger Pieter wel. Er moet een hele ijzige sfeer hebben geheerst. Bij een gewone
familie zou je denken: hoe kunnen die mensen elkaar nog aankijken? Maar bij de
Oranjes is het zevende familielid, de troon, altijd het belangrijkste. Het
drijft ze uiteen, maar houdt ze gek genoeg ook weer bij elkaar. Ze delen iets
bizars. Daardoor voelen ze zich alleen thuis bij elkaar.'

Hoe hield Van Vollenhoven het uit?

'Hij was stomverbaasd over wat hij aantrof. Tijdens gezamenlijke vakanties had
hij het zwaar. Maar de liefde voor Margriet is altijd heel sterk geweest. En hij
is een doorzetter, op het idiote af. Margriet en Pieter hebben alles uit de kast
gehaald om te bewijzen dat zij de monarchie niet in gevaar brachten.'

Een titel heeft Pieter nooit gekregen.

'In het begin wilde hij dat ook niet. Maar toen hij en Margriet zagen hoe de
titel van Claus (die wel adelbrieven had, maar geen officiele titel, red.) met
man en macht werd opgewaardeerd, veranderde dat. Blijkbaar was een titel nodig
om aan het hof te functioneren. Juliana steunde adelsverheffing niet, omdat zij
juist blij was met een burger. Ze zat daarmee toevallig op een lijn met Bernhard
en Beatrix, dat de 'gewone Pieter' de beloning van een titel niet gunde. Juliana
heeft onderschat hoe moeilijk het is om je zonder titel aan het hof te
handhaven. Bij elk staatsbezoek is de vraag: wat doet die meneer op de
gastenlijst? Hij werd aangezien als de secretaris van zijn eigen kinderen, die
wel titels hebben.'

Heeft hij geprobeerd om zich aan te passen?

'De eerste vijf jaar heeft hij dat krampachtig geprobeerd. Dat werkte averechts.
Hij was gespannen en had de neiging om zichzelf in zijn onzekerheid te
overschreeuwen. Daarna is hij meer naar buiten getreden als zichzelf. Dat was
een opluchting.'

Maar voor Beatrix juist een ergernis. Zijn piano-optredens met o.a. Seth
Gaaikema en Louis van Dijk waren haar een gruwel.

'Van Vollenhovens publieke rol heeft geleid tot zeer emotionele discussies met
als inzet zijn lidmaatschap van het Koninklijk Huis. Toen hij als voorvechter
van de Raad voor de Verkeerveiligheid openlijk in aanvaring kwam met de
toenmalige minister Smit-Kroes, waren de ruzies met Beatrix tot op de gang
hoorbaar.'

Maar hij ging stug door. Hij heeft gestreden voor onafhankelijk onderzoek naar
ongevallen en hij speelt nog steeds piano.

'Van Vollenhoven is een van de weinigen die de regie van Beatrix heeft
weerstaan. Hij is net zo vasthoudend als zij. Hij had geen verplichting om zich
gedeisd te houden, want hij kreeg geen rijkstoelage zoals Claus. En Beatrix had
hem nodig. Toen Claus ziek werd, was hij de enige mannelijke vervanger die
beschikbaar was.'

Beatrix heeft de strijd verloren?

'Je zou kunnen zeggen dat haar principes het hebben afgelegd tegen de tijdgeest.
Alle Oranjeprinsen hebben inmiddels burgers als partner, ook haar eigen
kinderen. En ze komen zelfs niet uit patriciersfamilies, zoals Van Vollenhoven
destijds.'

Heeft Beatrix inmiddels meer waardering voor Van Vollenhoven?

'Daar lijkt het wel op. Hij mocht piano spelen op haar zestigste verjaardag. Hun
beider humor is ook een raakvlak. Toen ik haar gisteren zo spontaan over de
komst van schoondochters hoorde praten, dacht ik: zou ze dat van Pieter hebben
afgekeken?'

Is dit boek Van Vollenhovens zoveelste zet in de strijd?

'Van Vollenhoven had zijn vrienden principieel kunnen verbieden om met mij te
praten. Dat hij dat niet heeft gedaan, zal Beatrix niet leuk vinden.'

Koningin Beatrix met Pieter van Vollenhoven en prinses Margriet gisteren in
Hoogeveen. 'Bij elk staatsbezoek is de vraag: wat doet die meneer op de
gastenlijst? Van Vollenhoven werd aangezien voor de secretaris van zijn eigen
kinderen, die wel titels hebben.' (Foto WFA/Harm Meter)

Dorine Hermans (Foto J(/)rgen Krielen)

Koningshuizen ; Recht ; Politiek en Staat ; Staatsrecht ; Staatsvormen

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              101 of 126 DOCUMENTS

                                NRC Handelsblad

                                 April 30, 2002

Generaal Lebed

SECTION: Economie; Pg. 15

LENGTH: 444 words


Soldaten hebben in Rusland zelden een dominante politieke rol gespeeld. Dat op
zichzelf is al opmerkelijk in een staat waar steden eruitzien als
garnizoensplaatsen. Nog paradoxaler is dat ze onder democratische verhoudingen
nu belangrijkere politieke posities innemen dan indertijd onder autoritaire
regimes. In de oude Sovjet-Unie was het militaire namelijk nog ondergeschikter
aan de politiek dan in het nieuwe Rusland. Zelfs maarschalk Zjoekov, de
oorlogsheld van 1941-'45, was niet in staat partijleider Chroesjtsjov te
weerstaan, die hij eerder nog van dienst was geweest. Pas tijdens het bewind van
president Jeltsin zijn generaals de kop gaan opsteken.

Verschillende regio's worden inmiddels geleid door mannen die hun uniform hebben
verruild voor een burgerpak. De provincie rond Moskou wordt bestuurd door
generaal Gromov, die in 1989 als laatste sovjetsoldaat Afghanistan verliet. Het
district-Oeljanovsk is in handen van generaal Sjamanov, een veteraan uit de
Tsjetsjeense oorlogen. Vijf van de zeven superregio's die twee jaar geleden zijn
geformeerd, worden gecontroleerd door ex-officieren uit de krijgsmacht of de
geheime dienst, die nu fungeren als 'gevolmachtigden' namens het Kremlin.

De eerste soldaat-politicus was de zondag bij een helikopterongeluk omgekomen
Aleksandr Lebed, paratroeper en oudgediende uit Afghanistan. Vijf jaar geleden
leek het er zelfs op dat hij het Kremlin kon betreden. Lebed maakte bij de
verkiezingen in 1996 het verschil ten gunste van Jeltsin. Hij was het die het
gedemoraliseerde leger verloste van Tsjetsjenie. Maar toen hij als secretaris
van de Veiligheidsraad praatjes kreeg, werd hij net als Zjoekov geloosd. Zijn
ambities gaf hij desondanks niet op. Hij zocht een springplank als gouverneur in
Krasnojarsk, een immense republiek in Siberie, waar aluminium- en nikkelbaronnen
de dienst uitmaken. Het bleek uiteindelijk geen bruggenhoofd naar Moskou. Lebed
werd gemarginaliseerd. Het was ex-spion en judoka Poetin die het verlangen naar
onversneden leiderschap in 2000 wist te kapitaliseren.

Zijn aureool onder het gewone volk verloor Lebed echter niet. Voor veel Russen
bleef hij een symbool: de trotse soldaat, rechtlijnig en niet corrupt, kortom,
een waarlijker patriot dan menig politicus. Poetin heeft daarom een onderzoek
gelast naar het ongeluk en zal hem laten begraven op het kerkhof in Moskou waar
ook Chroesjtsjov en Toepoelev liggen. Lebed is weliswaar niet de eerste militair
die ver van het front is gesneuveld. Maar de president kan zich geen enkele
twijfel over de oorzaak veroorloven.

Krijgsmacht ; Binnenlandse politiek ; Politiek en Staat ; Vrede en Veiligheid ;
Defensie

LOAD-DATE: May 9, 2003

LANGUAGE: DUTCH

                © 2002 PCM Uitgevers B.V.  All rights reserved.

                              102 of 126 DOCUMENTS

                                NRC Handelsblad

                                 April 30, 2002

Samenzijn. De Daad

BYLINE: DOOR JUDITH EISELIN

SECTION: Kunst; Pg. 9

LENGTH: 553 words


Frank de Grave is een Armani-fan: 'Dat past goed bij mijn Italiaanse postuur.'
Voor driedelig is hij niet dik genoeg, een stropdas draagt hij wel, een lange,
dunne: 'Anders ben je net een kruidenier uit de jaren vijftig, of de pleegvader
van Harry Potter.' Jan Peter Balkenende ontbreekt, in het meinummer van Elle,
net als Pim Fortuyn. Maar de gewezen minister van Defensie staat, zonder bril,
zwierig op de foto, gehuld in een 'designer-outfit', net als onder meer Agnes
Kant van de SP en Evelien Tonkens van GroenLinks.

Elle is een vrouwenblad over mode, make-up en 'emoties', en een klein beetje
over politiek en kunst. Marie Claire, een ander vrouwenblad, gaat daar ook over,
en wat meer over politiek en kunst. Ook in Marie Claire fungeren politici deze
maand als modellen. Avenue is wat eigenzinniger. In het april/meinummer is
nergens een politicus te bekennen. Avenue gaat over de Daad, met hoofdletter, en
over 'samen zijn' in het algemeen.

'Samen zijn. Iedereen is ermee bezig. Altijd. Overal', stelt Avenue in het
merkwaardige, pseudo-statementstaaltje dat dit soort bladen eigen is. Kijk maar,
er staat niet wat er staat. Er staat namelijk niets. Natuurlijk is er een
artikel gewijd aan de 'happy single' die nou juist niet (meer) bezig is met
'samen zijn' (althans niet met een partner). Gelukkig biedt het tijdschrift ook
een verrassender 'samenzijn', van Arnon Grunberg die actrice Famke Janssen
ontmoet. Ditmaal presenteert Grunberg zich als 'de dokter': 'Wie een Famke
geneest, zal de hele wereld genezen.' Grunberg geeft een hilarisch verslag van
de ontmoeting. Janssen reageert ontredderd op de vragen van haar interviewend
geneesheer en glipt uiteindelijk, met hond, het restaurant uit 'alsof ze in een
oorlogsfilm speelde en nu voedselbonnen ging distribueren.'

Van Theodor Holmans verslag over een reisje naar Parijs, op zoek naar wat de
stad zo erotisch maakt, kijk je minder op. Lezenswaardig is zijn gedool met een
meisje dat hij begeert, maar vast en zeker niet krijgen kan, wel. Samen gaan ze
op bezoek bij schrijfster Catherine Millet, die volgens Holman kunst maakt en
volgens het meisje porno. Ze geeft niet thuis.

Onder de titel 'Het nieuwe verzamelen' biedt Avenue een introductie in de
fotografie. Foto's verzamelen is 'hot', Madonna doet het, Elton John, Jessica
Lange en Richard Gere, maar ook gewone Nederlanders. Een 'verzamelhandleiding',
zoals beloofd, is het artikel niet. Een paar liefhebbers worden aan het woord
gelaten over hun collectie en er is een lijst met galeries die fotografie
presenteren. Het stuk, mooi geillustreerd met foto's van onder anderen Hellen
van Meene, werkt wel aanstekelijk.

Van de negen kunstenaars die zich op verzoek van Avenue over 'de Daad' bogen,
vallen vooral Mike Ottink en Bas Meerman op met hun sterke figuratieve platen
waarop duidelijk de daad aan de gang is. De anderen ontlokken slechts een licht
schouderophalen. Er is een fragment uit een nummer van Lil'Kim voor haar album
Hardcore: 'I used to be scared of the dick/ Now I throw lips to the shit/ Handle
it like a real bitch.' Goh. Je bent het allemaal zo weer kwijt. Dat geldt ook
voor de rest van de Avenue, maar ach, zo hoort dat eigenlijk ook wel bij zo'n
blad.

Avenue, apr/mei 2/02, E5,95.

Elle, mei 2002, E5,50.

Tijdschriften ; Media ; Pers

LOAD-DATE: May 9, 2003

LANGUAGE: DUTCH

                © 2002 PCM Uitgevers B.V.  All rights reserved.

                              103 of 126 DOCUMENTS

                                NRC Handelsblad

                                 April 29, 2002

Rigoletto als een kleurrijke en felle karikatuur

BYLINE: DOOR MISCHA SPEL

SECTION: Kunst; Pg. 8

LENGTH: 741 words


Dat blauw bloed niet leidt tot een bleue houding inzake de vleselijke liefde,
daarvan getuigen talloze opera's. In Verdi's opera Rigoletto (1851) is het de
Hertog van Mantua die zijn veroveringslust royaal doet gelden. Al in de
beginscene van de productie waarmee Opera Zuid deze maand in elf steden het
seizoen afsluit, wordt het hertogelijk libido letterlijk open en bloot
tentoongespreid. Lallende hovelingen ontkleden een dame en dwingen haar een
varkensmasker over het hoofd. De gravin van Ceprano wordt bonkend besprongen
door de hitsige Hertog, terwijl hofnar Rigoletto haar echtgenoot met obscene
handgebaren bespot. De 'feestelijke' marsmuziek die het Brabants Orkest op de
achtergrond laat klinken, krijgt in dat licht een vuige, voze bijsmaak.

In Rigoletto winnen macht, kwaad en zedeloosheid van het goede. Die afloop - de
onbedorven narrendochter Gilda sterft uit zelfopoffering in de plaats van de
hertog - maakt deze opera gitzwart.

De wrange inhoud wordt in deze productie slechts versterkt door de flamboyante
regie van Olivier Tambosi, de felle decors van Frank Philipp Schlossmann en de
karikaturale kostuums van Elisabeth Gressel. De met kleurrijke, pronte pruiken
en kuitbroeken uitgedoste hovelingen bevolken het fel rood-wit-blauwe decor als
boosaardige stripfiguren, en de hertog van Mantua is met zijn hermelijnen mantel
en bij gelegenheid lillend ontbloot torso een autocraat van Neronisch statuur.

Zelfs in volkse vermomming lijkt de hertog meer op Rene Froger dan op 'een arm
student'. Dat de verleiding van narrendochter Gilda ondanks zijn witte smoking
toch slaagt, wordt door de Amerikaanse tenor Evan Bowers klinkend geloofwaardig
gemaakt. Bowers verleent deze verleidingsscene (E il sol dell'anima) met zijn
lichte, Italiaans aandoende timbre een zwoele intensiteit, en is ook in
rokkenjagersaria's als La donna e mobile en Possente amor mi chiama uitstekend
op dreef.

Heden en verstript verleden lopen in deze Rigoletto door elkaar. Ook Rigoletto
zelf oogt - steeds zonder bochel! - als een koddig bekapte kermisnar, die in
zijn vrije tijd plots gekleed gaat als een doorsnee Noord-Italiaan, in
ruitjesblouse en grijs pak. Wat met die mix van karikatuur en actualiteit
precies wordt bedoeld - Jan Modaal is feitelijk ook een nar? Het kwaad is van
alle tijden? - blijft onduidelijk, maar lijkt ook minder relevant.

Voorop staat dat deze Rigoletto werkelijke walging oproept jegens de hertog en
diens smerig opportunistische, prima zingende hovelingenkoor, maar ook
authentiek medelijden genereert waar de warme, reliefrijke bariton Roderick
Earle (Rigoletto) met afhangende belletjes zijn dochters verloren eer betreurt

Sterk dramatisch is ook de werking van kleine vondsten, zoals een slappe pop die
lijkt op de hertog en door Gilda (een stralende rol van Machteld Baumans) wordt
omhelsd in haar maagdenslaap - nog voor de echte hertog haar hart steelt (een
indringend Caro Nome), kuisheid breekt en zich indirect schuldig maakt aan haar
dood. Heel gruwelijk oogt deze slotscene, die zich afspeelt op het plankier van
de doodskopkale huurmoordenaar Sparafucile (Nico Wouterse) en diens eveneens
voor de hertog gevallen zuster Maddelena, krachtig en sensueel warmklankig
gezongen door Roswitha Muller.

Onder Ivan Anguelov staat het Brabants Orkest voor een fraaie strijkersklank
(voorspel tot de derde akte) en goede soli in de houtblazers, hoewel de
moordscene door een zeer strakke ritmische beteugeling iets aan spanning miste.
Het mannenkoor creeert in deze slotscene met koerend gezang wel een zeer
sinistere sfeer, die een climax bereikt waar Rigoletto ontdekt dat zijn dochter
in plaats van de hertog is neergestoken. Nog even verreist Gilda in haar witte
onderjapon uit haar kille lijkenzak als een feniks uit een warme slaapzak.

Komend seizoen brengt Opera Zuid opnieuw een opera van Verdi: Un ballo in
maschera o.l.v. Laurent Wagner, en met Mike Ashman - artistiek leider van Opera
Zuid - als regisseur. Daarnaast komen er producties van La cenerentola van
Rossini en een double-bill van Ravels korte operaatjes L'heure espagnole en
L'enfant et les sortileges.

Voorstelling: Opera Zuid met Rigoletto van G. Verdi door het Brabants
Orkest/Zuidelijk Theaterkoor o.l.v. Ivan Anguelov. Regie: Olivier Tambosi.
Gezien: 27/4 Stadsschouwburg Eindhoven. Tournee t/m 25/5. Inl.: 043-3210166;
www.operazuid.nl

Opera ; Kunst en Cultuur ; Kunst ; Muziek ; Klassieke Muziek

LOAD-DATE: May 9, 2003

LANGUAGE: DUTCH

                © 2002 PCM Uitgevers B.V.  All rights reserved.

                              104 of 126 DOCUMENTS

                                NRC Handelsblad

                                 April 27, 2002

Politieke islam is vijand van het westen

BYLINE: AFSHIN ELLIAN

SECTION: Opinie; Pg. 7

LENGTH: 2298 words


De politieke islam heeft Europa niets te leren. De problemen met het Europese
moslim-proletariaat vormen een gruwelijke erfenis waaraan de multiculturalisten
medeschuldig zijn, vindt Afshin Ellian.

De islam heeft een fascinerende maar tevens problematische geboorteakte, waarin
de oorspronkelijke idealen van gelijkheid en vrijheid al snel verstikt raakten
in geweld en oorlog. Die ontstaansgeschiedenis is van essentieel belang om de
problemen van nu en de worsteling met de multiculturele samenleving te
begrijpen.

Toen de profeet Mohammed in Mekka te maken kreeg met terreur en onderdrukking,
pleegde hij geen gewapend verzet, maar vluchtte hij. Hij zocht niet de strijd,
maar een manier om door te gaan met het openbare debat. Uiteindelijk kwam hij
terecht in Medina - het woord betekent 'stad, polis, publieke ruimte' - en
Medina werd de Romeinse nabootsing van het civilisatiebegrip op het Arabisch
schiereiland. Maar Mohammeds republiek was een wankel geheel. Na zijn dood kwam
het al gauw tot oorlogen en burgeroorlogen. De eerste opvolgers van Mohammed, de
vier heilige kaliefen, beslechtten de interne twisten op het schiereiland met
het zwaard. Van begin af aan is de islam als een civilisatiebeweging nauw
verbonden met de politiek.

In tegenstelling tot de eerste drie eeuwen van het christendom, toen mensen
zonder dwang overstapten op het nieuwe geloof, is de islam met geweld verspreid.
Perzen, Egyptenaren en andere volkeren werden vanaf 634, met het aantreden van
de tweede heilige kalief, Omar, met geweld veroverd en geislamiseerd. Dat de
islam de overheersende religie is geworden in zoveel landen, is daardoor eerder
toeval, veroorzaakt door politiek geweld, dan een bewuste geloofskeuze. De
geschiedenis van de islam is met de jihad, de heilige oorlog, na de dood van
Mohammed een ononderbroken proces van geweld en oorlog. Wat wel de politieke
islam wordt genoemd, de benadering van de islam niet als een individuele
geloofsovertuiging maar als een religieus waardenstelsel dat politiek moet
worden vertaald, is daarom inherent aan de islam op zich.

Maar die jihad ging gepaard met een systematisch verhulling van wat er precies
was gebeurd. De veroveraars deden het voorkomen alsof de veroverde landen waren
voorbestemd om islamitisch te zijn, terwijl dit juist het resultaat was van
excessief geweld. De jihad ging gepaard met systematische bevordering van
vergetelheid. Een kritische analyse van die historische feiten en omstandigheden
kan helpen de overheersende Verduistering in de islamitische wereld, te
begrijpen. Het is al vaak gezegd: ook de islam heeft een Verlichting nodig.

De geschiedenis leert dat het vergoelijken of negeren van (mis)daden van
sociaal-politieke religies kan leiden tot nog grotere misdaden en rampen. Dat is
bijvoorbeeld gebeurd door de meeste westerse islamologen - dat waren vooral
moraalridders die zich overgaven aan kritiekloos knuffelen van goden en
religies, iets wat overigens haaks staat op het westerse cultuur-historische
denken. Voltaire, Rousseau en Nietzsche hebben het Europese christendom gediend
met hun genadeloze kritiek, in tegenstelling tot de intellectuelen en geleerden
die het Europese christendom blindelings wilden verdedigen. Ook de islam
verdient deze ware genade, namelijk de scherpe kritiek.

Maar steeds weer worden we teleurgesteld door de moslimdenkers - moslims die
zich op de islam en niet de rede baseren. Ze zijn niet kritisch en ze houden
evenmin van critici. Deze denkers houden van quasi-fundamentalistische boeken
over de islam, zoals dat van Karen Armstrong, en van de politiek-correcte
Europeanen (lees de multi-culti helden), maar niet van kritische geesten.

Mohammed Benzakour is een van die gematigde fundamentalisten. Hij schreef op de
Opiniepagina (6 april) dat als moslimjongeren zich bewuster zouden zijn van de
betekenis van de islam, ze meer respect zouden hebben voor hun medemens. Hieruit
concludeerde hij dat indien die moslimjongeren vaker naar de moskeeen zouden
gaan, ze gezuiverd worden van alle narigheid, wetteloosheid en andere problemen
waarmee de Nederlandse samenleving kampt.

Maar wat is de voorstelling van Benzakour van de islam? Wat weet hij over de
politieke islam? Waarop is hij eigenlijk trots? Hij schrijft: 'Wie minimaal
bekend is met de religieuze bronnen weet dat de islam man en vrouw juist
aanmoedigt om optimaal van elkaar te genieten. In het begin van zijn carriere
werd Mohammed het vers geopenbaard 'Jullie vrouwen zijn een akker voor jullie'.
Komt dan tot jullie akker zoals jullie maar willen, hetgeen uiteraard uitgelegd
werd als een vrijbrief voor alle denkbare standjes - dit was en vogue in een
tijd dat joden nog geloofden dat als een man zijn vrouw via de achterkant neemt
het kind scheel wordt. Hoe valt deze aansporing tot ongebreidelde bedfantasieen
te rijmen met clitoridectomie of excisie?'

Tot zover het citaat. Ik zwijg over deze haast pornografische trotsheid en over
de oer-antisemitische minachting voor joden die uit de begintijden van de
politieke islam en islam stamt. Laten we zijn vraag door de koran beantwoorden.
Daar staat: 'De mannen zijn zaakwaarnemers voor de vrouwen, omdat Allah de een
boven de ander heeft bevoorrecht, en omdat zij van hun bezittingen uitgegeven
hebben. De deugdzame vrouwen zijn dus onderdanig en zij waken over wat verborgen
is, omdat Allah erover waakt. Maar zij van wie jullie ongezeglijkheid vrezen,
vermaant haar, laat haar alleen in de rustplaatsen en slaat haar. Als zij jullie
dan gehoorzamen, dan moeten jullie niet proberen haar nog iets aan te doen.'

De akker is voor de akkerbouwer en niet voor de akker. De akkerbouwer mag de
akker bewerken, verhuren, verkopen, uitsnijden, besnijden en zeker van de
vruchten ervan genieten. Geen wonder dat er zoveel moslimmeisjes zitten in
blijf-van-mijn-lijf huizen. De orient is de grootste vrouwengevangenis in de
wereld. Waar de sharia, het islamitische recht, gebaseerd op de koran en de
traditie wordt toegepast, worden vrouwen beroofd van hun rechten en de
menselijke waardigheid. Het islamitische recht discrimineert vrouwen, zowel
strafrechtelijk als civielrechtelijk. Het islamitische feminisme is een
contradictoir fenomeen dat het goddelijke kromme recht wil zetten in de
islamitische culturen, die door en voor een mannenmoraal zijn geschapen. Dit
soort krampachtige emancipatiebewegingen zijn geliefd bij gematigde
fundamentalisten omdat ze de islam niet wezenlijk in twijfel trekken - terwijl
dat voor de emancipatie van de vrouw wel zou moeten.

Benzakour schrijft 'wat in de Grondwet staat, predikt de koran ook, maar wie
luistert?' Hij neemt niet de moeite om zich af te vragen: waarom zijn zoveel
publiekrechtelijke experimenten met de koran, in verschillende landen, in
verschillende tijdperken en met de beste islamitische motieven, geeindigd in de
schendingen van de mensenrechten? Omar, Ali en de twee andere heilige kaliefen
hebben er ook mee geexperimenteerd. Het resultaat valt in twee woorden samen te
vatten: oorlog en onderdrukking. Khomeiny, en binnen deze specifieke context ook
Bin Laden, zijn misschien de grootste islamitische theologen van de afgelopen
honderd jaar. Ze hebben beide een bewonderwaardige taalkundig-historische en
filosofische kennis van de islam en Khomeiny heeft het publiekrecht ook voor een
aanzienlijk deel op de koran en de andere authentieke bronnen gebaseerd. Het
resultaat was en is een absolute nachtmerrie.

Leest men de koran op een mystiek-poetische wijze, dan zal men een bron van
schoonheid en inspiratie aantreffen. Leest men de koran als een grondwet, dan
zal men een bron van fundamentele ongelijkheid, onvrijheid, angst, aanzet tot
moord en de jihad aantreffen. De Nederlandse Grondwet predikt noch de koran nog
de bijbel. Deze Grondwet is het gevolg van de Europese Verlichting waarbij de
Europeanen de rechten van de mens, de rechtsubjectiviteit van de mens, en de
redelijkheid als bron van argumenten en oordelen hebben aanvaard. De Grondwet
impliceert het einde van het Ancien Regime, het einde van het mystieke lichaam
van macht, het einde van de publieke functie van elk heilig boek. In deze
rechtstatelijke, liberale ruimte van het recht is geen plaats voor een
juridisch-politieke koran. Omgekeerd is waar: de koran dankt zijn formele
bestaansrecht aan deze constitutie, aan de vrijheid van godsdienst die is
vastgelegd in artikel 6. Hieruit blijkt dat de liberale grondwet de enige
waarborg is voor diversiteit en pluriformiteit binnen een rechtsstaat.

Marokkaanse boefjes moeten onder moskeearrest geplaatst worden om daar normen en
waarden te leren, bepleit Benzakour. Dat illustreert zijn fundamentalistische
verzet tegen de burgerlijke maatschappij. Al in jaren zestig wordt deze
oplossing immers al voorgesteld door Khomeiny als antwoord op sociale problemen.
En het was uitermate succesvol: een leger van gehersenspoelde kinderen die haat
hebben opgevat voor vrouwen en vrouwenrechten, voor burgerlijke regeringen, voor
de intellectuelen en de vrije wereld. De broeders, neefjes en nichtjes van
Khomeiny hebben gehoor gegeven aan deze oproep in Algerije, Egypte, Palestina en
ook in het westen. Veel kapers, die lafhartige terroristen, hebben hun normen en
waarden in westerse en niet-westerse moskeeen geleerd.

Waarom botst de moskee frontaal met de burgerlijke maatschappij? Omdat de moskee
wereldwijd de koran als de gids voor het handelen ziet. Deze onveranderlijke
gids is niet gefundeerd op gelijkheid en vrijheid, maar claimt de absolute
waarheid in pacht te hebben met betrekking tot de publieke ruimte. Daartegenover
is de grondwet van een burgerlijke maatschappij gefundeerd op vrijheid en
gelijkheid en de afwezigheid van de absolute claim op de waarheid. De liberale
grondwet schept weliswaar de voorwaarden waaronder de burgers vreedzaam tot vele
waarheden kunnen komen, maar hij bevat geen waarheidsclaim. De koran wel.

Worden de koran en de moskee gezien als publiekrechtelijke en/of normen- en
waardenscheppende instituten, dan impliceert dit een geraffineerde voorbereiding
van een staatsgreep tegen de burgerlijke samenleving. Gezien de sacrale status
van de koran is de burgerlijke maatschappij bijna onmachtig om zich daartegen te
beschermen. De Turkse samenleving heeft zich (sinds Kemal Ataturk) met veel pijn
en moeite verzet tegen de politieke koran, tegen Allah en moskee. Deze Turken
zijn de ware Europese helden, die jammer genoeg door naieve Europeanen niet
begrepen worden. Het gaat hier niet om een of andere vorm van atheisme, want
deze Turken waren juist gelovige mensen. Het gaat hier om een
politiek-noodzakelijke particularisering van koran, Allah en, uiteindelijk, van
het geweten.

Ondanks zijn ontdekking van een romantische Allah met behulp van de katholieke
schrijver Reve keurt Benzakour het Palestijnse geweld tegen Europa, Europeanen,
Israel en liberale rechtsstaat goed. Hij schrijft in het laatste nummer van het
tijdschrift Contrast: 'zolang die bezetting voortduurt, zal ook het afgeleide
geweld doorgaan - en dat is tamelijk legitiem.' Yitzhak Rabin gaf de Palestijnen
hoop en grond, maar zij hebben onder leiding van de politieke islam - met behulp
van Iran en de internationale jihad - gruwelijke zelfmoordaanslagen gepleegd op
gewone burgers van Israel. In werkelijkheid streven deze Palestijnen niet naar
een zelfstandige Palestina, maar naar de triomf van de politieke Allah op het in
hun ogen verderfelijke Europa en de rechtsstaat.

De huidige tragedie van de gewone Palestijnen is dat zij door de politieke islam
paradoxaal genoeg zijn gedepolitiseerd: zij hebben geen duidelijke politieke
eisen meer. Ze zijn niet in een onafhankelijkheidsoorlog terechtgekomen met
militaire strijd, maar in een heilige oorlog met aanslagen door 'martelaren' op
onschuldige burgers. Hier wordt de analyse van Samuel Huntington over de botsing
van culturen weer relevant.

De moslims die in Amsterdam aan een anti-joodse demonstratie hebben deelgenomen,
hebben in mijn ogen niet als onderdrukte moslims gedemonstreerd voor de rechten
van Palestijnen. Staan ze echt aan de kant van de onderdrukten? Waarom hebben ze
dan niet gedemonstreerd tegen Saddam Hussein toen hij op een middag ruim
vijfduizend Koerden vergaste. Waarom hebben ze niet gedemonstreerd tegen de
Talibaan en Saoedi-Arabie toen de Talibaan in Afghanistan duizenden mensen
vermoordden? Ze verbranden nooit de vlaggen van deze landen. Ze demonstreerden,
kortom, voor de politieke islam en tegen alles wat een spoor van Europese
cultuur draagt. Ze waren bovendien bereid met nazi-symbolen een coalitie te
vormen voor de internationale jihad.

In het verleden bestond er in Europa sympathie voor de politieke islam. Maar die
past niet in het westen. De politieke islam heeft Europa niets te leren. Mede
door deze conclusie wordt het bankroet van het Europese multiculturalisme
blootgelegd. De problemen met het Europese moslimproletariaat dan wel
lompenproletariaat vormen een gruwelijke erfenis die, mede door het ondoordachte
optreden van multiculturalisten, onze kinderen en de liberale rechtsstaat zal
belasten. De politici en machthebbers die nu beweren dat ze het niet wisten,
raad ik aan om opnieuw het meesterlijke essay van Paul Scheffer te lezen
(Opiniepagina, 29 januari 2000). Zal het ons, de kritische denkers, ooit lukken
de ogen van Europeanen te openen en hun de aard en het wezen te tonen van de
politieke islam, de laatste totalitaire vijand van de vrije wereld? Dit is geen
filosofische vraag. Het is een levensvraag.

www.nrc.nl/Opinie Artikel Mohammed Benzakour

Afshin Ellian is dichter/rechtsgeleerde en verbonden aan de Universiteit van
Amsterdam.

Illustratie: Frits Muller

Islam ; Minderheden ; Sociaal cultureel ; Maatschappij ; Bevolking ;
Levensbeschouwing ; Religie

LOAD-DATE: May 9, 2003

LANGUAGE: DUTCH

                © 2002 PCM Uitgevers B.V.  All rights reserved.

                              105 of 126 DOCUMENTS

                                NRC Handelsblad

                                 April 19, 2002

Anti-Israel of antisemitisch

BYLINE: DOOR ONZE REDACTEUR CAROLIEN ROELANTS

SECTION: Voorpagina; Pg. 1

LENGTH: 894 words

DATELINE: ROTTERDAM, 19 APRIL.


In Israel en joodse kringen daarbuiten wordt een anti-Israelsfeer in Europa
geconstateerd waarin antisemitisme gedijt.

De strijd tussen Israel en de Palestijnen breidt zich snel uit tot ver buiten de
grenzen van het feitelijke slagveld. Bewijs daarvan is de recente scherpe
stijging van het aantal antisemitische aanslagen in Europa - een zo scherpe
stijging dat vijf Europese regeringen gisteren opriepen tot gemeenschappelijke
actie door de Europese Unie daartegen.

Op de Dam in Amsterdam was zondag onversneden antisemitisme aan het werk in de
marge van een grote, verder rustig verlopen pro-Palestijnse demonstratie. Maar
Frankrijk heeft veruit het grootste aantal antisemitische aanslagen, zo'n tien
per dag nu. Het Simon Wiesenthal centrum maande zijn leden vorige week tot
'uiterste voorzichtigheid' bij reizen naar Frankrijk en Belgie, waar eveneens
dergelijke aanslagen worden gemeld. Franse joodse leiders waarschuwen voor een
nieuwe 'Kristallnacht', de pogrom tegen joden in Duitsland in 1938.

Het feitelijk antisemitisch geweld in Europa is bewijsbaar voor een aanzienlijk
deel het werk van leden van islamitische minderheden in de verschillende landen.
Maar vanuit Israel en vanuit joodse organisaties in Europa wordt eveneens
gewezen op een algemene anti-Israel sfeer waarin dergelijk geweld kan gedijen.
Voor een heel snel groeiend aantal Israeliers, gewone burgers zowel als
regeringsfunctionarissen, politici en commentatoren - en joden buiten Israel
moet vervolgens voor anti-Israel antisemitisch worden gelezen.

Voorbeelden te over, zeggen zij. De verklaring van leden van het comite voor de
Nobelprijs voor de vrede, dat de Israelische minister van Buitenlandse Zaken
Shimon Peres zijn Nobelprijs moet worden afgenomen. En Arafat dan? vroegen
Israelische commentatoren zich af onder verwijzing naar de zelfmoordaanslagen op
Israelische burgers waarvoor de Palestijnse leider verantwoordelijk wordt
gesteld. Of een mars in Rome waarin als zelfmoordterroristen geklede betogers
meeliepen: 'Intifada tot de overwinning!'. En de veroordeling door de
Mensenrechtencommissie van de Verenigde Naties in Geneve van het 'massaal doden'
door Israel van Palestijnen bij de militaire operatie bij Jenin. De veroordeling
ging samen met een oproep tot een onderzoek naar de gebeurtenissen, waarvan de
uitslag dus eigenlijk al vaststond. Dat de resolutie werd aangenomen, was
grotendeels het resultaat van de pavloviaanse anti-Israel opstelling van de
leden uit de Derde Wereld. Maar in Israel werd geconstateerd dat ook Europese
landen, waaronder Frankrijk, voor stemden.  Vervolg ANTISEMITISME: pagina 5

ANTISEMITISME

'Arafat kon jodenhaat spuien'

Vervolg van pagina 1 Premier Sharon zei gisteren telefoontjes te hebben
ontvangen van regeringsleiders die zich zorgen maakten 'of Yasser Arafat
voldoende kaarsen heeft', maar dat niemand zich zorgen maakte over de
slachtoffers van Palestijns terrorisme. 'Het is niet verbazingwekkend dat het
antisemitisme opbloeit in Europa', constateerde hij tegenover een delegatie van
Franse joden.

De Westerse pers, die volop deelt in de beschuldigingen, is doelwit van wat zich
de laatste maanden heeft ontwikkeld als een werkelijk bombardement van boze
verklaringen vanuit Israel, van joodse organisaties buiten Israel en van lezers,
van wie sommigen als pro-Palestijns en/of antisemitisch beschouwd materiaal
verzamelen en ter lering aan de media toesturen. 'Het Nederlandse persbureau ANP
is alweer een verlengstuk van de Palestijnse terrorist en leugenaar Arafat. Deze
kon weer eens zijn jodenhaat spuien', aldus een lezer eerder deze week. Ook deze
krant ontsnapt niet aan de kritiek: 'Deze voormalige kwaliteitskrant van
Nederland heeft een rol op zich genomen als pr machine voor de Palestijnse
zelfmoordindustrie'.

Het is overigens niet alleen de Europese pers die mikpunt is; ook kranten en
radio- en televisiezenders in de Verenigde Staten, beschouwd als Israels beste
bondgenoot, worden als pro-Palestijns en vaak in een adem antisemitisch
gebrandmerkt. Het radiostation NPR wordt aangevallen als Palestijnse
propagandazender. De Los Angeles Times meldde dat deze week 1.000 lezers hun
abonnement een dag hadden opgeschort uit protest tegen zijn als pro-Palestijns
beschouwde berichtgeving over het conflict in het Midden-Oosten. Het protest was
georganiseerd in de plaatselijke joodse gemeenschap.

Het opmerkelijke is dat een en hetzelfde persmedium soms tegelijk als
pro-Palestijns en pro-Israelisch wordt verketterd. De Amerikaanse
televisiezender CNN bij voorbeeld zit volgens rechtse Israelische groepen vol
met 'self-hating jews' - dat zijn joden die de volgens hen correcte lezing van
de gebeurtenissen niet volgen - en is volgens Palestijnse tegenhangers
spreekbuis van de regering-Sharon. De Britse pers is misschien het beste
voorbeeld hiervan. De Britse kranten worden als ronduit antisemitisch
verketterd, en ook de BBC-televisie deelt in deze kritiek. Maar de Guardian
publiceerde deze week een studie van de Universiteit van Glasgow volgens welke
het televisienieuws door het publiek als anti-Palestijns wordt ervaren.

www.nrc.nl

dossier Midden-Oosten

Binnenlandse politiek ; Binnenlandse politieke onrust ; Buitenlandse
betrekkingen ; Discriminatie ; Jodendom ; Levensbeschouwing ; Religie ; Recht ;
Criminaliteit ; Delicten ; Politiek en Staat

LOAD-DATE: May 9, 2003

LANGUAGE: DUTCH

                © 2002 PCM Uitgevers B.V.  All rights reserved.

                              106 of 126 DOCUMENTS

                                NRC Handelsblad

                                 April 13, 2002

Lachen, flirten, triktrakken

BYLINE: PAUL SCHNABEL

SECTION: Wetenschap & Onderwijs; Pg. 40

LENGTH: 1402 words


Op de prachtige Michael Sweerts-tentoonstelling (niet overslaan!) in het
Rijksmuseum hangt een schilderij dat de 'Damspelers' wordt genoemd, maar vooral
'Verwende kwasten' voorstelt. Zes jongens zitten bij elkaar in een halfdonkere
ruimte. Twee zijn met een spelletje dam bezig, de rest hangt er wat om heen. Ze
zijn allemaal schitterend en heel opvallend volgens de laatste mode gekleed. Een
vrolijk gezelschap is het niet. De arrogantie en verveeldheid straalt van de
gezichten af. Een beetje de sfeer van 'Bright lights, big city', maar dan 330
jaar eerder.

Ik dacht aan Sweerts' schilderij toen ik bezig was met Kolfin's volumineuze en
tegelijk minutieuze studie naar de in de eerste helft van de zeventiende eeuw zo
populaire schilderijen van vrolijke gezelschappen. In een tuin, een riant huis
of een zaal van een herberg zitten jonge mannen en vrouwen bij elkaar. Het gaat
ze goed, ze zien er gezond uit, dragen mooie kleren en hoeven zich duidelijk
geen zorgen over geld te maken. Ze lachen, laten de fles rond gaan, spelen kaart
of triktrak, maken wat muziek, flirten en vrijen met elkaar. De jeunesse doree
van de beginnende Gouden Eeuw betrapt op een moment dat we in mijn studententijd
tevreden pleegden samen te vatten in de constatering 'stemming stijgt, peil
daalt'. Het wilde dan nog weleens laat worden.

Michael Sweerts maakte zijn schilderij pas toen het genre van het vrolijke
gezelschap alweer uit de mode was. Bij hem zijn er ook geen vrouwen in het spel,
wat gevoegd bij de kokette uitdossing van de jongens aan de 'Damspelers' een
suggestie van homo-erotiek meegeeft, die verder geheel vreemd is aan de
Nederlandse zeventiende-eeuwse schilderkunst. Zo subtiel was men toen
allerminst. Het is voor ons wel niet altijd duidelijk wat de betekenis van
bepaalde gebaren of situaties is, maar voor de uitleg is misschien eerder kennis
van de klassieken, de Bijbel of Jacob Cats nodig dan psychologisch inzicht. Men
was dol op dubbelzinnigheden, maar de herkenning van dubbele lagen zou pas aan
het eind van de negentiende eeuw tot het interpretatie-repertoire van de
kunstkenner gaan behoren. Bij de grote tentoonstelling van Rembrandt's
zelfportretten enkele jaren geleden in het Mauritshuis is er ook op gewezen dat
onze neiging ze te lezen als een geschilderde zelfanalyse wel heel sterk is,
maar daarom nog niet historisch juist. Beter gezegd, er is geen enkele
aanwijzing dat Rembrandt ze zelf zo heeft kunnen opvatten of bedoelen.

Veel van de zeventiende-eeuwse schilderkunst had eigenlijk een wat je zou kunnen
noemen 'synoptisch' karakter. De voorstelling is de verbeelding van een verhaal,
dat vaak zelf ook weer de verbeelding is van een ander verhaal.

Zo is het Bijbelse verhaal van de Verloren Zoon, die zijn afgedwongen erfdeel er
feestend doorheen jaagt, te zien als een aansprekende en alledaagse versie van
een moraal die matigheid, spaarzaamheid en vlijt aanbeveelt. De waarschuwing
wordt aanschouwelijk gemaakt in de afbeelding van het bordeelbezoek van de
Verloren Zoon, waar we zien hoe hij letterlijk en figuurlijk uitgekleed wordt.
Petrarca, maar vooral Ovidius, zijn de leveranciers van verhalen en beelden over
de liefde, soms als ideaal voorgesteld, maar vaak als zwakheid. In de
schilderkunst is zowel de geidealiseerde liefde als de geridiculiseerde liefde
een geliefd thema. Het kan zelfs samengaan. Zeventiende-eeuwers waren dol op dat
soort tegenstellingen, paradoxen en contrasten. Het mooie meisje dat een hoer
blijkt te zijn, liefde die door de koppelaarster gekocht wordt, gastvrijheid die
bedrog is, de lelijke oude man of vrouw en het mooie meisje, de dood die achter
het jonge leven loert.

Het vrolijke gezelschap van welvarende jonge mensen is terug te voeren op
thema's en genres die al in de zestiende eeuw populair waren. Het ging
natuurlijk nooit om de uitbeelding van een alledaags gegeven om zichzelfs wille
- de schilders waren geen fotografen van uit de hand gelopen schoolfeestjes of
bedrijfsuitjes - maar al vroeg in de zeventiende eeuw wordt de nabijheid tot het
leven van de gewone burger toch al steeds meer zichtbaar. De
fantasielandschappen en -paleizen maken plaats voor meer Hollands aandoende
omgevingen, de kleding wordt eigentijdser en de hoofdfiguren worden steeds meer
herkenbaar als blozende en behoorlijk vlezige tijdgenoten. De directe referentie
aan de Bijbel of Ovidius maakte geleidelijk plaats voor een meer algemene en
bijna humanistisch aandoende moraal, die jongeren graag een pretje gunde, met
mate ruimte liet voor de grillen van de jeugdige liefde, maar toch altijd oog
had voor de gevaren van onmatigheid en losbandigheid. In de literatuur - Kolfin
rehabiliteert in dit opzicht met opmerkelijk genoegen het werk van Jacob Cats -
en in de oneindige rij moraaltractaatjes, waar onze voorouders zich graag door
lieten stichten, stond dit aspect overigens veel meer centraal dan in de
schilderkunst. In het werk van Dirck Hals (broer van Frans), Willem Buytewech,
Esaias van de Velde, Pieter Codde, Pieter Quast en Anthonie Palamedesz ligt het
accent op het komische of heel direct op de vrolijkheid zelf.

Vooral in dat laatste kan ik toch niet veel anders zien dan een aanwijzing voor
het besef bij de burger in de zeventiende eeuw dat hij echt in een bijzondere
tijd leefde met een voordien ongekende welvaart en luxe. Een groot deel van de
schilderkunst uit die tijd weerspiegelt - niet altijd letterlijk overigens - het
plezier dat men moet hebben gehad in het nieuwe bezit van mooie dingen, in het
plezier van lekker eten en drinken, het dragen van mooie kleren of het wonen in
een schoon en comfortabel huis. Juist die eerste generaties van hard werkende en
snel rijk wordende burgers herkende het verworvene nog als nieuw. Latere
generaties, zoals geschilderd door Sweers, waren er al aan gewend en hadden dan
ook niet zo'n belangstelling meer voor vrolijke gezelschapjes.

Dit proefschrift is niet zomaar een kunsthistorische opsomming en ordening van
schilderijen met een als gemeenschappelijk herkenbaar onderwerp. Het is zelfs
niet alleen een iconografische studie, die de verborgen betekenissen probeert te
ontrafelen. Dat zou twintig jaar geleden zeker het belangrijkste thema geweest
zijn. Nu wordt ook gekeken naar de sociale en economische kanten van de
productie en de verkoop van deze schilderijen. Kolfin maakt ook een studie van
de specialisatie die het zeventiende eeuwse schilders mogelijk maakte in
relatief korte tijd grote aantallen schilderijen voor de markt te produceren. Er
werd gebruik gemaakt van standaardformaten en al voorbehandelde doeken en
panelen, er werd driftig gebruik gemaakt van sjablonen en van gestandaardiseerde
thema's, leerlingen deden veel van het minder belangrijke werk op het schilderij
zelf en gespecialiseerde collega's voegden het landschap, de dieren of de
bijfiguurtjes in. De zeventiende eeuwse schilder was vaak de patroon van een
behoorlijk efficient werkend atelierbedrijf.

De vrolijke gezelschapjes maakten deel uit van een in eerste instantie toch
behoorlijk literaire wereld. Literatuur en schilderkunst onderhouden bij ons nog
maar nauwelijks een relatie, maar in de zeventiende eeuw was de verbinding
tussen schrijvers, drukkers, uitgevers en schilders nog bijna vanzelfsprekend.
Het meest lijken wij misschien nog wel op de burgers van toen, die zo graag en
zo enthousiast de wanden van hun nieuwe huizen vulden met de schilderijen die
bij hun beurs pasten. Uit alles blijkt dat men er zeer op gesteld was, er graag
naar keek en net zoals nu soms gedreven werd door echte verzamelwoede. Men kocht
wel degelijk ook op naam en faam van de kunstenaar. Elmer Kolfin heeft een klein
en zelfs wat banaal aandoend thema voor zijn proefschrift gekozen, maar hij
heeft dat zo breed en omvattend uitgewerkt dat zijn studie toch een exemplarisch
beeld in de breedte geeft van de veelzijdigheid en rijkdom van de culturele
productie in de zeventiende eeuw. Dat heeft hem terecht een cum laude
opgeleverd.

Elmer Kolfin - Een geselschap jonge luyden. Productie, functie en betekenis van
Noord-Nederlandse voorstellingen van vrolijke gezelschappen 1610 - 1645 - 259
blz. & 221 afb. Universiteit Leiden, 20 maart 2002. Promotores: Prof. dr. A.W.A
Bosloo, prof. dr. E.J. Sluijter

Kunst en Cultuur ; Kunst ; Taal- en Letterkunde ; Non fictie ; Kunst en Cultuur
; Geschiedenis ; Kunst en Cultuur ; Kunst ; Beeldende Kunst ; Schilderkunst

LOAD-DATE: May 9, 2003

LANGUAGE: DUTCH

                © 2002 PCM Uitgevers B.V.  All rights reserved.

                              107 of 126 DOCUMENTS

                                NRC Handelsblad

                                 April 8, 2002

Motorcrossers leven in een glazen kastje

BYLINE: DOOR ONZE REDACTEUR HENK STOUWDAM

SECTION: Sport; Pg. 14

LENGTH: 886 words

DATELINE: HARFSEN, 8 APRIL.


Strengere milieuwetten en toenemende klachten over geluidsoverlast maken het
steeds moeilijker om een motorcross te organiseren. Daarbij verdwijnen ook
steeds meer circuits. Met uitzondering van het motorcrossgekke Harfsen in de
Achterhoek.

Waar in Harfsen de asfaltwegen overgaan in zandpaden, wordt de ziel van de
Achterhoek blootgelegd. Op een open plek in het bos ronken de motoren en
genieten de mensen van een motorcross. Die traditie houdt de bevolking van
Oost-Gelderland graag in ere.

Het open Nederlands kampioenschap zijspancross trok gisteren naar schatting
4.000 toeschouwers, die even moesten slikken toen de regionale publiekslieveling
Daniel Willemsen uit Lochem werd afgetroefd door de Zweed Henrik Soderquist.
Maar die tegenslag werd snel weggespoeld met een glas bier of verdreven in de
feesttent op het circuit door de boeren-rock-'n-roll van Normaal-zanger en
motorcross-fanaat Bennie Jolink.

Motorcross is onlosmakelijk verbonden met de Achterhoek. Het is een uitje om het
plattelandsleven op te vrolijken. Naast de competitie tussen de onder helmen en
sponsornamen verborgen coureurs, staat de gezelligheid rond de baan model voor
de onderlinge verbondenheid. Ons-kent-ons in Harfsen, zelfs in het
rennerskwartier, waar publiek en rijders zich probleemloos vermengen. Bij het
motorcross kun je de helden nog gewoon aanraken of persoonlijk spreken.

Maar in de toenemende verdorring van motorcrosscircuits wordt Harfsen langzaam
maar zeker een oase, een plek ook waar de komende jaren vast en zeker meer
wedstrijden zullen worden gehouden. Want het wordt de slaven van de zandpaden
steeds moeilijker gemaakt om hun sport te beoefenen. De strengere milieuwetten
in combinatie met toenemende klachten van omwonenden, brengen de organisatoren
in steeds grotere problemen. Van de lijst van zes wedstrijden om de open
Nederlandse zijspantitel moest dit jaar er al een geschrapt worden. In Reek was
een deel van de bevolking niet van zins de herrie nog langer te tolereren en zij
maakten de zijspancross dit jaar onmogelijk.

Volgens Jan Nikkels, gedelegeerde zijspancross van de motorsportbond KNMV, is
dat het probleem waar de motorcrosswereld mee worstelt. 'We leven in een glazen
kastje', zegt hij. 'Er wordt kritisch naar ons gekeken. Terecht, vind ik, want
hebben ons aan de milieuregels te houden. We proberen de rijders daar ook van te
overtuigen om te voorkomen dat onze sport in de toekomst verdwijnt. We
verplichten ze om in het rennerskwartier gebruik te maken van een milieumat,
waar in de olie en andere vloeistoffen in opgevangen moeten worden, en van de
speciale afspuitplaatsen om de motoren schoon te maken. Nee, dat levert geen
problemen op; de coureurs hebben alle begrip en houden zich netjes een de
voorschriften.'

De rijders hoeven zich voorlopig geen zorgen te maken om het voortbestaan van
circuit 't Peppelenbos in Harfsen. De Stichting Motorsport Harfsen en de
motorclub Hamac hebben van de gemeente Gorssel de garantie dat tot en met 2005
wedstrijden mogen worden gehouden.

Stichtingsvoorzitter Ap Enderink prijst zich gelukkig met zo veel medewerking.
Het geheim van Harfsen schuilt volgens hem in de grote achterban van een club
met ruim vierhonderd leden, in combinatie met de deskundigheid van organisatie.
'Zonder mezelf nu op de borst te kloppen, durf ik de zeggen dat wij onze zaakjes
goed voor elkaar hebben. We hebben ook weinig problemen met omwonenden, die we
altijd netjes van alle ontwikkelingen op de hoogste stellen en voor alle
wedstrijd gratis toegang geven. In onze vip-tent kunnen ze dan net zo veel eten
en drinken als ze willen. En de enkeling die niet van motorcross houdt, zoekt
zijn op de wedstrijddag zijn heil elders. Dat gaat al jaren goed.'

Minder goed gaat het met de aanwas van zijspancrossers. Waar de KNMV onder
leiding van oud-coureur John van den Berk serieus werk maakt van
talentontwikkeling in de soloklassen, blijft de zijspantak achter. Talenten als
Marc de Reuver en Kevin Strijbos, beiden uitkomend in de 125cc-klasse, ontbreken
in de zijspanklasse. De Nederlandse top is smal en wordt gedomineerd door Daniel
Willemsen. De Elburger Wilfred van Werven doet aardig mee, maar kan nog niet
tippen aan het niveau van de voormalige wereldkampioen uit Lochem. Willemsen
meent de oorzaak te kennen. 'Het heeft alles met geld te maken. Om mee te kunnen
doen om de wereldtitel moet je jaarlijks over enkele tonnen kunnen beschikken.
En dat is niet voor iedereen weggelegd.'

Aan 'Harfsen' zal een teloorgang van de motorcross niet zijn te wijten, vertelt
Enderink. Zijn club stelt het circuit beschikbaar voor zowel clubwedstrijden en
jeugdtrainingen. 'De opleiding is bij ons bewust onderdeel van het beleid. Wij
hoeven voor ons ego niet zo nodig een Grand Prix te organiseren; het geld
stoppen we liever in de jeugd. We moeten ook aan de toekomst denken. En ik dan
stel ik vast dat steeds meer jongeren interesse in de motorcross hebben. Dat
stemt mij hoopvol. En tegenwoordig ook steeds meer uit, zeg maar, de gewone
burgerij. Een aangename ontwikkeling, omdat vroeger, met alle respect, het
percentage woonwagenbewoners vrij hoog was.'

Motorcrossers in actie bij de Open NK zijspancross in Harfsen. (Foto NRC
Handelsblad, Rien Zilvold)

Motorcross ; Sport ; Gemotoriseerde Sporten ; Motorsport

LOAD-DATE: May 9, 2003

LANGUAGE: DUTCH

                © 2002 PCM Uitgevers B.V.  All rights reserved.

                              108 of 126 DOCUMENTS

                                NRC Handelsblad

                                 April 6, 2002

Het dichten van de kloof ; Geef de macht aan het volk

BYLINE: THOM DE GRAAF

SECTION: Zaterdags Bijvoegsel; Pg. 24

LENGTH: 1200 words


Nooit eerder had een nieuwe partij in de peilingen zoveel aanhang als de Lijst
Pim Fortuyn. De kiezer is blijkbaar boos. Of in ieder geval chagrijnig. Terecht?
Drie politici vertellen hoe ze het vertrouwen van de burger willen heroveren.

Het dreigt een unieke electorale verschuiving in de parlementaire geschiedenis
te worden. Kiezers zijn in groten getale op drift geraakt, de zittende
regeringspartijen verliezen in alle onderzoeken meer dan dertig zetels. Het is
de vraag hoe normaal onze democratie nog is als twee maanden voor de
verkiezingen 20 procent van het electoraat zich afkeert van alle bestaande
partijen en het land wil toevertrouwen aan een protestpartij zonder eigen inhoud
dan wel aan een charismatische maar rancuneuze columnist zonder partij.
Natuurlijk moet er plaats zijn voor nieuwe invloeden. Maar de drift die een
groot deel van de kiezers heeft aangeraakt lijkt eerder veroorzaakt te worden
door afkeer van het bestaande dan door voorkeur voor het nieuwe. De onvrede
heeft veel te maken met ongeduld. Dat ongeduld wordt manifester naarmate mensen
zich minder zorgen hoeven te maken om hun eigen welvaart en werk. Daarom is het
begrijpelijk dat de paarse claim van sociaal-economisch succes, hoe terecht ook
(werkloosheid teruggedrongen, economie gestimuleerd, begroting op orde), weinig
indruk maakt. De politiek kijkt voldaan terug op de gewonnen oorlog, terwijl de
kiezer bezig is met de volgende. Met het ongeduld van de mondige, consumerende
kiezer zal elke politieke beweging moeten leren leven. Regeren, zelfs goed
regeren, wordt bestraft als elke individuele wens niet ogenblikkelijk wordt
gehonoreerd.

Toegegeven, er zijn terreinen waarop het kabinet minder heeft gepresteerd. Maar
het leeuwendeel van de welvarende Nederlandse kiezers zal zich niet kunnen
herkennen in het beeld van 'rokende puinhopen' dat de protestpartijen schetsen.
Dat neemt niet weg dat het sentiment van de kiezer serieus genomen moet worden.
Het sentiment wordt voor een belangrijk deel bepaald door het gevoel niet
gehoord te worden door een politieke elite die zich vermaakt in instituties als
de gemeenteraad en de Tweede Kamer. Het gevoel dat partijen zich minder bemoeien
met de gewone burger dan met zichzelf en met elkaar. Het leeft niet alleen bij
de potentiele stemmers op Fortuyn en Leefbaar Nederland. Ook anderen die de
'genadeloze analyse' van Fortuyn betrekkelijke onzin vinden en voor geen goud
diens 'krachtig herstelprogramma' uitgevoerd willen hebben, zijn de gapende
kloof tussen de politieke kaste en de gemiddelde burger meer dan beu.

Politici die zeggen verrast te zijn door deze ontwikkelingen in het electoraat
ontberen inzicht en visie. De fricties tussen het huidige democratische bestel
dat sinds begin vorige eeuw geen noemenswaardige aanpassingen meer heeft gekend
en de ingrijpende maatschappelijke ontwikkelingen van de laatste decennia lijken
op de spanningen van schuivende continentale platen. Het was onvermijdelijk dat
langs die Sint Andreasbreuk een majeure beving zou plaatsvinden. Er is al veel
gezegd en geschreven over de ontzuiling die de Nederlandse maatschappij zo
omvattend heeft veranderd sinds de Tweede Wereldoorlog. Het systeem van
indirecte democratie dat wij kennen was geheel toegesneden op die verzuilde
samenleving, waar burgers ingebed waren in hun eigen peer group en alle
politieke keuzes en beslissingen konden overlaten aan hun vertegenwoordigers aan
de top van de zuil. De burger gaf zijn mandaat niet aan een persoon, maar aan
zijn beweging. Welke personen de bestuurlijke spilfuncties bezetten deed er
minder toe.

De culturele revolutie van de jaren zestig veroorzaakte de diepe scheur in dit
fundament die de schuivende platen tot gevolg had. Het was mijn partij D66 die
het besef in de politiek bracht dat ook het bestel zou moeten veranderen. De
vertrouwde peer groups verdwenen, de eerste politieke personalities deden hun
intrede. Maar de verschuiving van de macht van bewegingen naar personen kreeg
nauwelijks zijn inbedding in de politieke structuur. Zo bleven de politieke
partijen de bestuursposten op de vertrouwde wijze onderling aan elkaar
toespelen. Het afrekenen op verantwoordelijkheid gebeurde nog immer in
beslotenheid. Elk 'schandaal' dat de voorpagina's haalt bewijst het failliet van
dit systeem en voedt de onvrede. Niet het schandaal, maar het systeem waarin
gebrek aan openheid en ontwijken van verantwoordelijkheid is ingeburgerd is de
kern van elk probleem.

De werkelijke opdracht is om democratie weer een levend begrip te maken. Als die
opdracht te groot is voor dat establishment, dan is zij inderdaad gedoemd te
verdwijnen, om het even wat er voor in de plaats komt. Het is nog niet te laat
om de macht van het volk te herstellen. Radicale vernieuwing van de
democratische spelregels, openbreken van de incestueuze politieke cultuur en
daadwerkelijke verandering van de verkokerde bureaucratie. Mijn partij heeft
daarvoor van jongs af aan concrete voorstellen gedaan en doet dat nu weer.

Volksvertegenwoordigers niet meer op de slippen van een lijsttrekker in het
parlement toelaten, maar hun een echt mandaat van de kiezer meegeven via een
districtenstelsel. De burger de keuze geven wie op lokaal of landelijk niveau
het regeringsteam moet gaan leiden. Voor hoge ambten openbare
sollicitatieprocedures in plaats van puur partijpolitieke benoemingen.
Volwaardige referenda, met de mogelijkheid van het volksinitiatief
(wetsvoorstellen vanuit de bevolking). Een andere politieke cultuur waarin het
parlement niet de nadruk op meeregeren legt, maar op daadwerkelijk controleren.
Dat kan door niet alleen ministers, maar ook ambtenaren te ondervragen.
Voorwaarden zijn een klein regeerakkoord op hoofdlijnen en politieke moed van
het kabinet om op de kracht van het eigen argument te vertrouwen.

Ministers zouden niet langer meer managers van departementen moeten zijn, maar
verantwoordelijk moeten worden voor clusters van maatschappelijke problemen en
oplossingen die meerdere departementen overstijgen. Bijvoorbeeld een minister
voor infrastructuur, die delen van Economische Zaken, Verkeer en Waterstaat en
Ruimtelijke Ordening aanstuurt, zodat de files echt integraal aangepakt worden.
Met zeven van dit soort ministers kan het land dan beter bestuurd worden dan met
vijftien nu. Onderministers worden verantwoordelijk voor de departementen, en zo
weet de burger wie aangesproken mag worden op ambtelijk falen, en wie op
politieke onmacht. Dit is onze weg naar een nieuwe overheid die daadwerkelijk
door de burger is geconstrueerd en op haar beurt de problemen van de burger ziet
en aanpakt.

Ik wissel al onze voorstellen graag in voor nog betere. Of zelfs voor het
loutere besef binnen de politieke wereld dat er reden is voor een radicale
wijziging in de verhouding tussen burgers en hun politieke bestuur. Alleen dat
besef kan voorkomen dat onze democratie de speelbal wordt van diepe afkeer en
valse profeten.

Thom de Graaf is lijsttrekker van D66 bij de Tweede-Kamerverkiezingen

Fotomontage fotodienst NRC Handelsblad

Politieke partijen ; Maatschappij ; Recht ; Politiek en Staat ; Staatsrecht ;
Gemeenten ; Binnenlandse Politiek ; Lokale Politiek

LOAD-DATE: May 9, 2003

LANGUAGE: DUTCH

                © 2002 PCM Uitgevers B.V.  All rights reserved.

                              109 of 126 DOCUMENTS

                                NRC Handelsblad

                                 March 30, 2002

Het nieuwe knagen ; Gezond eten neemt in de Verenigde Staten ziekelijke vormen
aan

BYLINE: VIKTOR FROLKE

SECTION: Zaterdags Bijvoegsel; Pg. 27

LENGTH: 2396 words


Steven Bratman was geobsedeerd door gezond eten. Hij at alleen groenten en fruit
die net geoogst waren. Bij elke hap moest hij vijftig keer kauwen. Eten was een
ziekte geworden, zegt hij. Daarom bedacht de Amerikaanse huisarts er een naam
voor: orthorexia nervosa.

Tien jaar lang was Troy Gilchrist een holbewoner. De 31-jarige alternatieve
country-gitarist met een ringbaardje uit Wichita, Kansas, zag er streng op toe
dat hij alleen voedsel at dat holbewoners aten - volgens de aanhangers van het
zogenaamde paleo-dieet. Dat wil zeggen: geen graan, geen brood, geen suiker,
geen aardappelen, geen melk, geen bonen. Wat er dan nog overblijft is vlees,
vis, fruit, groente, noten en bessen. En insecten, voor de liefhebber.

Biologisch is er weinig mis met dit dieet. Je kunt er door afslanken en volgens
sommigen heeft het heilzame effecten voor bijvoorbeeld diabetici. Maar dat was
bij Gilchrist nu juist het punt: hij was niet dik - sterker nog, hij was aan de
dunne kant omdat hij veel sportte - en ziektes had hij ook niet. Gilchrist was
kerngezond. Maar mensen in zijn omgeving begonnen zich af te vragen of hij
mentaal wel helemaal in orde was.

'Het was een obsessie', zegt Gilchrist. 'Op maandag maakte ik mij druk over wat
ik op donderdag zou eten. Elke dag was ik zo'n zeven a acht uur bezig met eten -
inclusief inkopen en bereiden. Het moest allemaal perfect zijn, in het dieet
passen. Zondigen deed ik bijna nooit, hoe groot de verleidingen ook waren. En
natuurlijk probeerde ik iedereen die wilde luisteren over te halen, zoals de
vele vegetariers in mijn vriendenkring. Tot vervelens toe. Niemand wilde naar
mij luisteren. Pas toen het low carb-dieet van Michel Montignac succes bleek te
hebben, werden wij als neanderthin-eters serieus genomen.'

Uiteindelijk werd het zo erg met Gilchrist, dat zijn werk er onder leed, en zijn
relatie. Hij raakte geisoleerd. Hij bezocht een therapeut, die hem adviseerde
zich wat minder op zijn eetgewoonten te fixeren, en wat meer op de andere zaken
in het leven, sociale contacten bijvoorbeeld. 'Ik kwam tot het inzicht dat ik
mijn dieet gebruikte als excuus om mij te kunnen onttrekken aan de wereld.'

Inmiddels is Gilchrist weer teruggekeerd tot het ondermaanse, en wel met een min
of meer regulier dieet. Hij eet bijvoorbeeld weer brood, taart en pasta. 'Ik heb
tegenwoordig een Vietnamese vriendin, dus ik ontkom er niet aan om rijst te
eten', zegt hij - rijst is een no no in het holbewonersdieet. Toch moet hij
oppassen dat hij niet een nieuwe obsessie ontwikkelt. Hij rent twaalf mijl per
dag. 'Als ik aan iets begin, ga ik meestal tot het uiterste, dat is mijn
probleem.'

'Een duidelijk geval van orthorexia nervosa', oordeelt Steven Bratman, een
huisarts en schrijver gespecialiseerd in alternatieve dieten en geneeswijzen uit
Fort Collins, een hippie-mekka in Colorado. Orthorexia nervosa is de term die
Bratman in 1997 bedacht voor mensen die door een obsessie met hun eigen
gezondheid dieten volgen op een manier die niet gezond voor ze is. Te veel van
het goede, zou je kunnen zeggen.

'Orthorexia behoort tot dezelfde familie als anorexia nervosa en boulimia
nervosa', betoogt Bratman in zijn boek Health food junkies (Broadway Books,
2000), 'met dit verschil dat orthorexia zich richt op de kwaliteit in plaats van
de kwantiteit van het eten.' Ortho komt van het Griekse 'recht' ofwel 'juist',
'orexis' betekent lust. Terwijl anorexia- en boulimia-patienten zich blindstaren
op hun uiterlijk en lichaamsgewicht, zijn orthorexia-patienten geobsedeerd door
hun lichamelijke gezondheid en spijsvertering. Omdat dieten vaak niet-eten
betekent, hangt orthorexia dichter aan tegen anorexia dan tegen boulimia.

'Orthorexia is minder ernstig dan anorexia', haast Bratman er aan toe te voegen.
'Ik weet niet eens of het wel een echte eetstoornis is. Ik heb de term een
beetje tongue in cheek bedoeld. Een orthorexic heeft meer weg van een workaholic
dan van een alcoholicus. Maar het is geen verzinsel. Eerst dacht ik dat het
alleen een paar hippies waren die zichzelf wat te serieus namen in de jaren
zestig en zeventig. Maar als huisarts zag ik in de jaren negentig het ene na het
andere geval langskomen. Jongeren van allerlei snit. Er kwamen zelfs mannen op
bezoek die zich zorgen maakten over hun vrouwen, die volgens hen op ziekelijke
wijze met dieten bezig waren.'

Verraad

Bratman schreef vijf jaar geleden voor het eerst over het verschijnsel, nog wel
in Yoga Journal, een blad met trouwe alternatieve lezers. Dat was vloeken in de
kerk. Hij werd overladen met brieven. Sommige waren positief, namelijk van
mensen zoals Gilchrist die zichzelf herkenden in de diagnose, maar in evenzoveel
reacties werd hij aangevallen. Hij werd beschuldigd van verraad aan de
vegetarische zaak, van heulen met de grote voedselproducenten, en van gebruik
van het stroman-argument: iets verwerpelijks verzinnen dat niet bestaat om dat
vervolgens te bekritiseren.

Bratman kan zich wel vinden in de rol van debunker van populaire alternatieve
dieten en de levenshouding die daarbij hoort. 'Ik moet oppassen, want voordat je
het weet, zegt de reguliere geneeskunde: zie je wel, het zit allemaal in je
hoofd, en dat is is niet mijn bedoeling. Anderen hebben mijn boek opgevat als
een pleidooi voor junkfood. Ook onzin. Het gaat erom een middenweg te vinden
tussen de reguliere en de alternatieve medische kennis over eten, omdat die
beide onvolmaakt zijn.'

Als voormalig vegetarische kok en biologisch verantwoord agrarier in een New
Yorkse commune in de jaren zeventig en tachtig kent Bratman het klappen van de
zweep. Hij was zelf achtereenvolgens een rawfoodist (geen vlees of vis; alles
rauw), een 'totale vegetarier' (alleen groente en fruit) en een macrobioot
('gebalanceerd naar yin & yang') en bij elk dieet dat hij omarmde roomser dan de
paus. Aangezien in zijn commune verschillende dieten werden gevolgd, leidde dit
tot hilarische toestanden in de keuken: deze pan mocht niet voor vis maar wel
voor vlees worden gebruikt, deze spruiten moesten juist niet worden gekookt en
die ongewassen erwten wel. Om gek van te worden.

Op zijn hoogtepunt als health food junkie at Bratman alleen nog maar fruit en
groente die maximaal vijftien minuten daarvoor waren geoogst of geplukt. Hij at
in afzondering, zodat hij zich beter op zijn voorname taak kon richten en niet
werd afgeleid door het gewone volk. Hij kauwde vijftig keer per hap. En hij
zorgde er voor dat hij zijn maag altijd voor niet meer dan de helft vulde.

Het resultaat? 'Na een jaar voelde ik me steeds vaker licht in het hoofd,
lucide, energiek, sterk en zeer tevreden met mezelf', schrijft hij.

Dat laatste aspect, het gevoel van verhevenheid door eten, heeft niet alleen met
het achterliggende idealisme te maken - 'door gezond eten tot een betere wereld'
- maar ook met wat Bratman noemt kitchen spirituality. Het juiste eten voert
naar hogere sferen. De associatie met een sekte is snel gelegd. Maar, zegt hij,
de relatie tussen eten en religie is al zo oud als de mensheid. 'De spijswetten
van de joden en moslims komen volgens sommigen voort uit hygienische
overwegingen. Varken is niet kosjer omdat je er sneller infecties aan overhoudt.
Dat is flauwekul. Als je varken maar lang genoeg boven het vuur houdt, wordt
niemand er ziek van. Spijswetten werden en worden alleen maar opgesteld om de
leden van de groep waaraan ze zijn voorgeschreven een gevoel van identiteit en
superioriteit te geven.'

In de veggie scene is het niet anders. Voor de ultieme spijswet, vasten, bestaat
een heilig ontzag. Meestal wordt hij ingezet om het lichaam van allerlei
afvalstoffen te reinigen. 'Vasten kan geen kwaad als je het met mate doet', zegt
Bratman, 'je zult er ook zeker van afvallen, maar of het gezond is weet
niemand.' Hetzelfde geldt voor een enema (darmspoeling) en sapdouche (dagenlang
alleen maar sap), activiteiten die ook populair zijn in de kern van de
'dietistische extremisten'.

Dieetgoeroe

In tegenstelling tot veel van zijn geloofsgenoten, die de ene na de andere
dieetgoeroe achterna holden, bleef Bratmans kritisch vermogen nog enigszins
intact. Twee dingen zetten hem aan het denken. Ten eerste: hoe was het mogelijk
dat er zoveel verschillende theorieen over gezond eten bestonden, vele daarvan
zelfs strijdig met elkaar? Om een voorbeeld te noemen, volgens de rawfoodists
moet groente altijd rauw worden gegeten omdat het dan de meeste 'natuurkracht'
bezit. Maar macrobioten gooien juist alles in de pan. Wie heeft er gelijk?
Daarnaast vond de medicus uit dat de extra enzymen die rauwe groenten zouden
bevatten meteen worden afgebroken door het maagzuur, en dat groenten en fruit
een belangrijke vitamine missen, namelijk B12, die van belang is voor de vorming
van rode bloedcellen en het onderhoud van het centrale zenuwstelsel. B12 komt
alleen voor in eieren, vlees, kip, schaaldieren en melk. En in
B12-vitaminetabletten.

Bratmans tweede ontnuchterende observatie bestond uit een door hem bewonderde
goeroe van het fruitarianism (alleen fruit; het kan nog gekker: breatharianism
is een dieet van lucht) die er plotseling, zonder opgaaf van reden mee ophield.
Toen Bratman daarna nog eens door een boeddhistische monnik werd meegenomen naar
een fastfoodrestaurant, en hij zich te buiten ging aan alles wat God verboden
had, viel hij prompt van zijn geloof. Hij besloot weer net zo te eten als hij
vroeger deed, gematigd vegetarisch, en zich niet meer zoveel zorgen te maken
over wat er in zijn maag terechtkwam. Dat ging niet zomaar. Het kostte hem
maanden, zoniet jaren, om helemaal van zijn orthorexia nervosa af te komen.

'Mijn oudste kinderen, die nog het staartje van van mijn strenge dieet hebben
meegemaakt', zegt Bratman, 'zette ik alsmaar zilvervliesrijst, bonen en groenten
voor. Het kwam ze de neus uit. Met als gevolg dat ze, toen ik weer bij zinnen
was, alleen nog maar hamburgers, pizza's en cola wilden hebben. Probeer die
discussie dan nog maar eens te winnen.'

In progressieve kringen in New York zijn genoeg families te vinden die in naam
vegetarisch of veganistisch (vegetarisch zonder zuivel en/of eieren) zijn, maar
die hun kinderen niet verder mee kunnen krijgen in het dieet dan frietjes met
tomatenketchup. Doorgespoeld met een heleboel mierzoete sinaasappelsap. Zo was
het niet bedoeld.

Bratman stoort zich aan de nieuwe dieten die alsmaar weer worden uitgevonden,
zoals laatstelijk het bloedgroepdieet (speciaal eten naar je bloedgroep). 'Geen
enkel dieet is zaligmakend, als het al medisch effect heeft. Nu eens zijn
calorieen, dan weer koolhydraten de bron van alle kwaad. Maar vanuit medisch
oogpunt is niet eens zo heel zeker dat bijvoorbeeld verzadigde vetten zo slecht
voor je zijn. Een zekere toename in koolhydraten kan voor sommige mensen ook
goed zijn. Omgekeerd bestaat er nauwelijks of geen bewijs dat vezels, die een
tijdje geleden in de mode waren, goed voor je spijsvertering zijn.'

De arts gaat nog een stap verder in zijn aanval op de gezondheidsmanie. 'De
alternatieve geneeskunde heeft totaal geen oog voor de eventueel schadelijke
effecten van dieten. Sommige bijwerkingen zijn nog schadelijker dan de door de
alternatieve geneeskunde vermaledijde medicijnen.' Daarom kan Bratman niet vaak
genoeg benadrukken dat 'lichamelijke beweging minstens zo belangrijk is als een
dieet voor een gezonde levensstijl' en dat 'geen enkel dieet moet worden
overdreven'.

Pijlwortel

Professor in de psychiatrie Katherine Halmi, expert op het gebied van
eetaandoeningen aan de Cornell Universiteit in de staat New York, heeft nog
nooit van orthorexia nervosa gehoord als psychiatrische aandoening. Maar dat wil
niet zeggen dat ze het beeld van een dwangmatige dieetvolger niet herkent. 'Ik
zou het niet op een lijn willen plaatsen met anorexia en boulimia', zegt Halmi.
'Want dat zijn duidelijk omschreven psychiatrische aandoeningen, die bovendien
dodelijk kunnen zijn. Ik zou fanatiek dieten, net zoals ander fanatiek gedrag,
onder brengen bij de sociale trends.'

Bratman ontkent dat orthorexia een typisch Amerikaans of zelfs
Californisch/Coloradaans verschijnsel is (volgens hem zijn er in Duitsland,
Engeland en Nederland ook veel health food junkies te vinden), maar het lijdt
geen twijfel dat in de Verenigde Staten de tegenstelling tussen gezond en
ongezond eten pijnlijk evident is. Wie wel eens met de auto over de snelwegen
van Amerika heeft gereden weet dat de keuze bij een pitstop in een willekeurig
stadje niet verder reikt dan Burger King, McDonald's en Kentucky Fried Chicken.
Wie daarna gaat kijken in een van de progressievere buurten van New York, Boston
en San Francisco, wordt doodgegooid met tofu, boekweit en pijlwortel.

'Het is niet ondenkbaar dat Amerikanen, die worden omringd door junk food, en
kampen met zwaarlijvigheid, zich van de weeromstuit op health food storten',
zegt Marion Nestle, een voedingsdeskundige aan New York University. 'En dan
stuiteren ze weer terug. Ze worden heen en weer geslingerd door twee uitersten.
Er is geen middenweg.'

Mogelijk speelt nog een ander mechanisme een rol: dat van het aloude Amerikaanse
geloof in eendimensionale oplossingen. Dat bestond al ten tijde van de
charlatans die in de negentiende eeuw van dorp tot dorp trokken met slangenolie.
Nu zijn het de schrijvers van dieetboeken die zich tot goeroes laten bombarderen
door mensen die op zoek zijn.

Zoals de vijfendertigjarige alleenstaande massagetherapeute Kate Finn. Die is
jarenlang stad en land afgereisd op zoek naar het perfecte alternatieve dieet,
omdat ze van 'normaal' eten 'zo vies moest boeren, alsof er iets rotte in mijn
buik'. Finn heeft alles geprobeerd, zelfs wekenlang teren op vruchten- en
groentesappen in een vastenoord in Texas terwijl ze nog maar 38,5 kilo woog. Dat
was geen succes. 'Iedereen dacht dat ik anorexia had.'

Onlangs is ze bij haar vader in Rhodes Island ingetrokken, nadat haar moeder aan
leukemie overleed. Maar ze is nog steeds met dieten bezig. 'De dieten die ik heb
geprobeerd waren zo moeilijk', zegt ze. 'Het vereist zoveel discipline, die heb
ik niet.' Nu is Health Food Junkies haar bijbel.

Boekweit, tofu en pijlwortel - verplicht op het menu in de progressievere
buurten van New York, Boston en San Francisco. Foto fotodienst NRC Handelsblad

Voeding ; Gezondheid ; Life style ; Trends ; Maatschappij ; Sociaal Cultureel ;
Consumentenzaken

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              110 of 126 DOCUMENTS

                                NRC Handelsblad

                                 March 2, 2002

Politiek Heerlen een tegen de junks

BYLINE: DOOR ONZE REDACTEUR JOEP DOHMEN

SECTION: Binnenland; Pg. 2

LENGTH: 995 words

DATELINE: HEERLEN, 2 MAART.


Al jaren kampt Heerlen met de overlast van junks en dealers. Dat blijkt eens te
meer als er weer verkiezingen zijn voor de gemeenteraad.

Veiligheid is al jaren een topic bij de gemeenteraadsverkiezingen in Heerlen. De
stad (95.000 inwoners) kent een bovenmaats drugsprobleem, met de bijbehorende
criminaliteit en een gevoel van onveiligheid. De helft van de bewoners in het
centrum voelt zich onveilig, zo bleek vorig jaar uit een enquete. Leider van de
Operatie Hartslag, de lokale war on drugs, is burgemeester A. Sakkers (VVD).

De programma's van de meeste partijen die meedoen aan raadsverkiezingen,
overtreffen elkaar in aandacht voor veiligheid. Ze willen extra 'blauw' op
straat, minder tolerantie, gedwongen zorg voor verslaafden en een hardere aanpak
van de overlast. Dat stond vier jaar geleden ook al op de agenda.

Burgemeester Sakkers beantwoordt de roep van de hele gemeenteraad om zero
tolerance. Na zijn benoeming in 2000 gaf hij medio vorig jaar het startsein voor
de Operatie Hartslag. Sindsdien leeft de hoop dat het weer veilig wordt.
Sakkers: 'Het verbaast mij hoe elke keer in de verkiezingstijd partijen in het
land zich haasten om veiligheid op de agenda te zetten.'

Toen Sakkers naar Heerlen kwam, had de stad een, wat hij noemt 'subtiel
handhavingsbeleid'. Sakkers: 'Ik vond dat het niet langer kon dat een burger een
bon kreeg omdat zijn auto fout geparkeerd stond, terwijl een junk die in een
portiek sliep en daar urineerde, ongemoeid bleef.'

Afgelopen raadsperiode kreeg Heerlen een officiele tippelzone voor
heroineprostituees. Dat was bij de vorige verkiezingen een heikel thema. Het CDA
had er moeite mee, maar ziet inmiddels ook dat door die zone de overlast in het
centrum vermindert. Heerlen deed ook mee aan het landelijke experiment met de
verstrekking van heroine op recept. Tegelijk is er een repressieve aanpak
begonnen van de scene: coffeeshops zijn verplaatst, drugspanden gesloten.

Operatie Hartslag boekt resultaat. Het station is 'schoon'. De burgemeester
krijgt naar eigen zeggen veel positieve reacties. Sakkers: 'Laatst een directeur
van een bedrijf in het centrum, die meldde dat zijn medewerkers weer in hun
eentje door de stationstunnel durven.'

Cijfers van de politie wijzen uit dat de misdaad vorig jaar nog gestegen is,
ondanks negen maanden Operatie Hartslag. Het aantal autokraken, straatroven en
woninginbraken nam toe. Ruim 75 procent daarvan is het werk van verslaafden. Ook
het aantal meldingen van drugsoverlast steeg van 876 in 2000 naar 1.564 in 2001.
Volgens de politie verklaarbaar: burgers is gevraagd om overlast te melden.

Op het programma staan nog de opvang voor verslaafden, camera's in het centrum
en dwangopvang voor 'zorgwekkende zorgmijders'. Ondertussen staat Sakkers klaar
om dealers en runners aan te pakken. Die maken nu de binnenstad na zes uur 's
avonds onveilig. Sakkers: 'Voor hen moet Heerlen niet leuk meer worden. Maar ik
heb de raad ook gezegd: junks en zwervers horen erbij. Oplossen doen we het
probleem niet, het wordt wel beheersbaar.'

'Publicitair is Sakkers heel goed', zegt R. de Wit-Romans, lijsttrekker voor de
Socialistische Partij, de grootste oppositiefractie. 'Als de politie weer eens
een drugspand sluit, is Sakkers er, in het licht van de camera, bij om het pand
persoonlijk, staande op een keukentrapje, dicht te spijkeren.' De Wit geeft toe
dat Sakkers 'gescoord' heeft rond het station.

De SP eist in haar verkiezingsprogramma dat de handel in harddrugs 'keihard'
wordt bestreden. Het is voor de SP niet aanvaardbaar dat 'goedwillende burgers'
worden opgescheept met de overlast van dealers en drugverslaafden. Die moeten
afkicken, desnoods onder dwang. Hoezeer de plaatselijke politici het na twintig
jaar drugsoverlast met elkaar eens zijn, blijkt hier: het SP-programma had op
dit punt van de VVD-Heerlen kunnen zijn.

Hoewel geen enkele partij nog een blad voor de mond neemt, meent de VVD elders
toch nog 'slappe knieen' te bespeuren. Dat kan niet bij coalitiegenoten PvdA en
CDA zijn. De PvdA noemt veiligheid 'de achilleshiel van de stad' en eist deze
verkiezingen weer meer politie. Ook CDA-lijsttrekker E. Prickartz zet fors in op
veiligheid. Zijn motto: 'handhaven, niet gedogen'. Prickartz: 'We moeten af van
het imago dat dit het mekka is voor drugsverslaafden. De tijd is voorbij dat
junks en dealers met fluwelen handschoenen aangepakt worden.'

Het CDA steunt 'van harte' de Operatie Hartslag. Prickartz: 'De operatie is
trouwens niet begonnen met Sakkers. Zijn voorganger heeft baanbrekend werk
verricht. Bovendien is dit beleid van het hele college, niet alleen van de
burgemeester.' Sakkers' voorganger was de CDA'er J. Pleumeekers.

Over een onderwerp komt na de verkiezingen gegarandeerd heibel: de opvang voor
junks. Geen enkele wijk wil een slaaphuis of zorgpension. De gemeente kocht
alvast een voormalig politiebureau. Bewoners uit die wijk - prominent aanwezig
op de kandidatenlijst van Leefbaar Heerlen - willen de opvang in dat gebouw
voorkomen. Het programma van Leefbaar Heerlen doet krasse uitspraken. Zo moet de
'plaatsvervangend hoofdstad van de narcostaat der Nederlanden' worden
teruggegeven aan de gewone burger, kunnen 'brave sigarenwinkeliers (...) als het
moet een junk een honkbalknuppel in de nek leggen' en mag er geen opvang van
junks zijn in wijken van 'fatsoenlijke belastingbetalers'.

Op de 'Kop van de Sarool' maakt een junk zich uit de voeten bij de komst van
burgemeester Sakkers. Hier begint de stationstunnel. Ooit vergaarbak van de
drugshandel, maar nu zichtbaar 'schoon' op een bedelaar na. 'Kijk', zegt
Sakkers, onderwijl tevreden een sigaartje opstekend, 'een normale tunnel, lekker
toch?'

Twee heroineprostituees in het centrum van Heerlen, waar de overlast van junkies
en dealers is verminderd door de Operatie Hartslag. (Foto Chris Keulen)

Gemeentebestuur ; Drugsdelicten ; Recht ; Criminaliteit ; Delicten ; Politiek en
Staat ; Staatsrecht ; Gemeenten

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              111 of 126 DOCUMENTS

                                NRC Handelsblad

                                 March 2, 2002

Kaartje voor hockey fors goedkoper

BYLINE: DOOR EEN ONZER REDACTEUREN

SECTION: Sport; Pg. 12

LENGTH: 192 words

DATELINE: KUALA LUMPUR, 2 MAART.


Om de teleurstellende bezoekersaantallen omhoog te brengen, heeft de Maleisische
hockeybond (MHF) de toegangsprijzen bij het WK hockey fors verlaagd. Kostte een
entreebewijs voor drie duels uit de voorronde donderdag nog 39 ringgit (12
euro), sinds gisteren hoeft de lokale bevolking nog slechts 10 ringgit ( Euro
3,35) te betalen voor een zitplaats achter een van beide doelen.

Met die beslissing komt de MHF tegemoet aan de groeiende kritiek dat 'kaarten
voor de gewone man in de straat simpelweg te duur bleken te zijn', zoals
secretaris Satgunam schoorvoetend moest erkennen. Ook intern nam de kritiek toe.
Zo deed de Nederlandse oud-scheidsrechter Bob Davidzon, belast met het
marketingbeleid van de internationale hockeybond, de aanpak van de organisatie
af als 'een totale flop', nadat een speciaal daartoe aangesteld bureau er niet
in slaagde een sluitende begroting (1,5 miljoen euro) op te stellen.

De prijsverlaging sorteerde onmiddellijk effect: het sfeervolle Bukit
Jalil-stadion (17.000 zitplaatsen) was gisteravond uitverkocht voor het boeiende
treffen Maleisie-Zuid-Korea (2-3).

Toeschouwers ; Hockey ; Sport ; Algemeen

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              112 of 126 DOCUMENTS

                                NRC Handelsblad

                                 March 1, 2002

Help, verkiezingen!

BYLINE: MARK KRANENBURG

SECTION: opinie; Pg. 7

LENGTH: 941 words


Politici op campagne; wat levert het toch altijd een treurig beeld op. De
onechtheid straalt er vanaf. Voor iedereen is het een kwelling: voor de
politicus die omringd door persvolk en lokale autoriteiten opeens oog-in-oog
staat met een gewone burger; en voor die gewone burger die in een totaal
onnatuurlijke ambiance zijn verhaal mag/moet doen.

Niet gehinderd door enige bescheidenheid trekken de politici van Circus
Binnenhof nu al enige tijd door het land. Het gaat 'slechts' om
gemeenteraadsverkiezingen, maar niet eerder was de landelijke politiek zo alom
aanwezig in de lokale campagnes. Niet zozeer uit interesse voor de
gemeentepolitiek, maar vanwege het belang dat op 15 mei bij de
Tweede-Kamerverkiezingen op het spel staat. Op dit moment zijn de verhoudingen
zodanig dat de partij die aanstaande woensdag het minst gehavend uit de strijd
komt, zich de minste zorgen hoeft te maken over wat dezelfde partij over ruim
twee maanden staat te wachten. Veel is het niet, maar het politieke klimaat is
dan ook zo ongewis dat gevestigde partijen blij zijn met elke strohalm.

Maar het gevolg is wel dat omwille van de grote reddingsoperatie voor 15 mei de
lokale verkiezingen geheel van hun ziel zijn beroofd. Schaamteloos hebben de
Haagse eredivisiespelers de podia van hun lokale partijgenoten weggekaapt. Onder
het motto 'wat goed is voor het land, is ook goed voor de stad' is de campagne
voor de raadsverkiezingen ontaard in een grote generale repetitie voor de
Tweede-Kamerverkiezingen. En daarmee geeft de Haagse politiek haarfijn te kennen
nog steeds niets te begrijpen van het signaal dat de kiezers nu al keren
achtereen afgeven bij raadsverkiezingen. Die boodschap luidt dat er geen
sociaal-democratische stoeptegels, liberale lantaarnpalen of
christen-democratische cross-veldjes bestaan. De kiezer wil bij
raadsverkiezingen een oordeel kunnen uitspreken over lokale kwesties. Maar voor
in elk geval de wat grotere steden is het politieke kader er uitstekend in
geslaagd alle wezenlijke keuzes te verdonkeremanen. Meest gehoorde verzuchting
als het om de aanstaande verkiezingen gaat: ik zou absoluut niet weten waar ik
op moet stemmen.

De raadsverkiezingen van 1998 vormden met een opkomst van 59,5 procent een
dieptepunt. Uit het nationaal kiezersonderzoek van vier jaar geleden bleek dat
gebrek aan interesse of het niet kunnen maken van een keuze de meest gehoorde
verklaringen voor stemonthouding waren. Maar met die wetenschap hebben de
partijen vervolgens niets gedaan. Want dit jaar valt er nog minder te kiezen.
Politiseren lijkt een niet meer bestaande eigenschap.

Het antwoord van de kiezer zal zich naar alle waarschijnlijkheid uiten in een
nog lagere opkomst en nog meer steun voor de lokale partijen. En geef de kiezer
eens ongelijk. Stemmen is een recht, maar gekozenen vergeten maar al te vaak dat
het geschonken vertrouwen moet worden gekoesterd en elke keer weer opnieuw
verdiend. Aan dat laatste ontbreekt het volledig. Sinds steden worden gemanaged
en het woord gemeentebegroting is vervangen door omzet, zijn klassieke politieke
vraagstukken opgehouden te bestaan. Dat wil zeggen: de dilemma's bestaan nog wel
maar zijn onder het juk van het collegiaal bestuur weggemoffeld. Is het eenmaal
zover, dan hoeft verantwoording tegenover de kiezer ook niet meer plaats te
vinden, behalve dan de obligate aanwezigheid op straat, enkele weken voor de
verkiezingen.

De 'deus ex machina' heet dualisering van het gemeentebestuur. Het idee en ook
de hoop is dat door in het gemeentebestuur controle en uitvoering uit elkaar te
trekken de politiek terugkeert. Wethouders maken straks geen deel meer uit van
de gemeenteraad en gaan regeren, de raad controleert. Het staat allemaal te
gebeuren. Zoals de staatscommissie-Elzinga die hierover in 2000 aanbevelingen
deed stelde: 'Verandering van het overwegend monistische bestuursmodel in de
richting van een meer dualistisch bestel moet ook benut worden om gemeentelijke
politiek in institutionele zin open te breken en van zijn inclusieve en gesloten
karakter te bevrijden.'

Het klinkt veelbelovend, maar er is nu deze verandering er aan zit te komen
weinig van gemaakt. Natuurlijk, het nieuwe stelsel zal pas na de verkiezingen
worden ingevoerd. Maar de dualisering was toch bedoeld als instrument om de
rollen van bestuurders en raadsleden, in de woorden van de commissie-Elzinga, te
'herdefinieren'? 'Structuurverandering moet gepaard gaan met
cultuurverandering', aldus het rapport. Maar juist op dit laatste punt hebben de
lokale politici het tijdens de nu gevoerde campagne volledig laten afweten.
Voorzover er uberhaupt sprake was van een campagne ademde deze in niets de sfeer
van een meer open, politieke benadering. In de meeste steden was toch het parool
dat de bestaande brede consensus vooral in goede harmonie voortgezet diende te
worden.

Zodoende is er sprake van een uitermate armoedige campagne die alleen dankzij de
misplaatste dominantie van landelijke politici nog enige, maar wel verkeerde
kleur heeft gekregen. Want juist de massale aanwezigheid van de landelijke
lijsttrekkers heeft de lokale politici van landelijke partijen nog meer
onzichtbaar gemaakt. Terwijl op alle terreinen in de samenleving de
diversificatie doorzet, verabsoluteert de gevestigde politiek de uniformiteit.
Die houding gaat zich tegen de partijen keren. Zij die zich van deze politieke
monocultuur distantieren zijn aanstaande woensdag de winnaars van de
verkiezingen: de lokale partijen en de niet-stemmers.

Politieke partijen ; Verkiezingen ; Recht ; Politiek en Staat ; Staatsrecht ;
Gemeenten ; Binnenlandse Politiek ; Lokale Politiek

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              113 of 126 DOCUMENTS

                                NRC Handelsblad

                                 March 1, 2002

Jeanne d'Arc in Colombia

BYLINE: MARJON VAN ROYEN

SECTION: boeken; Pg. 30

LENGTH: 586 words


'U moet weten dat uw gezin in gevaar is. Om precies te zijn, doctora, we hebben
de sicarios (huurmoordenaars) al betaald' Direct in het eerste hoofdstuk van
haar autobiografie Woede in het hart maakt de Colombiaanse senator en
presidentskandidate Ingrid Betancourt, die deze week werd ontvoerd, duidelijk
waar het haar om gaat: hoe zij het in haar eentje opneemt tegen de corrupte
politiek van Colombia. Hoe zij en haar kinderen worden bedreigd door de
drugsmaffia die met de politiek is verweven. En hoe ze desondanks doorgaat.
'Voor hen, voor de Colombianen die generatie na generatie zijn geminacht en
uitgebuit door onze oligarchie', zo schrijft ze.

Woede in het hart is het verhaal van de beeldschone dochter uit een Colombiaans
elitegezin die een politieke roeping volgt. Haar vader was minister en
diplomaat, haar moeder parlementarier en schoonheidskoningin. Ze maakten deel
uit van dezelfde 'oligarchie', waartegen Ingrid later ten strijde trekt. Toch
waren haar ouders 'anders'. 'Al die mogelijkheden waarvan je hebt kunnen
profiteren, maken dat je Colombia nu veel verschuldigd bent', houdt haar vader
haar voor in de luxe Parijse diplomatenflat waar ze opgroeit.

Toch is het pas op haar 29ste dat haar roeping vorm krijgt. Ingrid leeft dan een
beschermd leventje als echtgenote van een Franse diplomaat. Het is 1989, de dag
dat presidentskandidaat Luis Carlos Galan wordt vermoord. Haar moeder, die als
liberaal parlementslid voor Galan werkt, is bij de aanslag aanwezig. Op dat
moment beseft Ingrid dat ze 'de fakkel van deze moreel onverzettelijke man moet
overnemen'.

Als een Colombiaanse Jeanne d'Arc zet ze vanaf dat moment haar leven op het spel
in een strijd tegen 'onze onwaardige politieke klasse'. In 1994 wordt ze tot
parlementslid gekozen. Als een dolleman stormt ze door de politiek. Ze deinst
nergens voor terug. Haar grote doelwit is president Ernesto Samper, een liberaal
die met geld van de Colombiaanse drugskartels is verkozen. Ze overleeft een
aanslag van de drugsmaffia. Onder druk van de huurmoordenaars die Samper op haar
dak stuurt, besluit ze haar kinderen naar het buitenland te sturen.

Woede in het hart geeft een fascinerende beschrijving van de intriges, en de
vaak regelrechte barbaarsheid van de politieke elite in Colombia. Maar
tegelijkertijd is er haar gebrek aan zelfrelativering en het idee dat zij
uitverkoren is om de natie te redden. 'Ik weet dat het gewone volk in mij zijn
hoop vindt', zei ze bij de presentatie van haar boek in Nederland. Niettemin
staat ze in de peilingen voor de verkiezingen in mei op ongeveer 1 procent.

Vorige week is Betancourt door de linkse guerrillabeweging FARC ontvoerd. Een
organisatie die ze radicaal afwijst en beschuldigt van drugshandel, maar die
volgens haar toch ook 'de schreeuw' is 'van degenen die niet meer uit de voeten
kunnen met deze bandietenstaat'. Opnieuw was het een wilde actie waardoor ze in
handen van de guerrilla viel. Tegen alle waarschuwingen in reed ze in haar jeep
een door guerrilleros beheerst gebied binnen. 'Zal men mij nu ik zover ben
gekomen ook vermoorden?', vraagt Betancourt aan het eind van haar boek. Die
vraag is nu actueler dan ooit.

Ingrid Betancourt: Woede in het hart. Uit het Frans vertaald door Marianne
Gaasbeek. De Geus, 255 blz. E18,-

Ingrid Betancourt foto Laurent Emmanuel/AP

Politiek en Staat ; Binnenlandse Politieke Onrust ; Burgeroorlogen ; Politiek en
Staat ; Binnenlandse politiek ; Kunst en Cultuur ; Kunst ; Taal- en Letterkunde
; Non fictie

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              114 of 126 DOCUMENTS

                                NRC Handelsblad

                               February 26, 2002

Verplichte opkomst

BYLINE: DOOR EEN ONZER REDACTEUREN

SECTION: Binnenland; Pg. 2

LENGTH: 179 words

DATELINE: DEN HAAG, 26 FEBR.


Hoogeveen wordt koploper genoemd door de mensen die het weten kunnen. Een van de
eerste gemeenten in Nederland waar direct contact tussen burgers en raadsleden
via internet mogelijk is. De belangstelling hiervoor is echter minimaal, zo
bleek het afgelopen weekeinde.

In het gemeentehuis van Hoogeveen namen amper vijftig mensen deel aan het
digitale debat, en het merendeel van hen was lid van de gemeenteraad. Verplichte
opkomst dus. Slechts een handjevol gewone burgers kwam binnenlopen voor het
debat, georganiseerd met het oog op de komende verkiezingen. Met moeite waren
zij te bewegen tot het stellen van een vraag of het maken van een opmerking.

Alleen Leefbaar Hoogeveen liet zich horen met kreten als: 'De werkgelegenheid
verdwijnt en er komen alleen autohandelaren voor terug.' Daarna vertrok de
lijsttrekker van LH naar Oostenrijk voor een weekje skien, de campagne
overlatend aan nummer 2.

Reacties en tips: frontberichten@nrc.nl

Verkiezingen ; Lokale politiek ; Recht ; Politiek en Staat ; Staatsrecht ;
Gemeenten ; Binnenlandse Politiek

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              115 of 126 DOCUMENTS

                                NRC Handelsblad

                               February 23, 2002

Nederland gooit privacy te grabbel ; VLOET

BYLINE: CORINE VLOET

SECTION: Leven &cetera; Pg. 51

LENGTH: 1179 words


Stel, u bent dictator in een middelgroot Balkanland, en u wilt nu wel eens
precies weten welke lastpakken zich tijdens demonstraties tegen uw bewind
opruiend en agressief gedragen. Dan heeft TNO exact de software die u zoekt.

Het onderzoeksinstituut presenteerde zijn 'automatische agressie detector video
software' tijdens een congres in 2000, en illustreerde die, tot lichte
verrassing van de congresgangers, aan de hand van videobeelden van de opstand
tegen Milosevic die een week eerder in Belgrado had plaatsgehad. Vorige week
vrijdag had het bedrijf de dubieuze eer om voor deze techniek een van de vier
Nederlandse Big Brother Awards in ontvangst te mogen nemen.

De Big Brother Awards, prijzen voor bedrijven, overheden of personen die de
privacy van de burger het meeste hebben geschaad, worden in het buitenland al
sinds 1998 uitgereikt, onder andere in Groot-Brittannie, Duitsland en de VS.
Vrijdag overhandigde dus een Nederlandse jury, bestaande uit
onderzoeksjournalisten, hoogleraren, advocaten en ICT-experts, in De Balie te
Amsterdam de prijs voor het eerst aan vier Nederlandse boosdoeners.

Ik vat het maar even voor u samen, want er hebben in de landelijke dagbladen
geen berichten gestaan over de prijsuitreiking. Niet een. Niet alleen
interesseren de meeste Nederlanders zich nauwelijks voor privacy-kwesties -
privacy, of het gebrek eraan, voel je doorgaans niet direct in je portemonnee -
maar ook is de schending ervan vaak onzichtbaar voor de gewone burger. Wist u
dat Big Brother Award-winnaar Monique de Vries (staatssecretaris van Verkeer en
Waterstaat) een moeizaam compromis over Europese privacyregels heeft
opengebroken, omdat die regels te streng zouden zijn in het licht van de
terrorismebestrijding?

In feite interesseren Nederlanders zich zo weinig voor hun privacy, dat als u
tot hier bent gekomen in dit stukje, dat waarschijnlijk betekent dat u ook een
van die dertig mensen was in het halflege zaaltje van De Balie. Onterecht,
waarschuwde de Britse journalist en onderzoeker Simon Davies, initiatiefnemer
van de Big Brother Awards. Want, vertelde hij, van alle landen waar hij de prijs
heeft helpen organiseren, heeft hij nergens zo'n schaamteloos manipulatieve,
cynische houding tegenover privacy aangetroffen als in Nederland.

Wat wil je ook, van het land dat de wereld het televisieprogramma Big Brother
schonk! Het land dat collectief een bonuskaart aan de sleutelbos heeft hangen,
waarmee voor een paar dubbeltjes 'voordeel' veel kostbaardere gegevens over
koopgedrag worden doorgeven aan de grootgrutter. George Orwell bleek nog te
idealistisch in 1984: hij dacht nog dat er tenminste grootschalige terreur voor
nodig zou zijn om burgers hun privacy te doen opgeven. Maar in Nederland vinden
de meeste mensen het doodgewoon dat ze, wanneer ze een nieuw mobiel
telefoonabonnement nemen, verplicht worden te vertellen of ze een huurhuis of
een koopwoning hebben, of ze fulltime werken, zo ja waar, en hoe lang al. De
meeste mensen vinden het doodgewoon dat ze dan, met het tekenen van het
contract, het telecombedrijf expliciet toestemming geven om deze informatie,
plus verkeersgegevens, door te verkopen aan derden. Of tenminste, dat probeerde
een zwaar geirriteerde verkoopster in een Libertel-winkel mij laatst uit te
leggen.

Toch is het merkwaardig, deze verregaande achteloosheid waar het de eigen
privacy betreft. De enige verklaring die ik kan bedenken voor dit aan
goedgelovigheid grenzende vertrouwen in de goede bedoelingen van overheid en
bedrijfsleven is ons Postbus 51-gevoel: de overtuiging dat het hier toch maar
goed geregeld is allemaal. Wij hebben geen Enron, onze premier is niet
verwikkeld in een omkoopschandaal. Goed, af en toe zijn er wat incidenten, het
OM is wat al te vlot bereid tot schikken, de politie wat al te vlijtig bij het
afnemen van schuldbekentenissen, en dan is daar nog dat mislukte fotorolletje,
maar in vergelijking met de ons omringende landen mag het geen naam hebben.
Nederland Deugt, lijkt de consensus, en dat willen we graag zo houden.

Misschien heeft het ook wel te maken met een langgekoesterde traditie van
openheid. Het Big Brother-huis is zo bezien niet meer dan een karikaturale
uitvergroting van de traditionele Hollandse doorzonwoning waarvan de gordijnen
altijd open zijn. Generaties Hollandse huisvrouwen hingen de was buiten in het
volle zicht van de buurt, om vooral te kunnen laten zien dat die was nog
smettelozer oogde dan de was van de buren. Wie zich niet laat zien heeft iets te
verbergen, of niet soms? Wie klaagt dat er voor Het Huwelijk (genomineerd voor
de Awards in de categorie 'overheid') 50.000 mensen werden 'gescreend' zonder
dat ze daarvan op de hoogte werden gesteld, is een zeurpiet en bederver van de
feestvreugde.

Op de dag dat de Big Brother Awards werden uitgereikt, keurde het kabinet een
voorstel goed om DNA-profielen op te slaan van alle veroordeelden van een
gewelds- of zedenmisdrijf. Dat geldt met terugwerkende kracht ook voor mensen
die nu al vastzitten. Het nieuws was goed voor een bericht in de kranten van
zaterdag; over principiele bezwaren heb ik sindsdien niemand gehoord. Dat
voorspelt weinig goeds voor de plannen van de commissie-Mevis, Big
Brother-winnaar in de categorie 'voorstellen' en wat mij betreft de overall
winner van dit jaar. De commissie, onder voorzitterschap van de Rotterdamse
hoogleraar strafrecht Mevis, wil een algemene inlichtingenplicht invoeren voor
bedrijven als banken, verzekeraars en telecomaanbieders om gegevens over klanten
af te staan aan politie en justitie, en om die gegevens te selecteren,
analyseren, en eventueel ook bij te houden in de toekomst.

Waarom is dit eigenlijk erg? Vooral sinds 11 september heerst er veel begrip bij
het publiek voor opsporingsdiensten van de overheid. Wie wil er niet een deel
van zijn privacy opgeven als daar meer veiligheid tegenover staat? Tegenstanders
kunnen slechts komen met vage abstracties als 'in strijd met maatschappelijke
beginselen van vertrouwelijkheid', of 'de fundamentele uitgangspunten van onze
strafrechtpleging'. Ja, de Geestelijke Gezondheidszorg Nederland die de
etniciteit van patienten al jaren centraal blijkt te registreren, dat vinden we
wel een beetje eng. Maar doorgaans is privacy een te abstract begrip, en de
aantasting ervan te onzichtbaar voor de slachtoffers, om de gemoederen echt in
beweging te kunnen brengen.

Het is daarom een voortreffelijk idee om hier elk jaar met de Big Brother Awards
wel iets van zichtbaar te maken. En als we ons daar vervolgens met z'n allen
niets van aantrekken, tja, dat bewijst alleen maar dat ieder land de
privacywetgeving krijgt die het verdient.

www.bigbrotherawards.nl

TNO-medewerkers Peter Schulein (links) en Wim Smith poseren met een van de vier
Big Brother Awards die vorige week zijn uitgereikt. Ook het Rijksinstituut voor
Volksgezondheid en Milieu (RIVM), staatssecretaris Monique de Vries (Verkeer en
Waterstaat) en de Rotterdamse hoogleraar P.Mevis vielen in de 'prijzen'. Foto
WFA

Privacy en geheimhouding ; Recht ; Burgerlijk Recht

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              116 of 126 DOCUMENTS

                                NRC Handelsblad

                               February 20, 2002

Pim Fortuyn 'keurig' tijdens debat

BYLINE: DOOR ONZE REDACTEUR GRETHA PAMA

SECTION: Binnenland; Pg. 6

LENGTH: 551 words

DATELINE: ROTTERDAM, 20 FEBR.


Pim Fortuyn trad gisteren voor het eerst sinds de breuk met Leefbaar Nederland
weer in het openbaar op. In een debat, als lijsttrekker van Leefbaar Rotterdam.

Hij had 'pech met zijn stelling', anders had hij het lijsttrekkersdebat
waarschijnlijk gewonnen. Nu werd hij 'een goede tweede'. Maar Pim Fortuyn,
Leefbaar Rotterdam, kreeg gisteren wel het eerste applaus, voor zijn verjaardag
(54). Hij kreeg ook de meeste aandacht: tientallen journalisten wachtten hem op,
meer dan er publiek was.

Werkgeversorganisatie VNO-NCW had gisteren in Rotterdam Airport Hotel het
traditionele lijsttrekkersdebat georganiseerd, voor de grootste lokale partijen.
Dat zijn in Rotterdam PvdA, VVD, CDA en GroenLinks (de coalitie) en D66,
Stadspartij Rotterdam (Manuel Kneepkens: 'De enige echte stadspartij, hoed u
voor namaak') en Leefbaar Rotterdam. De SP ontbrak.

'Hij heeft geen oplossingen, he', constateerde na afloop CDA-wethouder Sjaak van
der Tak, door de jury van werkgevers uitgeroepen tot winnaar van het debat. 'Hij
poneert alleen maar.' Loco-burgemeester Els Kuijper (PvdA) liet weten niet te
willen deelnemen aan een volgend college als Pim Fortuyns Leefbaar Rotterdam
daar ook in zou komen. Compagnons van Fortuyn blikten in de hal van het hotel
tevreden terug: 'Hij heeft zich keurig gedragen.'

Behalve dat Fortuyn hoorbaar fluisterde met D66-lijsttrekker Mea van Ravesteyn,
zijn buurvrouw, een keer wegliep ('Meneer Fortuyn! Meneer Fortuyn! Waar gaat u
naar toe?') en veel interrumpeerde ('Waarom pesten jullie die luchthaven toch
zo?') was dat het geval. Hij gebruikte zijn stelling, over een mogelijke fusie
tussen havenbedrijf, ontwikkelingsbedrijf en de dienst stedenbouw, 'om eens even
de inhoud van mijn programma neer te zetten'. Fortuyn zei meer ruimte voor
bedrijven te willen, minder doorlating van drugs via de haven, meer en betere
woningbouw en langere openingstijden voor het vliegveld.

Dat staat inderdaad in 'onze leidraad', het definitieve partijprogramma dat
sinds een paar dagen op de eigen website (www.leefbaarrotterdam.nl) van de
partij valt te lezen. Leefbaar Rotterdam wil, aldus de leidraad, 'op
fatsoenlijke en positieve wijze de onvrede kanaliseren en omzetten in
daadkrachtig beleid'. Artikel 1 van de Grondwet, dat de lijsttrekker anderhalve
week geleden nog zei te willen afschaffen, wordt expliciet aangehaald. 'Leefbaar
Rotterdam is een partij die alle vormen van racisme en discriminatie met kracht
wil bestrijden.' Verder wil de partij meer politie, goed onderwijs en een
hardere aanpak van werklozen en immigranten.

Het lijsttrekkersdebat werd gehouden in een zaal van louter genodigden: leden
van de werkgeversvereniging en journalisten. Gewone burgers ontbraken. Zij
hadden Pim Fortuyn wel tot winnaar uitgeroepen: twaalf van de vijfenveertig
zetels zou hij krijgen als er nu verkiezingen werden gehouden, aldus een
gemeentelijke peiling.

De deelnemers aan het lijsttrekkersdebat in Rotterdam. V.l.n.r Mea van Ravesteyn
(D66), Pim Fortuyn (Leefbaar Rotterdam), Wethouder Els Kuijper (PvdA), Manuel
Kneepkens (Stadspartij Rotterdam), Nico Janssens (VVD), Bea Kruse (GroenLinks)
en Sjaak van der Tak (CDA). (Foto Roel Rozenburg)

Verkiezingen ; Lokale politiek ; Recht ; Politiek en Staat ; Staatsrecht ;
Gemeenten ; Binnenlandse Politiek

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              117 of 126 DOCUMENTS

                                NRC Handelsblad

                               February 18, 2002

Binnen de ring ; EINDHOVEN

BYLINE: ARJEN SCHREUDER

SECTION: Binnenland; Pg. 6

LENGTH: 515 words


De sloop vordert. Bulldozers nemen gulzige happen uit de huizen die tachtig jaar
geleden voor de gewone man werden neergezet. Inmiddels zijn ze echter te slecht
om nog voor renovatie in aanmerking te komen, zo blijkt uit onderzoek naar de
Kempensebaan aan de rand van het centrum van Eindhoven, vlak naast de ringweg.

Een enkel huizenrijtje staat er nog. De ramen zijn ingegooid, gordijnen
wapperen, een poes sluipt een trap op.

Honderd gezinnen zijn de afgelopen maanden verhuisd naar een wisselwoning van de
woningcorporatie. Ze zijn in afwachting van nieuwbouw die over anderhalf jaar
wel ongeveer klaar zou zijn. Dan zou de achterstandswijk Lakerlopen als eerste
van twaalf wijken grondig vernieuwd zijn, compleet met een verlengde Paulus
Potterstraat om een winkelcentrum beter bereikbaar te maken en de bevoorrading
te vergemakkelijken. De straat zou daartoe moeten worden verbreed en om die
reden zouden ook een paar hoekhuizen moeten worden gesloopt, zoals cafetaria
annex broodjeszaak Baretta. De Baretta's kregen onlangs te horen dat ze over een
jaar weg moeten zijn. Ze mogen verkassen naar een veel rustigere en dus
ongunstigere locatie verderop. Dat is ons einde, veronderstelt Janny Baretta,
maar ze laat het er niet bij zitten want ze heeft geen dertig jaar gewerkt om
naar de soos te gaan. Met de soos is de sociale dienst bedoeld.

De vraag is nu of de bouwplannen doorgaan. Twee bewoners weigeren hun huis te
verlaten. Ze worden bijgestaan door de zoon van een van hen, een slimme jurist
die gemeente en woningcorporatie erop wijst dat de verhuiskostenvergoeding te
laag is, dat de hun aangeboden wisselwoning te ver van hun huidige huis ligt en
vooral dat de bouwplannen nog steeds niet de wettelijke procedures hebben
doorlopen, onder andere omdat de provincie er nog altijd geen toestemming voor
heeft gegeven. Daar komt bij dat een bekende boksschool in de wijk (goed voor
zeven bokskampioenen uit de Nederlandse selectie) vorig jaar door de rechter in
het gelijk werd gesteld toen de gemeente de sportschool ten behoeve van het
verleggen van de Paulus Potterstraat weg wilde hebben en illegaal wilde laten
verklaren. Dat ging dus niet door, en eigenaar Ron Rovers gaat alleen weg als
hij er vijfhonderd vierkante meter terugkrijgt.

De gemeente ziet het probleem niet zo. Het klopt dat de bouwplannen nog niet
zijn uitgewerkt en dat nog niet bekend is waar de nieuwe Paulus Potterstraat op
uitkomt, en ook zijn er problemen met het bestemmingsplan 'Eindhoven binnen de
ring'. Maar dat er huizen worden gebouwd is wel zeker en met de sportschool zijn
we in onderhandeling.

Bokser Rovers weet van niets. Sterker, hij vermoedt dat als er binnenkort dan
eindelijk iemand van de gemeente contact opneemt, het nog zeker twee jaar zal
duren voordat er zaken zijn gedaan en dus is er volgens hem maar een conclusie
mogelijk, namelijk dat de honderd mensen die in hun wisselwoning zitten te
wachten, gigantisch voor de gek zijn gehouden. Onzin, zegt woningcorporatie SWS,
en de sloop gaat door.

Stadsvernieuwing ; Infrastructuur ; Volkshuisvesting

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              118 of 126 DOCUMENTS

                                NRC Handelsblad

                                February 8, 2002

Paradijs van smeltend ijzer

BYLINE: MICHEL KRIELAARS

SECTION: boeken; Pg. 28

LENGTH: 1183 words


In een serie over vertaalde klassieken deze week

Voor de Tsjechische schrijver Bohumil Hrabal (1914-1997) waren intellectuelen
niet de maat der dingen, omdat zij hun kennis voornamelijk uit boeken haalden en
van het echte leven geen sjoege hadden. Hrabal voelde zich meer thuis bij het
gewone volk, waaruit hij menig hoofdpersoon voor zijn romans en verhalen
rekruteerde. De helden van zijn boeken zijn dan ook geen aan het leven
twijfelende academici, maar fabrieksarbeiders, kelners, papierpletters of
kaartjescontroleurs. Onopvallende, bijna simpele lieden, die echter van geen
ophouden weten als het gaat om het vertellen van hun levensverhaal. Stuk voor
stuk zijn het opscheppers, met een scherp oog voor het groteske van het
menselijk bestaan. Tegelijkertijd hebben ze vaak enorme ambities en willen ze de
beste kelner of de beste papierpletter ter wereld zijn. Ze zijn dromers die naar
iets groters en beters verlangen. Toch nemen ze bijna altijd de verkeerde
beslissingen, alsof ze het er, uit een of andere fatalistische neiging, om doen.
En als het hun toch lukt hun dromen te realiseren, maakt de boze buitenwereld in
de vorm van oorlog en dictatuur er meteen een einde aan.

Het zijn precies die elementen die het werk van Hrabal zo bijzonder maken. Want
juist door dat vallen en opstaan ontpoppen zijn helden zich tot kleine filosofen
en maatschappijcritici, die als geen ander doorhebben waar het in het leven om
draait. Het mooie aan Hrabals wijze van vertellen is bovendien dat hij zijn
verhalen altijd als een symfonie opbouwt en na een kalm introductiedeel via een
dramatische climax naar een harmonieus einde streeft, waarin een zekere hoop op
betere tijden doorklinkt.

Zo redt de ongewassen papierpletter Hanta uit de roman Al te luide eenzaamheid
de - door het communistische regime verboden - werken van Aristoteles van de
vernietiging. Hij begint ze te lezen en ontdekt aldus de schoonheid van de
klassieke oudheid. Zijn grootste wens is het nu om een bezoek te brengen aan de
geboorteplaats van Aristoteles, waar hij in zijn ondergoed over de atletiekbaan
van Olympia wil rennen. Als hij daaraan denkt is hij zelfs bereid zich te
wassen, alsof hij daarmee het vuil van het communisme afschudt om eindelijk een
vrij en gelukkig mens te zijn.

Net als Hanta heeft Hrabal een tijdje als papierpletter gewerkt, zoals hij ook
arbeider is geweest in de staalfabriek Poldi. In de onlangs verschenen bundel De
toverfluit zijn twee verhalen opgenomen die zich daar afspelen. In 'Jarmilka',
geschreven in de jaren vijftig maar pas in 1964 in gekuiste versie voor het
eerst gepubliceerd, is de fabriek een microkosmos waarin hel en hemel
samenkomen. Rode draad in het verhaal is de mooie fabrieksarbeidster Jarmilka.
Ze beklaagt zich tegenover de verteller voortdurend over de 'lieve jongen' die
haar zwanger heeft gemaakt en niets meer van haar wil weten. Naast die
zwangerschap hebben ze het over banalere kwesties, flirten ze wat met elkaar en
kankeren ze er vrolijk op los.

Maar achter die eerste laag van het verhaal schuilt een veel groter drama dat
niets met Jarmilka te maken heeft. Zo wordt haar gejeremieer almaar onderbroken
door de fabrieksarbeider Hannes, die niet ophoudt met het vertellen van zijn
gruwelijke belevenissen als gevangene in een nazi-concentratiekamp. Martelingen,
executies en brute moord dringen zo het verhaal binnen. De verteller doet daar
nog een steentje bij, door op een subtiele wijze de communistische terreur te
kritiseren.

Het bijzondere aan dit verhaal is dat Hrabals Nederlandse vertaler Kees Mercks
uit drie vroegere versies van 'Jarmilka' een oertekst heeft samengesteld, waarin
alle wijzigingen van de censuur ongedaan zijn gemaakt. Op die manier is een
verhaal ontstaan zoals Hrabal dat waarschijnlijk heeft bedoeld. Mercks moet er
bovendien een heidens karwei aan hebben gehad en verdient dan ook alle lof, want
het resultaat van zijn inspanningen is indrukwekkend.

De toverfluit is sowieso een bijzonder boek, omdat het door Mercks persoonlijk
geselecteerde verhalen bevat die samen een goed overzicht bieden van Hrabals
literaire ontwikkeling. Zo is 'Beeldschone Poldi', het tweede verhaal uit de
bundel, een heuse liefdesverklaring aan het smeltende ijzer, de gloeiende ovens
en de zware fysieke arbeid. Poldi was voor Hrabal een paradijs, dat hem in staat
stelde te ontvluchten aan het grauwe leven buiten de fabriekspoort.

Van een nog grotere schoonheid is misschien wel het verhaal 'Mooipraters'. Het
speelt zich af dichtbij een cementfabriek en een militair oefenterrein waar
behalve op zondag dagelijks tussen tien en drie uur onophoudelijk granaten
ontploffen. Bovendien ligt alles binnen en buiten het huis onder het cementstof.
'De zondagen zijn hier zo triest', zegt een van de personages aan het eind van
het verhaal. 'Dan heerst er zo'n plechtige stilte dat 't pijn aan je oren doet.
Dan zetten we de radio aan en speelt Jirka vanaf 's ochtends vroeg op z'n
helicoon. Dan zijn we zo blij dat 't nog maar een nachtje slapen is voor onze
soldaatjes 'r weer zijn...'

De laatste twee verhalen in de bundel, 'De toverfluit' en 'De novemberorkaan',
dateren uit de dagen rondom de Fluwelen Revolutie van 1989 en zijn literaire
egodocumenten of, zoals Hrabal het noemde, literaire journalistiek. In 'De
toverfluit' beschrijft Hrabal zichzelf als een oude man die het stadium van
totale leegte, van 'al te luide eenzaamheid', heeft bereikt. Het leven heeft
voor hem zijn betekenis verloren nu zijn vrouw is overleden en hij niet meer
weet waar hij het zoeken moet. Voortdurend overweegt hij zelfmoord en wil hij
van de vijfde verdieping springen van het flatgebouw waarin hij woont. Hij haalt
Kafka aan, die ook van een vijfde verdieping heeft willen springen en denkt aan
zelfmoordenaars als Seneca en de vader van Schopenhauer. En terwijl die
gedachten door hem heen gaan en hem uiteindelijk van die zelfmoord weerhouden,
vinden in het centrum van Praag de demonstraties plaats die een paar maanden
later het regime ten val zullen brengen.

Hrabal heeft die tijd heel bewust meegemaakt, zoals blijkt uit 'De
novemberorkaan'. Het is onder meer een eerbetoon aan de ongewapende
demonstranten, die doen wat Hrabal zelf nooit heeft gedurfd: actief protesteren
tegen de dictatuur. De voornaamste reden voor die opstelling was dat hij nu
eenmaal gelezen wilde worden, desnoods in gecensureerde vorm.

De dood kwam voor Hrabal pas acht jaar na de val van het communistische regime,
toen hij tijdens het voederen van de duiven uit een raam viel op de vijfde
verdieping van een Praags ziekenhuis. Niemand zal ooit weten of het een ongeluk
is geweest of zelfmoord. Maar eigenlijk doet dat er niet toe, zolang zijn boeken
maar gelezen en uitgegeven worden, zodat je kunt blijven genieten van zijn
schitterende stijl, zijn boeiende personages en zijn absurdistische, troostende
wereldbeeld.

De toverfluit van Bohumil Hrabal (vert. Kees Mercks, Bert Bakker, 230 blz,
eur12,48).

Buitenlandse literatuur

Bohumil Hrabal Foto Milan Jankovic

Kunst en Cultuur; Kunst; Taal- en Letterkunde; Literatuur

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              119 of 126 DOCUMENTS

                                NRC Handelsblad

                                February 6, 2002

Voorkom gesjoemel met privacyregels ; Met privacy mag niet gesjoemeld worden

BYLINE: F. KUITENBROUWER

SECTION: Opinie; Pg. 7

LENGTH: 953 words


Op het ministerie van Justitie wordt gestudeerd op de voorstellen van de
commissie-Mevis over het vergaren van gegevens van burgers voor politie- en
justitieonderzoek. Maar een algemene inlichtingenplicht voor de burger tegenover
de overheid is meer dan een brug te ver, vindt F.Kuitenbrouwer.

Een politie-ambtenaar houdt een burger staande en zegt: 'we zagen net bij u een
meneer vertrekken. Heeft u zijn naam in uw adresboekje? Zo ja, geef op'. Een
officier van justitie gelast een burger om gegevens uit zijn persoonlijk dagboek
aan hem mee te delen. Iemand die elke dag een dagboek bijhoudt krijgt het bevel
dat voort te zetten ten behoeve van de justitie.

Naar Nederlandse begrippen zijn dit absurde situaties en principieel volstrekt
verwerpelijk. Toch zijn dit de logische consequenties van voorstellen die op dit
moment serieus worden bestudeerd door het ministerie van Justitie. De
aanbevelingen werden in mei vorig jaar gedaan door een commissie onder
voorzitterschap van de Rotterdamse hoogleraar strafrecht P.A.M.Mevis in een
rapport over gegevensvergaring ten behoeve van de strafvordering.

Het was de commissie natuurlijk niet echt begonnen om het adresboekje van de
gewone burger. Het werkelijke doelwit waren de ongekende mogelijkheden die de
moderne informatie- en communicatietechnologie (ICT) aan de overheid biedt. Zo
moeten banken, verzekeraars en internetdienstenaanbieders kunnen worden
verplicht alle hun bekende communicatiepatronen van hun klanten bij te houden,
te analyseren en bij Justitie aan te leveren.

De voorstellen zijn, zoals dat heet, nog in consultatie bij organisaties als de
Orde van Advocaten en de Vereniging voor Rechtspraak, maar minister Korthals
(Justitie) heeft laten doorschemeren dat hij er wel voor voelt. Hij kondigde op
voorhand aan geen last te hebben van 'koudwatervrees' waar het bezwaren op grond
van de privacywetgeving betreft.

Toch gaat het hier om weinig minder dan een algemene inlichtingenplicht voor de
burger tegenover de overheid. Dat is 'een trendbreuk met fundamentele
uitgangspunten van onze strafrechtspleging', aldus de Groningse onderzoeker Mac
Gillavry in het Juristenblad van 31 augustus 2001. De aanbevelingen zijn
trouwens een breuk met de beginselen van wetgeving voor de elektronische snelweg
die de regering zelf in 1998 formuleerde. De hoofdregel luidt: 'wat off-line
geldt moet ook on-line gelden.' In de gewone wereld is het nog steeds niet zo
dat een supermarkt verplicht is om aan een politieman op eerste aanmaning zijn
klantenbestand over te leggen. Laat staan dat hij voor een officier van justitie
moet uitpluizen wie bijvoorbeeld allemaal naar u een e-mail hebben gestuurd.

En het gaat niet alleen om 'de ongebreidelde nieuwsgierigheid van de staat',
waarschuwt Sjoera Nas, medewerker van de internetprovider XS4ALL, in het blad
Mediaforum. Achter politie en justitie staan auteursrechtenbureaus maar ook
werkgevers (e-mailcontrole) te trappelen om de provider te verplichten zijn
databestanden voor hen te doorzoeken. Het gaat allemaal ten koste van de
primaire opdracht een snelle en betrouwbare internettoegang te verzorgen.

De vrijheid van het internet staat toch al onder geweldige druk door een
schaarbeweging van overheden en bedrijfsleven. Het bedrijfsleven wil zekerheid
en dringt daarom aan op regels voor internet. Tegelijk gebruikt het zelf de
geautomatiseerde klantenbestanden graag als informatiebron. Naarmate het
zakenleven meer registreert onstaat een standard practice die het makkelijker
maakt voor de overheid gegevens te vorderen. Het wordt navenant moeilijker voor
bedrijven zich te beroepen op de vertrouwensrelatie met hun klanten, ook al is
die wettelijk erkend.

Het voornaamste argument van de commissie-Mevis is nu net dat banken, providers
et cetera steeds minder weten waar ze aan toe zijn. Dat is echter geen reden hun
klanten dan maar vogelvrij te verklaren. 'Verplichtingen waarover wij niet
zouden piekeren om ze in het papieren tijdperk in te voeren, worden onder het
mom van noodzakelijke technische aanpassingen aan de ICT-wereld zonder
principiele discussie door een zijdeur naar binnen gefietst', protesteerde de
Amsterdamse hoogleraar Informatierecht E.J.Dommering in het internetmagazine
Netkwesties. Hij vindt dat het rapport-Mevis 'ons denken over de rechtsstaat
corrumpeert'.

Of keert de wal vanzelf het schip? Deze troostrijke gedachte werd onlangs naar
voren gebracht op een congres van het Rathenau Instituut over privacy na de
elfde september. Neem de gezichtherkenningstechnologie waarover zoveel ophef
wordt gemaakt. Het nieuwe systeem werd toegepast bij de Super Bowl in Florida en
herkende niemand, aldus een spreker van de American Civil Liberties Union.
Nieuwe wettelijke informatiebevoegdheden voor de diensten scheppen voornamelijk
een verlammende overload.

De Nederlandse telecommunicatie-expert Van Till heeft een verklaring voor het
fenomeen dat hij betitelde als 'dodelijke wetgeving'. Het controlemodel moet net
zo ingewikkeld zijn als de werkelijkheid die men wil controleren. Daardoor loopt
het geheid vast: 'de wraak van de complexiteit'.

Dat neemt niet weg dat een dodelijke wet gebrekkig of niet het leven behoorlijk
kan bederven. 'Kind van de rekening is met name de onverdachte burger. In
toenemende mate zal hij betrokken raken bij de verstrekking van persoonsgegevens
zonder dat hij hier achter zal kunnen komen', waarschuwt Mac Gillavry naar
aanleiding van de Nederlandse voorstellen. Dat soort bezwaren vallen niet als
koudwatervrees af te doen.

F. Kuitenbrouwer is redacteur van NRC Handelsblad.

Privacy en geheimhouding ; Politie ; Strafrecht ; Recht ; Politiek en Staat ;
Openbaar Bestuur ; Burgerlijk Recht

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              120 of 126 DOCUMENTS

                                NRC Handelsblad

                                February 4, 2002

HONINGZOETE WITTEBROODSWEKEN

BYLINE: DOOR JOEP HABETS ; FOTOGRAFIE BART NIEUWENHUIJS

SECTION: Achterpagina; Pg. 20

LENGTH: 1241 words


Houdt Maxima van een lekkere, dikke, bruine boterham met kaas of van een sneetje
wit met honing? Tegenwoordig winnen de zemelen het van het zuivere witte meel.

Dit is het begin van iets moois. Het is vitaal. Er zitten belletjes in. Het
gist. Nog maar kort geleden was het een levenloos, grauw papje van tarwebloem en
water, verstopt onder een vochtige theedoek op het keukenaanrecht. In de lucht
zwervende gistbacillen hebben nu hun werk gedaan. Ze hebben zich genesteld in
het mengsel en gezorgd voor de transformatie tot zuurdesem. Gemengd met dezelfde
nederige ingredienten, water en bloem, plus een beetje zout, groeit het
zuurdesem eerst uit tot een onaanzienlijke deegbal en uiteindelijk tot een
kloek, goudbruin, geurig brood met een knapperige korst en smakelijk kruim.

Het ontstaan van het brood is en blijft een wonderbaarlijke gebeurtenis. Ze
kunnen wel zeggen dat het van de gluten in het meel komt, van de kooldioxide die
de gisten afscheiden en van het moleculair krachtenspel, maar in essentie blijft
het een mysterie.

Brood staat aan het begin van de culinaire beschaving, waarin voedzaamheid en
genot beide tot hun recht komen. Het is een bewijs van civilisatie: brood bakken
vergt dat er tarwe wordt geteeld, dat er meel kan worden gemalen en dat er ovens
zijn.

De verborgen kracht van het gist boezemde zowel vrees als ontzag in. Fermentatie
werd soms gezien als verwerpelijk en was reden om een verbod op gerezen brood
uit te vaardigen. De magie van het rijzen en van de wonderlijke transformatie
tijdens het bakken lijken nog sterker te worden als het om wittebrood gaat.
Brood van het zuivere, witte meel stond eeuwen lang in hoog aanzien. Het gewone
volk at gerstekoeken en roggebrood, de welgestelden veroorloofden zich
wittebrood. Niet in het minst in onze streken, waar het van geimporteerde en dus
dure tarwe moest worden gebakken. Wittebrood was feestelijk brood, het diende
als offergave, het was een symbool van vruchtbaarheid en stond zo niet voor
zorgeloze jaren dan toch voor zorgeloze weken.

Langzamerhand is het imago van wittebrood beschadigd geraakt. Het is nog slechts
goed voor baby's, zieken en zwakken. Op zijn best is het een tikje wuft brood,
maar smaak, kracht en voedingsstoffen zitten in bruin brood of liever nog in
volkorenbrood.

Bruinbrood ondervindt nog niet zo heel lang respect. Vanouds zijn er
pleitbezorgers voor bruinbrood geweest, maar die kregen niet echt voet aan de
grond. De omslag kwam pas in de jaren '70 van de vorige eeuw. Het waren de
hoogtijdagen van Kingcorn. Volgens de fameuze reclamecampagne gingen kinderen
die er thuis van verstoken bleven, liever bij Japie wonen waar het populaire,
maar inferieure fabrieksbrood wel op tafel kwam. In de collectieve herinnering
is dit wittebrood heel bleek. Het is nog het best te vergelijken met het karamel
gekleurde en met wat zemelen opgevoerde wittebrood waartegen de Engelse culinair
publiciste Elizabeth David in die jaren van leer trok.

In Nederland voerde PvdA-Kamerlid Gerda Brautigam de troepen aan, door in de
Tweede Kamer kritische vragen te stellen over de kwaliteit van het brood. En
staat brood ook niet voor de kwaliteit van het leven? Hoe maakbaar is de
samenleving als er niet eens goed brood kan worden gebakken?

Hoe dan ook, Kingcorn werd de katalysator van het verzet tegen het fabrieksbrood
en van de propaganda voor het bruinbrood. Want tegelijk met de oppositie tegen
het fabrieksbrood won het bruinbrood aan populariteit. De inzichten over de
heilzaamheid van voedingsvezels voor de spijsvertering en over de mogelijke
preventie van ziekten braken snel door. In luttele jaren tijd wilde niemand meer
bij Japie wonen. Werden jarenlang op een bruin brood twee witte broden verkocht,
in een decennium sloeg de verhouding om. Deze ontwikkeling heeft zich daarna
gestaag voortgezet, nu is het aandeel van het wittebrood nog maar 20 procent.

De omslag in het brooddenken had zichtbare gevolgen. Hadden bakkerswinkels nog
trots de vermelding 'Eerste, mechanische broodfabriek' in gladde, glimmende
letters op de gevel staan, al spoedig werden die vervangen door archaische
broodplanken waarop in gebrandschilderde letters namen als 'Het Backhuys'
prijkten. De 'warme' en 'echte' bakkers deden hun intrede. Een aanduiding die
niet wil zeggen dat er altijd fantastisch brood wordt gebakken, maar veelal toch
beter dan het in ongenade gevallen fabrieksbrood. Dat kreeg overigens ook snel
een ambachtelijke uitstraling aangemeten.

Koekjes bij de thee

De controverse over wittebrood dan wel bruinbrood is heel oud. Hippocrates sprak
zich er al over uit. Bruinbrood laxeert beter, wittebrood verteert beter, meende
hij. Dat strookt, bijna tweeeneenhalf millennium later, nagenoeg met de nieuwste
inzichten over brood. In bruinbrood zitten meer voedingsstoffen, maar het
lichaam neemt ze minder gemakkelijk op dan de voedingsstoffen in wittebrood.
Bruinbrood wint als het gaat om vitaminen en mineralen, maar 'voor mensen met
een normaal en evenwichtig dieet zijn beide soorten volledig aanvaardbaar',
meldt Harold McGee in Over eten en koken.

Mooi, dan kunnen we gewoon nemen wat het lekkerste is. Als je pas getrouwd bent,
krijg je koekjes bij de thee, honing op je brood. Dat moet wittebrood zijn. Net
als gerookte zalm en hagelslag gedijt honing het best op wit brood. Kaas
daarentegen is een typisch bruinbroodbeleg. Ham kan op bruin en wit. Uitsmijters
en kroketten hebben bij voorkeur wit brood als bordbedekker.

Bij de gastronomische voorhoede is het wittebrood ook weer in trek, maar dan wel
van een serieuze bakker of, liever nog, zelf gebakken. Niet helemaal in
overeenstemming met de ode aan het eerzame handwerk was een paar jaar geleden de
broodbakmachine, een van de toppers onder de decembercadeaus. Geheel culinair
correct is het zuurdesembrood, dat op een kleine doch fervente schare
liefhebbers mag rekenen. Dit 'oerbrood' sluit perfect aan op de hang naar
eenvoud en het ondergaan van basale genoegens. Desnoods wordt het zuurdesembrood
uit Parijs betrokken.

De Amerikaanse culinaire journalist Jeffrey Steingarten wijdde zich ooit aan het
zelf maken van een zuurdesembrood. Het nadeel van een begenadigd schrijver is
dat hij je van iets kan afhouden. Uit zijn vermakelijke, mogelijk wat
aangedikte, verslag van zijn pogingen een zuurdesembrood te maken, had ik de les
getrokken er nooit aan te beginnen. Een pasgeboren baby leek minder zorg te
vragen dan het gistdeeg dat Steingarten onder zijn hoede nam. Het moest
regelmatig, dag en nacht, worden 'gevoed'. Na een afwezigheid van een paar dagen
bleek het te zijn geexplodeerd en dat dreigde ook met zijn huwelijk te gebeuren.

Pas jaren later las ik een nuchtere beschrijving van een werkwijze die me niet
bijster moeilijk leek en die toch was omgeven met de heroiek van 'het temmen van
wilde gisten'. In de praktijk blijkt het ook een betrekkelijk eenvoudig karwei,
zij het met ongewisse resultaten. Al zes weken houd ik mijn gistdeeg in leven.
Het is geen bron van constante zorg. Op zijn tijd vraagt het enige aandacht, het
deeg moet dan met een beetje bloem en water worden bijgevoerd. Ettelijke broden
heb ik ermee tot rijzen gebracht. Het geeft een goed mild-zuur smakend brood,
maar het is mij na herhaalde pogingen nog niet gelukt er ook een fraai ogend
brood van te maken. En dat begint toch een beetje te irriteren, zo na een week
of zes. M

Gastronomie ; Recreatie en Vrijetijdsbesteding

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              121 of 126 DOCUMENTS

                                NRC Handelsblad

                                February 2, 2002

Hermans en Korthals

BYLINE: LEO PRICK

SECTION: Wetenschap & Onderwijs; Pg. 43

LENGTH: 607 words


Donkere wolken trekken zich samen boven de VVD. Niet alleen vanwege de
concurrentie van Leefbaar Nederland, maar ook doordat de komende verkiezingen de
law-and-order troef niet kan worden uitgespeeld. Korthals mocht van de Kamer
weliswaar aanblijven, maar dan wel als aangeschoten wild. Het was vooral zijn
uitstraling van relativerende, nonchalante jurist die Korthals de das om deed.
In diezelfde situatie had Hermans zich ongetwijfeld veel beter geweerd, want als
er een minister is van wie je van een competente Tweede Kamer mocht verwachten
dat hem de oren werden gewassen, dan is hij dat wel.

Wat zegt u? Hij heeft veel extra geld voor onderwijs binnengehaald? Nee, dat
heeft Hermans niet gedaan, dat deed de tijdgeest, dezelfde tijdgeest die in de
jaren daarvoor bewerkstelligde dat het onderwijs kapot werd bezuinigd. Die
wispelturige tijdgeest was Hermans welgevallig toen, toevallig hij, overigens
alweer een jaar of twee, minister was.

Die minister heeft zich wat het basis- en voortgezet onderwijs betreft,
voornamelijk bemoeid met financiering en personeel. Het alles overheersende
personele probleem waar hij zich voor geplaatst zag, was het lerarentekort. Aan
de oplossing daarvan heeft Hermans nul bijgedragen. Hij had met de scholen om de
tafel moeten gaan zitten voor het ontwerpen van wat je zou kunnen noemen a la
carte opleidingen: een school bekijkt wat iemand kan, wat voor opleiding die
heeft, maakt rapport van wat betrokkene nog moet leren en de minister zorgt
ervoor dat dit mogelijk wordt gemaakt. In plaats daarvan koos de minister voor
standaardoplossingen die in geen enkel geval voldeden.

Een ander streven van Hermans is steeds weer geweest te stimuleren dat ouders of
studenten meer bijdragen aan hun opleiding. Dit doet hij met argumenten van het
niveau: waarom mag ik wel extra geld geven aan allochtone leerlingen en mogen
welgestelde ouders dat niet aan hun eigen kinderen. Gelukkig vond de minister
bij zijn drammen steeds de Kamer tegenover zich.

De laatste mislukking van de minister betreft van hetzelfde laken een pak,
namelijk zijn poging dure universitaire opleidingen te creeren. Excellente
opleidingen voor excellente studenten. Waarom die extra geld moeten kosten? Dat
begrijpt gelukkig ook Ed d'Hondt, de voorzitter van de vereniging van
universiteiten, niet. Maar het heeft ook niets met inhoud te maken. Hermans'
voorstel past in zijn streven op alle niveaus beter, fraaier, luxer onderwijs te
creeren voor welgestelden. En voor het gewone volk van klompenschool tot
klompenuniversiteit.

Om toch nog iets binnen te halen aan personele dynamiek wil de minister leraren
de gelegenheid geven zich als maatschap te organiseren. De vergrijsde Algemene
Onderwijsbond AOb, blijkbaar op zoek naar het aureool van jong en dynamisch,
jubelt: 'De leraar is steeds meer de uitvoerder van elders bedachte plannen
geworden. Door zich in een maatschap te organiseren kan hij zich puur met
lesgeven bezighouden.' Ik verzoek u niet dit net zo vaak te lezen tot u het
begrijpt, want daarmee zou ik u uw weekend afnemen.

De VVD heeft er indertijd buitengewoon onverstandig aan gedaan Hermans op
onderwijs en Korthals op justitie te benoemen. Het had andersom gemoeten. De
quasigedecideerde Hermans had zijn beleid, ongeacht wat het was, verdedigd met
de vastberadenheid van de onwrikbare crimefighter. Korthals had op onderwijs
altijd iets nuttigers gedaan dan steeds weer dezelfde doodlopende straat
inslaan. Dat Hermans geen verstand heeft van justitie? Wat maakt dat uit, van
onderwijs toch net zo min.

prick@nrc.nl

ILLUSTRATIE ANKI POSTHUMUS

Hoger onderwijs ; Onderwijs

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              122 of 126 DOCUMENTS

                                NRC Handelsblad

                                February 2, 2002

Dankzij Silvia geen circus ; ZWEDEN

BYLINE: PAUL LUTTIKHUIS

SECTION: Thema; Pg. 50

LENGTH: 641 words


Prinses Madeleine, de jongste dochter van de Zweedse koning Carl XVI Gustaf en
koningin Silvia, hoopte in Londen te kunnen leven als 'een normaal meisje' van
19 jaar. Maar de paparazzi, na de dood van prinses Diana naarstig op zoek naar
een nieuwe prooi, hebben haar het land uitgejaagd. Ze is een paar weken geleden
teruggegaan naar Zweden, waar ze minder geplaagd wordt door opdringerige media.

In het verleden was de privacy van de Zweedse koninklijke familie in eigen land
redelijk gegarandeerd. Maar de tijd dat ze ongestoord op straat konden wandelen,
is voorbij. In de loop der jaren, zeker sinds de 24-jarige kroonprinses Victoria
de huwbare leeftijd heeft bereikt, is de belangstelling van Zweedse
boulevardbladen alleen maar groter geworden. Victoria wordt door een
wetswijziging in 1980 straks waarschijnlijk de eerste Zweedse koningin sinds
1719.

In 1997 leidde de toenemende druk van de publieke belangstelling bij Victoria
tot een eetstoornis, die zo zichtbaar werd dat de familie er openlijk melding
van maakte. Het probleem lijkt te zijn opgelost; dit najaar zei de prinses dat
er, met dank aan de Zweedse media, een goede balans is gevonden tussen haar
behoefte aan privacy en haar publieke rol.

Dat de mediahonger daarmee niet is verdwenen ondervond Carl XVI Gustaf vorig
jaar zelf. Het boulevardblad Expressen wijdde toen twee pagina's aan de vraag of
de koning tijdens zijn bezoek aan de Olympische Spelen in Atlanta in 1996 een
kamer huurde in de dure seksclub Goldclub, zoals een Amerikaanse advocaat had
beweerd. Ondenkbaar is het niet, want Carl Gustaf stond in zijn jeugd bekend als
een playboy. Een beeld dat nog niet helemaal is verdwenen. Dat bleek twee jaar
geleden, toen hij in Denemarken werd betrapt op te hard rijden met zijn Ferrari
456 Modificata - iets meer dan 120 km per uur volgens een woordvoerder van het
koningshuis, zeker 200 km per uur volgens anderen. Veel maakt het niet uit, de
diplomatieke onschendbaarheid was gegarandeerd.

Tijdens de Olympische Spelen van 1972 ontmoette Carl Gustaf de dochter van een
Duitse industrieel en een Braziliaanse moeder, Silvia Summerlath. Vier jaar
later trouwden ze. Volgens de Zweedse historicus Herman Lindqvist dankt de
koninklijke familie haar redelijk ongeschonden imago aan koningin Silvia:
'Zonder Silvia zou het een circus zijn geworden, zoals bij de Windsors'.

Het Zweedse koningschap dateert al van 970 na Christus, maar de huidige dynastie
is nog jong. In 1818 werd die gevestigd met de import van de Franse,
napoleontische generaal Jean Baptiste Bernadotte, die de geschiedenis inging als
Karl XIV. Het Zweedse establishment hoopte dat Karl Rusland de oorlog zou
verklaren om Finland van de Russen terug te pakken. In plaats daarvan besloot de
koning een alliantie aan te gaan met de Russen, waardoor hij kans zag Noorwegen
bij Zweden in te lijven.

Hoewel de koning officieel nog steeds het hoofd is van het leger en in het
buitenland de belangen van het Zweedse militaire establishment en industrie
vertegenwoordigt, bemoeit Carl XVI Gustaf zich al lang niet meer met grote
staatsaangelegenheden. Zelfs van invloed op de publieke opinie, zoals bij de
koningshuizen in Noorwegen en Denemarken, is nauwelijks sprake. Formeel speelt
de koning bij kabinetsformaties nog een bescheiden rol en het politieke jaar
wordt door hem geopend.

Voor het werk van de koninklijke familie betalen de Zweden jaarlijks zo'n 47
eurocent per persoon - los van het onderhoud van de koninklijke paleizen. Sinds
kort betaalt de familie belasting over dit inkomen. Ook als stemgerechtigde zijn
de leden van de koninklijke familie net gewone burgers. Met een subtiel
verschil: de traditie wil dat ze van hun stemrecht geen gebruik maken.

Kroonprinses Victoria Foto AP

Koningshuizen ; Recht ; Politiek en Staat ; Staatsrecht ; Staatsvormen

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              123 of 126 DOCUMENTS

                                NRC Handelsblad

                                February 1, 2002

Oranje zoetigheid ; De sentimentele marges van de monarchie

BYLINE: ELSBETH ETTY

SECTION: boeken; Pg. 29

LENGTH: 3171 words


Het koningshuis heeft met Maxima en Willem-Alexander de harten van het volk weer
gestolen, wordt alom gezegd. Oranje is weer volks geworden. Maar hoe diep gaat
de liefde voor het koningshuis? Een confetti van boeken en boekjes aan de
vooravond van Het Huwelijk.

De tijd is voorbij dat journalisten die kritisch schreven over de monarchie of
over wangedrag van het staatshoofd werden afgekocht als zij beloofden af te zien
van nieuwe onthullingen. Weliswaar krijgen overijverige correspondenten die
blijven speuren naar 'foute' gedragingen van de Zorreguieta's en hun vrienden
van premier Kok het verzoek om het feestje niet te bederven, maar van censuur is
geen sprake.

Dat is wel anders geweest. Wie zijn stem durfde te verheffen tegen Koning Willem
III belandde zonder pardon in de gevangenis, zoals de anarchist Domela
Nieuwenhuis. Nog onder Juliana, begin jaren vijftig, waren de Nederlandse
hoofdredacteuren op een enkele uitzondering na zo gezagsgetrouw dat zij het
nieuws over de Greet Hofmans-affaire, uit de krant hielden. De Hagenaar J.
Fabius, die er in zijn eenmansblad wel over berichtte, belandde voor tien dagen
in de cel wegens majesteitsschennis.

Vermoedelijk zal de journalist Willem Oltmans zo'n vonnis bespaard blijven.
Temidden van een stortvloed aan Oranjeboeken en -boekjes die aan de vooravond
van het huwelijk tussen kroonprins Willem-Alexander en zijn Argentijnse bruid
zijn verschenen, publiceerde hij het van haat en persoonlijke rancune
doortrokken pamflet Lieve Maxima. De Oranjes, die (op de voet gevolgd door
Oltmans zelf) 'het ruimst gesubsidieerde theater in het vaderland' vormen, zijn
volgens hem 'niet goed bij hun hoofd' en vertonen 'een ongeneeslijke
aantrekkingskracht voor heren en nu ook een dame, met een indirect fascistische
achtergrond'.

In een aanzienlijk diepgravender boek, dat alleen wegens het fel oranje omslag
enigszins op het schotschriftje van Oltmans lijkt, gaat de van huis uit
christelijk-historische historicus Coos Huijsen ostentatief aan de andere kant
hangen. De Oranjemythe, een postmodern fenomeen heet zijn apologie van de
monarchie, waarin hij erkent dat het koningschap vanuit een rationeel en
democratisch oogpunt niet te verdedigen valt maar wel vanuit de behoefte aan
gemeenschapszin en nationale cohesie. Het koningshuis als nationale mythe, heeft
volgens Huijsen een gunstig effect op de nationale samenhang, wat de democratie
ten goede komt. De 'samenbindende en inspirerende functie' van een nationale
mythe in een parlementaire democratie vindt hij belangrijker dan een abstracte
voorkeur voor hetzij een republiek, hetzij een koninkrijk. Huijsens enige
kritische noot ten aanzien van de monarchie is zijn voorstel om het koningschap,
net als 'iedere functie die we serieus nemen', van tijd tot tijd te evalueren.

De vraag is in hoeverre de lawine van nu verschenen publicaties als basis kan
dienen voor een evenwichtige evaluatie. Op papier blijkt de waardering voor het
koningshuis nogal eenzijdig positief uit te vallen, waarschijnlijk mede als
gevolg van het aloude republikeinse dilemma dat antimonarchisten weinig woorden
aan het koningshuis willen vuilmaken, maar daarmee het terrein overlaten aan
bejubelaars van de monarchie. Toen Wilhelmina in 1898 als koningin werd
ingehuldigd, schrijft media-historicus Henri Beunders in de bundel De monarchie.
Staatsrecht, volksgunst en het Huis van Oranje, hielden republikeinse
parlementariers zich bewust afzijdig van koninklijke optredens en was de
verslaggeving bijna geheel in handen van pro-Oranje-journalisten. De voorzitter
van de Nederlandse journalistenkring, Charles Boissevain, sprak bij de
verwelkoming van buitenlandse verslaggevers: 'Waarde ambtgenoten, toont ons uw
genegenheid door mede in te stemmen met onzen kreet: Vivat Regina. Leve de
koningin.'

Leve het koningshuis, is ook de overheersende teneur in het fraai uitgegeven en
overdadig geillustreerde Wij, Oranje. De geschiedenis van een lastig vorstenhuis
en een lastig volk. Dit boek van de journalisten Aukje Holtrop en Peter Brusse,
geschreven naar aanleiding van de gelijknamige NCRV-televisieserie opent met de
zinsnede: 'De liefde voor het koningshuis groeit met de dag'. Natuurlijk vragen
de auteurs zich vervolgens af of die liefde meer voorstelt dan 'opwinding rond
een mooie bruid'. Het antwoord komt, zo'n 160 met plaatjes en historische
anekdotes gevulde pagina's verder, van de cultuurhistorici Herman Pleij en
Gerard Rooijakkers. Zij menen dat hedendaagse republikeinen tegen de tijdgeest
in zwemmen. 'Hun argumenten kloppen en snijden hout, maar met het gevoel weten
zij geen raad.' Ook voor schrijfster en psychoanalytica Anna Enquist is 'gevoel'
de kurk waarop de monarchie drijft: 'Met je volwassen verstand zeg je: laten we
nou gauw ophouden met dat rare gedoe en snel een republiek maken. Maar het kind
in ons geniet er zo van. Zo ingewikkeld zit het in elkaar.'

Is het zo ingewikkeld? In de bundel De Monarchie, het meest serieuze Oranjeboek
dat ter gelegenheid van 'Het huwelijk' op de markt is gebracht, maakt
oud-hoofdredacteur van Elsevier H.J. Schoo in een handomdraai duidelijk waarom
de liefde voor het koningshuis irrationeel is en de republikeinen van oudsher
het intellectuele gelijk aan hun kant hebben. Voor hedendaagse republikeinen,
schrijft hij, is de republiek 'een kwestie van goede smaak en geestelijke
hygiene. De monarchie is niet slechts een belediging van het gezond verstand,
zij is ook smakeloos en potsierlijk. ...  A fortiori geldt de ergernis van de
neo-republikeinen de stijlloosheid van de aanhangers van de monarchie, de sinds
de jaren zestig alleen maar in tal en last gegroeide massa van orangistische
kleinburgers. De populaire monarchie steunt niet op elites, maar op het 'volk'
in zijn treurigste domste gedaante.'

Beunders en Schoo doen in deze bundel een verdienstelijke poging het huidige
'humeur van de natie' af te zetten tegen de extreem antimonarchistische stemming
van een kleine veertig jaar geleden, toen Beatrix het waagde met de Duitser
Claus von Amsberg aan te komen. Niet zozeer het verlangen naar een republiek
veroorzaakte in 1966 de rellen rond het toenmalige koninklijke huwelijk, maar de
algemene rebellie tegen de autoriteiten en het establishment.

Over het nationale humeur ten aanzien van het huidige koninklijke huwelijk geven
de talrijke Oranjeboeken geen uitsluitsel. Dankzij de wijze waarop premier Kok
heeft geopereerd in de kwestie Jorge Zorreguieta en het in een fotoboek
vastgelegde charme-offensief waarmee Maxima zich in een mum van tijd tot een van
de populairste Oranjes ontpopte, meent Schoo dat een sentimenteel volks
orangisme, bereid tot instantliefde en aanhankelijkheid, het weer moeiteloos
heeft gewonnen van republikeinse sentimenten.

Maar hoe stabiel is dat volkse orangisme? Volgens Schoo zullen de Oranjes zich
op den duur alleen kunnen handhaven met steun van het 'Telegraaf-lezende
klootjesvolk', zoals Provo het pejoratief noemde. Tegenwoordig bestaat dit volk
grotendeels uit opwaarts mobiel gericht middenkader en het is maar de vraag of
dat een stabiele achterban van het koningshuis is. Op termijn zou het de
monarchie bovendien kunnen opbreken dat koningin Beatrix juist het deel van de
bevolking dat geneigd is tot een infantiele vorm van aanhankelijkheid,
nauwelijks tegemoet komt.

Veeleer zocht de koningin er wordt in bijna alle publicaties op gewezen
aansluiting bij 'de intelligentsia', terwijl ze de traditionele Oranje-klandizie
verre van zich hield. Een meesterzet noemt Schoo de wijze waarop Beatrix het
radicale, potentieel republikeinse gemoed van de generatie van de jaren zestig
tot bedaren bracht door te pacteren met de meest vooraanstaande exponenten
(onder anderen Harry Mulisch en Renate Rubinstein) ervan. Ten paleize ontving ze
progressieve culturati, terwijl de deelnemers aan de traditionele Soestdijkse
defiles het nakijken hadden, omdat het koningshuis op hun onvoorwaardelijke
steun toch wel kon rekenen. Vervolgens gingen voetbalhooligans en hossende
Koninginnedagvierders met de steeds ordinairder aandoende kleur oranje op de
loop. Het nu dominante monarchisme is, in de woorden van Schoo, een kind van
Veronica-liberalisme en populisme: 'een tikje oppervlakkig en vulgair.'

Het wordt, met andere woorden, steeds minder chic om voor Oranje te zijn. Zij
die zich willen onderscheiden van het plebs, zelfs verstokte monarchisten, doen
er als het over Oranje gaat, dan ook bij voorkeur het zwijgen toe. Afgaande op
de lauwe reacties die de festiviteiten rond Maxima en Willem-Alexander tot nu
toe hebben uitgelokt, lijkt het humeur van de natie vooral onverschillig: niet
uitgesproken republikeins, maar bepaald ook niet overlopend van Oranjegevoel. De
meeste politici wagen zich uit angst voor zetelverlies niet aan uitspraken ten
nadele van de monarchie, maar de kiezers worden niet warm of koud van het
onderwerp. Pim Fortuyn spreekt zich unverfroren uit voor de republiek, wat hem
blijkens de opiniepeilingen niet wordt aangerekend.

In een interview met het Volkskrant Magazine verklaarde A.J. Dunning van het
Republikeins Genootschap dat 'de komst van Maxima' de aanhangers van de
republiek twintig jaar achterop heeft gebracht, maar dat is, vanuit zijn optiek,
te pessimistisch geredeneerd. Niemand wil het feestje verpesten, ook dat zou
niet behoorlijk zijn, maar pieteit met of zelfs sympathie voor bruid en
bruidegom is geen betrouwbare graadmeter voor steun aan de monarchie als
staatsvorm. Het huwelijk van een troonpretendent, omstreden of niet, is hoe dan
ook geen geschikte aanleiding om de monarchie ter discussie te stellen. Het
'netste moment' daarvoor doet zich volgens Schoo voor bij een troonwisseling en
als we op de recente Oranjelectuur afgaan, liggen er bij een toekomstige
abdicatie van Beatrix kansen voor Dunning en de zijnen. Want Willem-Alexander...

In vrijwel alle nu verschenen boeken wordt openlijk getwijfeld aan de
staatkundige capaciteiten van de kroonprins. Zelfs een eerbiedig monarchist als
Huijsen plaatst vraagtekens bij zijn 'geestelijke bagage'. Nogal eufemistisch
schrijft hij te moeten toegeven 'dat Willem-Alexander lang, inhoudelijk gezien,
te weinig profiel heeft gehad'. Zijn verdediging van Jorge Zorreguieta, met een
beroep op voormalig juntaleider Videla, noemt Huijsen 'een vergissing', die op
het conto van de RVD moet worden geschreven. Alleen adjunct-hoofdredacteur van
De Telegraaf Kees Lunshof, die een bijdrage leverde aan De Monarchie, heeft
vertrouwen in de kroonprins wiens 'spontane reacties' hij roemt, 'ook al gaat er
wel eens iets fout.'

Mocht het op den duur een keer goed fout gaan, dan zal er mogelijk een
aanzienlijk actiever potentieel dan het huidige muppetachtige Republikeins
genootschap van Dunning cum suis bereid zijn de republiek op de agenda te
plaatsen. Schoo wijst in dit verband op de groeiende 'moderne meritocratie' die
haar hoge posities toeschrijft aan individuele verdiensten en niet aan een
erfelijk privilege. De 'stijlkritiek' van deze nieuwe elites op de monarchie en
hun afkeer van het gewone volk dat ze net ontgroeiden, komen voort uit
statusangst en distinctiedrang. Op hun eigen wijze jagen de moderne nouveaux
riches hun emancipatie na. 'De monarchie is hun glazen plafond: zij kunnen alles
bereiken ...  maar staatshoofd worden, in elk volwassen land principieel
mogelijk, nee.' Bovendien legt Schoo er nog eens fijntjes de nadruk op dat juist
deze meritocratische bovenlaag door Beatrix en haar entourage stelselmatig is
genegeerd. 'Beatrix coiffeerde linkse cultuurdragers en intellectuelen, en won
zo de vorige oorlog, maar toonde nauwelijks belangstelling voor de managers en
entrepreneurs die de postindustriele economie tot bloei brachten.'

Van wie moet het koningshuis in de toekomst steun verwachten als een omhoog
vallende middenklasse het uit emancipatie- en dinstinctiedrang laat afweten,
terwijl de voor een groot deel uit allochtonen bestaande onderklassen van huis
uit geen enkele affiniteit met de Oranje-dynastie heeft?

In de meeste publicaties wordt de vraag naar de eventuele gevolgen van de
multiculturele samenleving voor het 'Oranjegevoel' niet gesteld. Alleen Coos
Huijsen gaat er zijdelings op in. 'Als bovenpartijdig instituut dat tevens de
nationale mythe belichaamt, blijft er voor het Oranje-koningschap ook nu nog een
belangrijke taak weggelegd als maatschappelijke integratiefactor. De
ontwikkeling in de richting van een multiculturele samenleving vergroot de zorg
om de maatschappelijke samenhang.'

Huijsens ziet de actuele betekenis van de Oranjemythe in de bijdrage van het
koningshuis aan een nationale identiteit en nationale samenhang als tegenwicht
voor de desintegratie waarover velen zich zorgen maken. Is de monarchie een
bestanddeel van de nationale identiteit? Dit wordt betwist in de historische
verhandeling van Thomas von der Dunk, waarmee de bundel De monarchie opent. De
Nederlandse identiteit, schrijft Von der Dunk, is sinds de Opstand onder leiding
van Willem de Zwijger niet monarchistisch maar republikeins. 'De Republiek als
federatie van vrije, soevereine gewesten was voor alle politieke stromingen die
zich de eerstvolgende twee eeuwen in Den Haag deden gelden een
vanzelfsprekendheid, ook voor de aanhangers van de Oranjepartij, die zich na
Napoleon zo massaal tot de monarchie zouden bekeren.' De negentien jaar zonder
de Oranjes (van 1795 tot 1814) noemt hij, gestaafd met allerlei voorbeelden, in
staatkundig opzicht 'de meest zegenrijke periode uit de Nederlandse
geschiedenis.'

Moeilijk hebben de voorstanders van de monarchie het ook in de recente
literatuur met de legitimatie van erfopvolging. Het loutere feit dat de koning
zijn ambt verwerft door erfrecht is niet te rijmen met democratische
uitgangspunten, dat geeft zelfs Kees Lunshof toe, maar omdat de overgrote
meerderheid van de bevolking het koningschap van de Oranjes steunt, hoeft
volgens hem niemand zich iets van principiele bezwaren daartegen aan te trekken.
De aanhangers van de monarchie beroepen zich dus wel degelijk op een
democratische legitimatie ervan door 'de overgrote meerderheid' (die
ongetwijfeld bestaat, maar zich nu eenmaal niet via staatkundige procedures kan
manifesteren).

Opmerkelijk genoeg brengt Ineke Holtwijk, correspondent van de Volkskrant en het
NOS-journaal in Argentinie, op soortgelijke wijze de veronderstelde volkswil in
stelling om Jorge Zorreguieta te verdedigen. Zij noemt diens rol tijdens het
Videla-bewind irrelevant 'omdat de militaire coup in 1976 gewenst werd door de
meerderheid van de Argentijnen', zo is te lezen in Rene ter Steeges boek Land
van herkomst. Argentinie en Maxima. Overigens plaatsen de gegevens die Ter
Steege verzamelde over de opvattingen van vader en moeder Zorreguieta
Willem-Alexanders opmerking dat hij en Maxima volgens dezelfde normen en waarden
zijn opgevoed, in een merkwaardig licht. In 1981 bracht Jorge Zorreguieta in een
toespraak een hommage aan de Argentijnse strijdkrachten, dezelfde strijdkrachten
die zich volgens de toenmalige Amerikaanse president Jimmy Carter te buiten
gingen aan 'een wrede mensenjacht'. Maxima's moeder - het werd al eerder door
RTL-Nieuws wereldkundig gemaakt - bleef de rol van het leger prijzen, zoals
blijkt uit een petitie die ze in 1987 ondertekende.

Hoe men de mening van de meerderheid of zelfs de overgrote meerderheid van de
bevolking ook inschat, de volkswil is volledig irrelevant voor de vraag wie in
een monarchie staatshoofd is (hoe zou Willem-Alexander dat eigenlijk
rechtvaardigen en waarom wordt hem daar nooit naar gevraagd in interviews?) Wel
terzake doen de staatsrechtelijke haken en ogen van de constitutionele
monarchie. Harry van Wijnen bundelde de Memo's voor Maxima die hij afgelopen
jaar wekelijks in het Volkskrant Magazine publiceerde en waarin hij de
toekomstige echtgenote van het toekomstige staatshoofd inwijdde in de
grondwetsartikelen over het koningschap. In De Monarchie is een bijdrage over de
ministeriele verantwoordelijkheid opgenomen van het Tweede-Kamerlid Peter
Rehwinkel (PvdA). Zijn stelling dat zwakke politici de monarchie kwetsbaar
maken, is inmiddels nogal uitgekauwd. Het is in ons grondwettelijke bestel een
vanzelfsprekendheid dat elke ruimte die de koningin neemt om invloed uit te
oefenen haar wordt geschonken door ministers die haar niet durven tegenspreken.
Evenals alle anderen die over de invloed van het staatshoofd en de grenzen van
zijn macht schrijven, beroept Rehwinkel zich op het boek van Walter Bagehot, The
English Constitution uit 1867. Van Bagehot is het gevleugelde woord dat de
gedepolitiseerde monarch slechts kan adviseren, aansporen en vermanen.

De aardigste anekdote over politici met te veel ontzag voor de koningin komt van
Huijsen. In 1976 kwam tijdens de Lockheed-affaire een parlementaire delegatie op
bezoek bij koningin Juliana om over het milieu te praten. Kamerlid Maarten
Schakel zou het gesprek leiden en had er bij zijn collega's op aangedrongen niet
over geluidsoverlast van vliegtuigen te praten. Dat zou al snel aan Lockheed
doen denken, wat de koningin in verlegenheid kon brengen. Telkens als Juliana
zelf over geluidsoverlast begon, leidde Schakel het gesprek af door te klagen
over kwakende kikkers in zijn tuin. Op het laatst vroeg de koningin nogal
kribbig waarom de heer Schakel steeds weer die kikkers te berde bracht, waarvan
men blij mocht zijn dat die er nog waren, terwijl het lawaai van vliegtuigen
toch veel hinderlijker was.

In de Oranje-publicaties blijft het bij dergelijke, veelal bekende, anekdotes.
Echte onthullingen ontbreken, of het moest de voorspelling zijn van paragnost
Marius Inderfurth die in zijn brochure De toekomst van Willem-Alexander & Maxima
aankondigt dat het paar als eerste kind een dochter krijgt en dat Beatrix in
2010 zal aftreden. Maar het blijft een open vraag of het dan ook komt tot de
door Huijsen gewenste evaluatie van het koningshuis.

Peter Brusse en Aukje Holtrop: Wij, Oranje. De geschiedenis van een lastig
vorstenhuis en een lastig volk. Waanders, 176 blz. Euro 22,50

Marius Inderfurth: De toekomst van Willem-Alexander & Maxima. Matheco
(Eindhoven), 59 blz. Euro 12,-

Coos Huijsen: De Oranjemythe. Een postmodern fenomeen. Europese Bibliotheek, 199
blz. Euro 21,-

Remco Meijer en H.J. Schoo (red.): De monarchie. Staatsrecht, volksgunst en het
Huis van Oranje. Prometheus, 280 blz. Euro 15,50

Willem Oltmans: Lieve Maxima. Papieren tijger, 29 blz. Euro 7,-

Raymond Rutting en Frans Lueb: Maxima on tour. De zestien bezoeken in beeld. Het
Spectrum, 96 blz. Euro 12,50

Rene ter Steege: Land van herkomst. Argentinie en Maxima. Van Gennep, 207 blz.
Euro 13,50

H.A. van Wijnen: Memo's voor Maxima. Balans, 107 blz. Euro 9,-

Bruidstaart voor Maxima en Willem-Alexander van de provincie Drenthe, winnaar
van de publieksprijs voor provinciale bruidstaarten. Foto WFA/Jeroen Oerlemans

Kunst en Cultuur ; Kunst ; Taal- en Letterkunde ; Non fictie ; Politiek en Staat
; Recht ; Staatsrecht ; Staatsvormen ; Koningshuizen

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              124 of 126 DOCUMENTS

                                NRC Handelsblad

                                February 1, 2002

De grote Brabantse doorgever ; Antoon Coolen (1897-1961)

BYLINE: RON RIJGHARD

SECTION: boeken; Pg. 33

LENGTH: 1309 words


Geprezen om zijn beeldende stijl, verguisd wegens zijn provincialisme: hoe een
streekschrijver in vergetelheid raakte.

Het genre van de streekroman is door allerlei amateurs in diskrediet gebracht,
stelde Parool-criticus Max Nord in 1947. Hij verdedigde Antoon Coolen, de
streekromanschrijver die recht had op een afzonderlijke beoordeling en niet
moest worden afgerekend op de teloorgang van het genre. De Brabantse
winkelierszoon Coolen (1897-1961), opgegroeid in het katholieke Deurne, zag
zichzelf niet als een streekgebonden auteur. Voor zijn laatste roman selecteerde
hij een treffend motto, ontleend aan Pascal: 'Le monde entier est notre ville,
mais nous sommes particulierement citoyens de la ville ou nous habitons.' Wie
zijn Dorp aan de rivier leest, wordt getroffen door de beeldende stijl, de
laconiek-ironische toon en vooral de broeierige, zompige atmosfeer. Inhoudelijk
is Coolen niet al te tuttig. Moord, doodslag, overspel, achterklap, incest,
prostitueebezoek, gekmakend getreiter en dodelijke ziektes: de feelgood-factor
die aan de streekroman kleeft is ver weg. Geweld wordt vaak tot in het detail
beschreven. Alleen over seks werd hij nooit expliciet. In 1957 vielen er nog
155.000 kopers van zijn omnibus te tellen. Nu is zijn werk nauwelijks meer
verkrijgbaar.

Op zijn veertiende krijgt Coolen een baantje als volontair bij een lokale krant.
Met hart en ziel wil hij schrijver worden en na vijftien jaar ploeteren
verschijnt in 1926 zijn eerste roman. Al slokt zijn journalistieke werk veel
tijd op, vanaf 1927 ligt er elk jaar voor Sinterklaas een nieuwe Coolen in de
winkels. Publiek succes is er vanaf 1930: boeken als Kinderen van ons volk en De
goede moordenaar beleven meerdere drukken.

De verguizing van Coolen in literaire kringen zet in met een fel stuk van
Hendrik Marsman in 1932 over het peil van de Nederlandse letterkunde. Marsman
noemt boeken van Coolen 'onleesbaar van armoedigheid, van anecdotische
Klein-Malerei, van saai en stuntelig provincialisme'. Hij beschimpt Nijhoff die
schreef dat de wijze waarop Coolen een gelagkamer kan beschrijven 'weergaloos'
is. Anton van Duinkerken, vooraanstaand katholiek criticus en een vriend van
Coolen, neemt de handschoen op. Hij schrijft dat Marsman, en met hem de
Nederlandse kritiek, intellectuele, stilistische en psychologische vaardigheden
ten onrechte stelt boven het vermogen een verhaal te vertellen.

Bomans

Coolen houdt zich stil in dit 'regionalismedebat'. Hij is geen polemist, meent
zijn biograaf Cees Slegers. Volgens hem wordt in juni 1932 het definitieve
oordeel over Coolen geveld, want de groep rond Forum en de naoorlogse kritiek
schat 'regionale romans' niet hoog in. Hoe dat proces zich voltrekt, werkt
Slegers niet uit en dat is jammer. Ter Braak is ronduit lovend over enkele
romans. Du Perron is vileiner. Hij vindt 'die Coolen heel leesbaar, maar zonder
het minste belang'.

De vertelkunst van Coolen wordt door critici bijna unaniem geroemd, het gebrek
aan samenhang in zijn romans vaak veroordeeld. Ook op dit punt schiet Van
Duinkerken te hulp, door het begrip 'straalvertelling' te introduceren. Vanuit
de centrale locatie, een dorp, spint Coolen lijnen naar de personages.

Uit de vele aandacht die biograaf Slegers besteedt aan de kritieken, de
samenvattingen die hij geeft van elk geschrift dat Coolen publiceert en de
passages die hij weergeeft uit de talrijke brieven die bewaard zijn gebleven,
valt op te maken dat hij een literaire biografie heeft willen schrijven. Maar
tot een synthese komt het niet.

Door Slegers' opzet komt de persoonlijkheid van Coolen alleen bij toeval in
beeld en daardoor ontbeert het bij vlagen zo boeiende boek een warm kloppend
hart. Illustratief is een observatie van het gedrag van de dan zestigjarige
Coolen, in een dagboekaantekening van Godfried Bomans, die een 'heel langzaam en
uitvoerig' vertellende Coolen op bezoek had. 'Coolen is een man', schrijft
Bomans, 'die geinteresseerd is in wat de mensen beleefd hebben, in het verleden
dat ze bij zich dragen, maar toont niet de minste belangstelling in de man, die
daar levend voor hem zit.' Bomans zou 'iets van Coolen willen horen, maar dit
komt niet, hij blijft de grote doorgever'. Slegers reageert vreemd. Hij vindt
dat Coolen wel degelijk zelf waarneemt en acht Bomans 'kennelijk geirriteerd'.
Maar zou ook Bomans niet oprecht meer hebben willen weten van Coolen?

Coolen wordt een gereserveerd man genoemd - in het openbaar. In kleine kring kan
hij uitbundig zijn. Uit zijn overwegingen en beslissingen valt op te maken dat
hij ook zijn opportunistische trekjes had, omdat hij ambitieus was en graag zijn
eigen weg ging. Dat laatste maakte hem overal een buitenbeentje. Voor de
dorpelingen waar hij over schreef te veel een deftige schrijver, voor de
schrijvers te katholiek en voor de katholieken niet katholiek genoeg.

Bij Coolen moet het goede niet van de moederkerk komen en is God niet de
oplossing voor alle problemen. Het is eerder omgekeerd: Coolen hekelt in zijn
boeken huichelende pastoors, pedante onderwijzers en opgeblazen bestuurders.
Zijn mededogen ligt bij het gewone volk. Een van zijn beste vrienden beweert dat
hij 'absoluut niet meer' geloofde: 'Nachtenlang heb ik daar met 'em over
gesproken, maar hij durfde er gewoon niet voor uit te komen, uit angst dat zijn
lezers zich van hem af zouden wenden en hij brodeloos zou worden.'

Een deel van zijn onafhankelijke houding komt op het conto van de buurman van
zijn ouders, hoofdredacteur van een plaatselijke krant en bekend om zijn
sceptische houding tegenover autoriteiten. Hij brengt de tiener Coolen in
aanraking met auteurs die in katholieke schoolbibliotheken ontbreken, zoals
Multatuli, Nietzsche, Zola, Tolstoj en Darwin. Vanaf zijn zeventiende
correspondeert Coolen met Wouter Lutkie, een dogmatische priesterstudent. De
brieven tonen de worsteling van de jonge Coolen. Lutkie is enthousiast over de
verhalen die Coolen hem toestuurt, maar maant hem voortdurend tot een
duidelijkere katholieke boodschap. Coolen verzet zich, hij wil niet bekeren of
prediken. Echt uitgesproken toont Coolen zich pas eind jaren dertig, als
columnist bij 'de Bossche krant'. Hij trekt van leer tegen het Italiaanse
fascisme. Nazi-Duitsland, waar zijn romans het zo goed doen, blijft buiten
schot.

De Sok

In 1943 solliciteert Coolen tevergeefs naar de positie van burgemeester van zijn
woonplaats Waalre. Hij hoopt de invloed van de nazi's te kunnen ontlopen. In
zijn na de oorlog verschenen 'oorlogsdagboek' Bevrijd Nederland poetst hij de
sollicitatie-affaire weg. Het is dan ook niet deze zaak die hem na de oorlog in
een kwade reuk zet. Gemaand door de Kultuurkamer zich in te schrijven, meldt hij
zich in een brief waarin hij zegt geen lid te willen worden. In zijn
geschiedschrijving verzuimt Lou de Jong onderscheid te maken tussen melden en
aanmelden en menigeen liegt vervolgens in commissie dat Coolen lid was, zelfs
als De Jong zijn vergissing in latere drukken rechtzet.

In het naoorlogse neemt Coolen de rol van gearriveerde schrijver op zich. Dat is
niet het spannendste deel van zijn leven. Hij is druk met prijzen, jury's en
commissies en schrijft veel in opdracht. Het is voor Slegers geen reden te
minderen met zijn samenvattingen. De inhoud van het gedenkboek over de
kousenfabriek van Jansen de Wit in Schijndel (in de volksmond De Sok) wordt de
lezer niet onthouden. Van een geheime liefde leeft de oude Coolen op, maar dat
voorkomt niet dat de biografie langzaam wegzakt. Wat beklijft, is de eenzame weg
van een volksschrijver en, met Max Nord, het idee dat hij beter verdient.

Cees Slegers: Antoon Coolen, 1897-1961. Biografie van een schrijver. Stichting
Zuidelijk Historisch Contact Tilburg, 656 blz. Euro 35,85.

Antoon Coolen Foto Martien Coppens

Kunst en Cultuur ; Kunst ; Taal- en Letterkunde ; Literatuur

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              125 of 126 DOCUMENTS

                                NRC Handelsblad

                                January 9, 2002

Nederlanders achter biotech in voedsel ; Eindrapport van commissie-Terlouw

BYLINE: DOOR EEN ONZER REDACTEUREN

SECTION: Voorpagina; Pg. 1

LENGTH: 432 words

DATELINE: DEN HAAG, 9 JAN.


Een meerderheid van de Nederlanders is, ondanks reserves, voorstander van
verdere toepassing van biotechnologie in voedsel. De overheid moet wel meer
voorwaarden stellen om voedselveiligheid te garanderen.

Dat blijkt uit het eindrapport dat de commissie-Terlouw vandaag presenteert over
de publieke opvatting over de toelaatbaarheid van biotechnologie. D66-senator
Jan Terlouw organiseerde dit debat het afgelopen jaar in opdracht van het
kabinet. Hoorzittingen met deskundigen, dieptegesprekken met 150 'gewone'
burgers, debatten op scholen en met andere organisaties en advertentiecampagnes
waarop ruim 26.000 krantenlezers reageerden moesten duidelijk maken hoe
Nederlanders denken over biotechnologie.

Uit alle soorten onderzoek blijkt volgens de commissie dat Nederlanders
weliswaar 'zeer gereserveerd' staan tegenover genetische modificatie van
voedsel, maar niet categorisch afwijzend. Uit verschillende 'representatieve
publieksmetingen' bleek dat tussen de 62 en 68 procent zich 'zorgen' maakt.
Ongeveer 43 procent is om die reden 'meer tegen dan voor' verdere ontwikkeling
van biotechnologie. De rest is voor, maar het merendeel van die mensen verbindt
er wel voorwaarden aan. Zo'n 26 procent is ronduit voor. Uit de reacties op de
krantenadvertenties kwam een negatiever beeld naar voren: 69 procent noemde de
toepassing van biotechnologie in voedsel 'niet gewenst'. De veelal onbekende
gevolgen van genetische modificatie op lange termijn spelen daarbij een rol.

Opvallend is volgens de commissie-Terlouw dat Nederlanders in hun reacties op
voorbeelden van biotechnologische toepassingen eerst vragen naar nut en
noodzaak. De vragen 'waar het goed voor is' en wat de alternatieven zijn, zijn
doorgaans belangrijker dan principieel verzet uit ethische overwegingen, volgens
Terlouw. De commissie noemt het om die reden 'opmerkelijk' dat de commerciele
sector het publiek tot nu toe niet heeft kunnen overtuigen van de voordelen van
biotechnologische toepassingen. 'De publieke opinie is gevoelig voor de luide
stem van milieuorganisaties' die de nadruk leggen op de risico's.

Deze organisaties haakten vorig jaar af in het debat, omdat het volgens hen te
weinig aandacht besteedde aan de tegenstanders en aan de voor- en nadelen voor
ontwikkelingslanden. Volgens Terlouw is 'zijn' debat gecompliceerd, omdat
biotechnologie 'de meeste mensen geen donder schelen' kan, zoals hij het maandag
in de Staatscourant verwoordde.

gezapig: pagina 3

Biotechnologie en genetica ; Ethiek ; Levensbeschouwing ; Wetenschap en Techniek
; Exacte Wetenschappen ; Biologie

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                              126 of 126 DOCUMENTS

                                NRC Handelsblad

                                January 4, 2002

Het einde van Nederland

BYLINE: MARK KRANENBURG

SECTION: Sport; Pg. 8

LENGTH: 1166 words


We zijn dus euroland geworden. Nooit eerder leefde onder de gewone burger Europa
in die mate als de afgelopen dagen het geval was. Heel jong tot heel oud was
bezig zich aan te passen. Bij de winkelier heeft de vraag 'Nederlands geld, of
euro's?' de plaats ingenomen van het vertrouwde 'anders nog iets?' Met de
introductie van de euro is het toch altijd wat abstracte begrip Europa opeens
heel tastbaar geworden.

In technische zin is er van alles aan gedaan 'het volk' op de omschakeling voor
te bereiden. Van een langdurige reclamecampagne tot en met althans in Nederland
een cadeautje in de vorm van een eurokit voor iedereen van zes jaar en ouder. En
zo te zien is het allemaal niet voor niets geweest. De overgang naar de nieuwe
munt verloopt in alle eurolanden opvallend soepel.

Maar hoe staat het eigenlijk met het politieke verhaal achter de euro? In zijn
onlangs verschenen boek De euro maakt oud-directeur van De Nederlandsche Bank,
Andre Szasz hierover enkele behartenswaardige opmerkingen. Zijn boek is
eigenlijk doordrenkt van de verbazing over hoe weinig politiek de Europese
monetaire samenwerking uitmondend in de euro is verklaard. En dat is toch een
interessante waarneming voor een niet-politicus.

In zijn minutieuze beschrijving over de totstandkoming van de Economische en
Monetaire Unie, begin jaren negentig, constateert Szasz dat de politiek de
voeling met de openbare mening over dit onderwerp had verloren. 'Met de
parlementen hadden de regeringen goed overleg gevoerd, en de parlementen waren
dan ook in alle lidstaten, met uitzondering van Groot-Brittannie, gebonden tegen
de tijd dat de goedkeuringsprocedures begonnen. Maar zowel regeringen als
volksvertegenwoordigers hadden het contact verloren met de kiezers. Bij alle
publiciteit rond het Verdrag (het Verdrag van Maastricht uit 1992, M.K.) maakten
de politici vrijwel nergens goed duidelijk wat de EMU inhield en waarom zij
nodig was. Soms kan men zich afvragen of zij het zelf wel wisten, en wie
eigenlijk nog een totaaloverzicht had', aldus Szasz.

Ook nu de euro voor het grote publiek een feit is, lijkt het alsof politici nog
steeds huiverig zijn voor het uitdragen van de werkelijke betekenis van deze
stap. Voor buitenstaanders, in dit geval niet-Europeanen, is het overduidelijk.
Neem het commentaar van The New York Times van afgelopen dinsdag waarin werd
gesteld dat de komst van de euro het meest krachtige en tastbare symbool van
Europese integratie inhield sinds de visionaire Fransman Jean Monnet een halve
eeuw geleden over dat project was begonnen.

Zulke kwalificaties zullen, zeker van Nederlandse politici, niet worden gehoord.
Stel je voor, het zou eens kunnen lijken op een vergezicht! Illustratief voor de
niets-aan-de-hand-houding was het vraaggesprek met minister Zalm van Financien
in deze krant van afgelopen woensdag, de dag na de officiele invoering van de
euro. Ook hij benadrukte weer de economische voordelen van de euro, en ontkende
daarmee min of meer de politieke betekenis. De euro betekent in de ogen van Zalm
meer concurrentie en daarmee ook scherpere prijzen voor de consumenten,
schaalvergroting omdat bedrijven op Europese schaal kunnen denken en tenslotte
het vervallen van het valutarisico. Op de vraag of de euro tot een versnelde
Europese integratie zal leiden, antwoordt Zalm uiterst terughoudend. 'Op sommige
gebieden wel en op andere gebieden niet.' Zo kon hij zich bijvoorbeeld
voorstellen dat op het terrein van asielbeleid, broeikaseffect en
energieheffingen meer zal worden samengewerkt, maar voor het overige moet
Nederland vooral proberen andere Europese landen door middel van eigen beleid
'er uit te lopen'.

Trots meldde hij dan ook dat het nationale beleid nog steeds negentig procent
van zijn werk uitmaakt.

Naiviteit kan Zalm niet worden verweten. De relativerende manier waarop hij
spreekt over de verder gelegen consequenties van de euro zullen dan ook wel
eerder een vorm van verdringing zijn. Vanzelfsprekend houdt hij zich als
nationaal minister van Financien voor het grootste deel bezig met nationaal
beleid. Maar het echte werk gebeurt al in Brussel en Frankfurt waar de
randvoorwaarden voor het Nederlandse begrotingsbeleid worden vastgesteld.
Monetaire politiek? Op nationale schaal bestaat het niet meer. Anders gezegd:
waar voorgangers van Zalm zich nog als directeur konden beschouwen is Zalm in
het integrerende Europa niet meer dan filiaalhouder.

Natuurlijk kunnen alle Europese landen die met de euro meedoen zich nog wel een
zekere mate van eigen financieel-economisch beleid veroorloven. Maar dat speelt
zich dan toch steeds vaker af in de categorie fiscaal frobelwerk waar iemand als
voormalig staatssecretaris Vermeend zo sterk in was. Voor het overige zal Europa
op macro-economisch terrein juist meer en meer naar elkaar toe groeien. Juist
omdat met die ene euro alle landen zo eenvoudig met elkaar zijn te vergelijken.

Het is nog slechts een kwestie van tijd dat in een Europa waar al geen grenzen
meer zijn, waar al vrij verkeer van goederen en werknemers plaatsvindt en nu dus
ook een munteenheid geldt, de belastingstelsels op elkaar zullen worden
afgestemd. Het gebeurt al met de tarieven Europese landen die bij elkaar in de
buurt liggen kunnen zich geen al te afwijkende percentages veroorloven en het
gaat onherroepelijk met de aftrekposten zoals onze nationale politieke
totempaal, de hypotheekrente gebeuren.

En zo zal het ook niet lang meer duren totdat als gevolg van de vergrijzing de
diverse Europese pensioenstelsels onder de loep zullen worden genomen. Hoe gaan
de landen van de Europese Unie straks de kosten van de snel ouder wordende
bevolking dragen zonder de overheidstekorten op te laten lopen? Volgens iemand
als Andre Szasz wordt dan pas echt de houdbaarheid van de Economische en
Monetaire Unie op de proef gesteld, want dan zullen de afzonderlijke landen
werkelijk de beperkingen van hun autonomie gaan ondervinden.

Willen landen hun autonomie niet inleveren, dan is het in feite gedaan met de
monetaire unie en dus met de euro, zo luidt de waarschuwing van Szasz. Autonomie
inleveren moet, maar autonomie inleveren kan alleen op het moment dat publiek en
politiek Europa gaan zien als meer dan louter een markt en een munt. Vandaar
Szasz' stelling dat de euro en de daaraan verbonden monetaire unie niet los
kunnen worden gezien van verdere politieke Europese integratie.

En hij heeft gelijk. Het is in feite niet meer dan pure logica. Van nu af aan
zullen steeds vaker Europese besluiten uit elkaar voortvloeien. De ene stap
leidt automatisch tot een volgende. Met de komst van de euro is de Europese
Politieke Unie een belangrijke stap dichterbij gekomen. Beter dan dat te
ontkennen of te bagatelliseren kunnen politici zich beter bezig houden met de
vraag hoe zij er ook een democratische unie van kunnen maken.

Betalingsverkeer ; Nationale economie ; Buitenlandse betrekkingen ; Politiek en
Staat ; Economie ; Bedrijfstakken ; Bank- en Verzekeringswezen

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.
