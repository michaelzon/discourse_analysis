
                               1 of 110 DOCUMENTS



                              AD/Algemeen Dagblad

           27 December 2007 Thursday 5:03 AM (Central European Time)

KENIA Verkiezingen stoelendans met steeds dezelfde politici - Oude kliek hecht
aan ... het pluche

BYLINE: AERNOUT ZEVENBERGEN

SECTION: Pg. 12

LENGTH: 1079 words


AERNOUT ZEVENBERGEN
NAIROBI
'De verkiezingen in Kenia zijn als een stoelendans, waarbij de muziek op het
eerste gehoor verandert, maar de deelnemers dezelfden blijven.' Politiek analist
Gichinga Ndirangu gelooft niet dat de verkiezingen vandaag zullen leiden tot
diepgaande hervormingen.



De strijd om het presidentschap in het Afrikaanse land gaat tussen twee
oudgedienden: het huidige staatshoofd Mwai Kibaki (76) en oppositiekandidaat
Raila Odinga (62). Opiniepeilingen geven aan dat Kenianen verdeeld zijn. Beide
kandidaten kunnen op circa 44 procent van de stemmen rekenen.
Wie van de twee ook wint, de kans op hoognodige veranderingen is minuscuul. De
twee politieke veteranen hebben een leven lang deel uitgemaakt van een politiek
systeem dat van nepotisme en cliëntelisme aan elkaar hangt. Kibaki en Odinga
roepen om het hardst om vernieuwingen, maar hun staat van dienst bewijst dat ze
daar tot nu toe weinig werk van hebben gemaakt.
Gichinga Ndirangu is dan ook pessimistisch gestemd. ,,De vraagstukken van Kenia
schreeuwen om leiders die over inhoud praten, over beleid en hun ideeën over de
toekomst. Dergelijke politici zijn zeldzaam.''
De bekende blanke Keniaan Richard Leakey is minder somber. Als hoofd van de
Keniaanse tak van het tegen corruptie strijdende instituut Transparancy
International ziet hij veranderingen. ,,De democratische ruimte vergroot
langzaam maar zeker. Er zijn heel veel kranten, radiostations en
televisiezenders die vrijelijk debatteren over alle mogelijke onderwerpen.
Burgers bellen en schrijven brieven, zonder ook maar enige angst voor
repercussies.''
Een minpunt, moet ook Leakey toegeven, is de aanhoudende corruptie. Volgens hem
is de praktijk van grootscheeps smeergeld weliswaar afgenomen, maar ondervinden
burgers nog steeds last van de kleine corruptie door politieagenten en lage
ambtenaren. ,,Dat is zorgwekkend, want dergelijke vormen van bedrog en
machtsmisbruik ondermijnen het vertrouwen van mensen in hun eigen systeem en hun
eigen dienders. Dat tast hun bereidheid aan om belastingen te betalen en
medeverantwoordelijkheid te dragen voor de toekomst.''
Het huidige negende parlement wordt alom gezien als het slechtste dat Kenia ooit
heeft gehad. Parlementsleden kwamen zelden opdagen, wetten zijn ongezien door
het parlement goedgekeurd en de volksvertegenwoordigers gaven zichzelf voor al
die noeste arbeid salarissen die hoger liggen dan in menige Westerse democratie.

Leakey: ,,Je zetel kwijtraken is daardoor een zeer nijpende financiële kwestie
geworden.'' Net als bij voorgaande verkiezingen vielen in de aanloop naar deze
gang naar de stembus doden bij geweld tussen etnische groepen. Politici wakkeren
deze spanningen aan voor hun eigen gewin.
Tijdens de voorverkiezingen hadden knokpartijen plaats bij de hoofdkantoren van
politieke partijen. Politici die waren geschrapt van de kandidatenlijsten
vochten om het hardst voor behoud van hun posities. Sommigen zochten en vonden
binnen luttele uren onderdak bij concurrerende partijen.
Ndirangu: ,,Puur opportunisme. Een lid van het parlement verdient goudgeld. Die
jongens weten dat ze gewipt gaan worden, en knokken letterlijk voor behoud van
hun privileges. Macht betekent hier dat je je eigen zakelijke belangen beter
kunt behartigen. Daarom gaan zakenlieden de politiek in en zijn ze bereid om
kiezers om te kopen met een stuk zeep of een zak meel.''
Ook een nieuwe generatie politici, die vastbesloten is de voorhoede te zijn van
een nieuwe politieke cultuur, is midden in het strijdgewoel beland. De komiek
John Kiarie bijvoorbeeld, in eigen land beroemd om zijn hilarische persiflages
op First Lady Lucy Kibaki, eindigde in het ziekenhuis. Aanhangers van de
tegenkandidaat in zijn kiesdistrict hoopten Kiarie zo uit de race te houden.
Ook Leakey weet niet hoe Kenia een uitweg zou kunnen vinden uit dit politieke
moeras. ,,De oppositie bestaat uit hetzelfde slag mensen dat je in de
regeringspartij tegenkomt. Het zijn allemaal figuren die al meededen onder de
dictatuur van oud-president Daniel Arap Moi.''
De vechter tegen corruptie ziet de democratisering van zijn land als een 'proces
van evolutie'. ,,Deze verkiezingen zullen al een stuk beter zijn dan de vorige.
En bij de volgende stembusgang in 2012 zul je steeds meer nieuwe gezichten zien.
Van mensen die de politieke cultuur van onderaf opnieuw willen opbouwen. In dat
opzicht ben ik optimistisch gestemd. Maatschappelijke organisaties, maar ook
gewone burgers laten zich steeds nadrukkelijker gelden.''

-----------------------------------------------------------------

Wat volgt

De kandidaat die de meeste stemmen haalt, plus een kwart van de stemmen in vijf
van de negen provincies, is winnaar van de Keniaanse presidentsverkiezingen.
De officiële uitslag wordt morgen verwacht. Waarnemers zijn bang voor onlusten
als oppositiekandidaat Raila Odinga verliest. Odinga behoort tot de Kikuyu, de
grootste etnische bevolkingsgroep.
Als president Kibaki wint, zal hij vijf jaar moeten samenwerken met leiders van
andere etnische groepen. Kibaki wordt gesteund door de Luo, de tweede stam in
Kenia.


-----------------------------------------------------------------

Groeistuipen - Economische bloei bedreiging voor de grote wildparken

Kenia kende de afgelopen vijf jaar bijna zes procent economische groei. Misdaad
is hard aangepakt: de politie heeft de vrije hand gekregen om op heterdaad
betrapte gewelddadige criminelen ter plekke dood te schieten.
Het verlagen van importtarieven op high techproducten stuwt het land voorwaarts
in de vaart der volkeren. Kenianen die het zich kunnen veroorloven omarmen die
nieuwe technieken en vinden nieuwe, innoverende manieren om er mee om te gaan.
De hoofdstad Nairobi onderging een facelift. Nieuwe perken, betaald door
sponsors, versieren de rotondes van de miljoenenstad. Kantoorgebouwen kregen een
nieuwe laag verf, wegen zijn verbreed en worden zelfs onderhouden.
Tegelijkertijd legt de groei van de bevolking en de aanhoudende armoede onder de
meerderheid van de bevolking een zware last op de natuur. Landbouwers boeren op
plekken waar millennialang nomaden rondtrokken. Ze planten maïs waar bodem en
regenval ternauwernood grassprietjes kunnen voeden.
De rappe ontwikkeling legt een grote druk op één van Kenia's belangrijkste
deviezenbronnen: de wereldberoemde natuurparken. De nieuwe regering zal de
delicate balans moeten vinden tussen effectieve en duurzame armoedebestrijding
en het behoud van het natuurschoon dat zo'n belangrijk fundament is van Kenia's
potentieel.

LOAD-DATE: December 26, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                               2 of 110 DOCUMENTS



                              AD/Algemeen Dagblad

           20 December 2007 Thursday 5:07 AM (Central European Time)

HEEL ERG KERST - Dierenpark of klankspeeltuin?

SECTION: Pg. 4

LENGTH: 846 words


KERST IN AFRIKA
Maak eens een winterwandeling van Angola naar Lesotho en stop onderweg voor een
speciaal voor de kerstvakantie opgezette workshop kalebas beschilderen. Op
Tweede Kerstdag zingt een Ghanees koor liederen. Het kerstprogramma in het
Afrika Museum in Berg en Dal duurt t/m 6 januari.
www.afrikamuseum.nl
KERST IN EEN DIERENPARK
Niet voor de dieren, wel voor de bezoekers: op 25 en 26 december wordt een
kerstbrunch geserveerd in De Olifant (reserveren via website) en op 27, 28 en 29
december blijft het park langer open voor de speciale Winteravondwandelingen.
Tijdens de kerstvakantie is het hele park feestelijk verlicht, is er een levende
kerststal en kun je onderweg de kerstman tegenkomen.
www.dierenparkamersfoort.nl
KERST IN EEN DIERGAARDE
Tijdens de kerstvakantie (t/m 6 januari) heet Diergaarde Blijdorp in Rotterdam
MidwinterZOO. Natuurlijk zijn hier leuke extraatjes aan verbonden. Zo kun je een
vetbol maken of een mooie lampion - loop daarna mee in de optocht - , naar
verhalen luisteren of kijken naar het poppentheater. Winterse hapjes zijn er
ook.
www.diergaardeblijdorp.nl
KERST IN EEN KLOOSTER
De geschiedenis van het christendom in Nederland staat centraal in het
Catharijneconvent in Utrecht. Dus is Kerstmis hier het hoogtepunt van het jaar.
De traditionele kersttentoonstelling Zin in Kerst is t/m 6 januari te zien. Kijk
voor data en tijden van de onderdelen Kerststal maken, kerstverhaal,
kerstrondleiding en het kerstkoor op:
www.catharijneconvent.nl
KERST IN EEN KASTEEL
Het Muiderslot in Muiden is t/m 6 januari één en al kerst. Maar er is méér: op
de tentoonstelling Zoete Koek en Goede Wensen zijn oude wensbrieven en kransen
te zien. Zelf een 'antieke' wenskaart maken? Ga dan naar:
www.muiderslot.nl
KERST IN EEN SPROOKJESKASTEEL
Help, Kasteel Hoensbroek is betoverd! Er staat een spinnewiel in één van de
veertig vertrekken, er hangen vogelkooitjes op zolder en er hangt een vlecht uit
de hoge toren. Bezoekers moeten op zoek gaan naar bekende en minder bekende
sprookjes en kunnen zo de betovering verbreken. Tijdens de kerstvakantie (tot en
met 6 januari; niet dagelijks geopend) is het kasteel in Hoensbroek een
sprookjeskasteel. Er zijn ook sprookjesvoorstellingen.
www.kasteelhoensbroek.nl
KERST IN DE KLANKSPEELTUIN
Componeer je eigen kerstlied in de Klankspeeltuin van het Muziekgebouw aan 't IJ
in Amsterdam. Of speel gewoon lekker met geluid. T/m 6 januari bijna dagelijks
open om 12.30 en 14.30 uur. Wel eerst reserveren: 020 7882000.
www.klankspeeltuin.nl
KERST IN EEN LABORATORIUM
Weet je wat er in een oliebol zit? En is de spijs in je kerststol echt van
amandelen gemaakt? Zoek het uit in het Kerst Lab in het NEMO in Amsterdam.
Tijdens de kerstvakantie (t/m 6 januari, behalve op 25-12 en 1-1) is het lab
doorlopend geopend tussen 11 en 16 uur. Ook zijn er in het gebouw speciale
voorstellingen (Vrolijke Vonken en Zwevende Stoelen) en waanzinnige workshops.
www.e-nemo.nl
KERST IN HET BOS
Of ga gewoon lekker de natuur in en zoek kerstbomen op in het wild.
Staatsbosbeheer heeft diverse wandelingen georganiseerd:
www.staatsbosbeheer.nl
KERST IN DE MIDDELEEUWEN
In het waterrijke recreatiegebied Bussloo (tussen Apeldoorn en Deventer langs de
A1) kun je op 28 en 29 december vier kilometer wandelen door de Middeleeuwen.
Onderweg kom je in kampementen allerlei antieke types tegen. Vikingen en
Bourgondische edelen, krijgsmannen en het gewone volk uit de middeleeuwen.
www.middeleeuwsmidwinterfeest.nl
KERST IN KERSTLAND
Voor de twaalfde keer zijn de Veemarkthallen in Utrecht gezelliger dan de naam
doet vermoeden. Geen koeien en varkens staan er, maar een circus, een kermis,
een braderie, Kabouterland en er zijn diverse shows. Kortom: Kerstland, het
grootste indoor pretpark van Nederland. T/m 30 december dagelijks (óók tijdens
de kerstdagen) van 10 tot 18 geopend.
www.kerstland.nl
KERST BIJ JAN KLAASSEN
Dat Rudolf het Rendier geen rode neus heeft van de kou maar van de limonade, is
één van de verrassingen in Het Land van Jan Klaassen in Braamt. Hier is het in
de kerstvakantie één groot feest: in de indoorspeeltuin staat een bijzondere
kerstboom, op tweede kerstdag is er een KinderKerstFestijn, er staat een
oliebollenfeest gepland en een spetterend vuurwerk.
T/m 6 januari elke dag open (behalve 25-12 en 1-1). Voor het KinderKerstFestijn
(met kinderkerstbuffet) moet gereserveerd worden: 0314 684777.
www.janklaassen.nl
KERST IN EEN STATION
Het Spoorwegmuseum in Utrecht is ook deze kerstvakantie weer omgetoverd in een
sfeervol Winterstation. Kerstbomen en guirlandes zijn er in overvloed en wie zin
heeft om te schaatsen kan een rondje rijden om een locomotief. Of rol je liever
een kaars? Kan ook. Het Winterstation is t/m 6 januari dagelijks geopend
(behalve op 1-1).
www.spoorwegmuseum.nl/ winterstation
KERST IN EEN WINTERSTAD
Eindhoven is weer Winterstad. Tijdens de kerstvakantie (t/m 6-1) is het hele
hart van de stad super cool. Een overdekte ijsbaan op de Markt, een twintig
meter lange snowramp en een kerstmarkt die ook nog ná de kerst geopend is. Het
IJssculpturenfestival is zelfs t/m 10 februari te zien.
www.eindhovenwinterstad.nl

LOAD-DATE: December 19, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                               3 of 110 DOCUMENTS



                              AD/Algemeen Dagblad

            18 December 2007 Tuesday 5:03 AM (Central European Time)

Sporters, pas op voor zielig gedrag. Jong Oranje verdient de prijs.

SECTION: Pg. 8

LENGTH: 568 words


Het wordt een interessant Sportgala. Vanavond zal in de Amsterdamse RAI blijken
of er in de Nederlandse sport een definitieve scheiding komt tussen voetballers
en niet-voetballers.
Voor de tweede achtereenvolgende keer is Jong Oranje, de nationale voetbalploeg
onder 21 jaar, genomineerd voor de onderscheiding van sportploeg van het jaar.
Dat elftal zorgde er in 2007 voor dat Nederland volgend jaar in Peking voor het
eerst in ruim een halve eeuw in het voetbal is vertegenwoordigd op de Olympische
Spelen. Dat is een heel bijzonder resultaat, absoluut een Jaap Eden waard.


Maar krijgen de jonge voetballers ook wat ze verdienen? Daar beslissen de beste
Nederlandse sporters uit de andere sporten over, door middel van een anonieme
druk op een knop. In de afgelopen jaren leden voetbalploegen al gevoelige
nederlagen tijdens het Sportgala. Jong Oranje verloor in 2006 van de
hockeysters, PSV in 2005 van twee charmante zeilsters.
Echt raar was het dat Feyenoord na het winnen van de UEFA Cup in 2002 niet tot
sportploeg van het jaar werd verkozen, maar de turnsters die met EK-zilver
weliswaar ook fantastisch presteerden, maar geen kampioen van Europa werden.
De reden voor dit opmerkelijke stemgedrag van de sportwereld, dat een soort
spontane boycot doet vermoeden, ligt voor de hand. Niet-voetballers vinden de
voetballers verwend en overgewaardeerd. Helemaal ongelijk hebben ze natuurlijk
niet. Sommige voetballers gedragen zich ook alsof ze verheven zijn boven het
gewone volk.
De recente hautaine en onredelijke uithaal naar de politie ('verwende
kereltjes') van de hoogste baas van de betaald voetballers, directeur Kesler,
bevestigt die beeldvorming alleen nog maar.
Het is niet vreemd dat vooral andere topsporters, die vaak meer trainen dan
voetballers en er veel minder geld en aandacht voor krijgen, zich aan dat gedrag
ergeren.
Maar dat mag niet betekenen dat topprestaties worden genegeerd, want dan is het
gedrag van niet-voetballers eigenlijk een zielige vertoning. Een uitverkiezing
van Jong Oranje zou ook meteen kunnen worden beschouwd als een welkom voor de
voetballers in de Olympische equipe voor Peking.
Vroeger, toen de topsporters nog niet zelf stemden, deelden de voetballers in
elk geval gewoon mee in de jaarlijkse prijzenslag. Het Nederlands elftal werd
drie keer tot sportploeg gekozen, Feyenoord twee keer en Ajax zelfs vier keer.
Daarbij moet worden gezegd, de prestaties van de voetballers waren in die tijden
wel beter dan nu.
Drie voetballers kregen in de historie van de verkiezing zelf de individuele
prijs van sportman van het jaar, Abe Lenstra en Johan Cruijff ieder twee keer,
en Ruud Gullit (foto) in 1987 als laatste.
Zoiets lijkt nu absoluut ondenkbaar. Of zou Edwin van der Sar een kans maken als
hij volgend jaar Nederland de Europese titel bezorgt door in de
strafschoppenserie na de finale drie penalty's te stoppen?
Een nederlaag voor Jong Oranje vanavond zal zeer waarschijnlijk betekenen dat in
de toekomst nooit meer een voetballer zich in een smoking zal hijsen voor het
Sportgala. Want hij gaat zijn kostbare tijd natuurlijk niet verdoen met het uren
in een zaal vol met sporters zitten om vervolgens roemloos door de zij-uitgang
te worden afgevoerd.
Zelfs een benoeming van de ook in het niet-voetbal populaire Jong Oranje-coach
Foppe de Haan tot coach van het jaar zal dan niets meer kunnen veranderen aan de
definitieve verwijdering tussen twee groepen sporters.

LOAD-DATE: December 17, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                               4 of 110 DOCUMENTS



                              AD/Algemeen Dagblad

            17 December 2007 Monday 5:04 AM (Central European Time)

Laatste tekst Jan Wolkers is dit jaar Groot Dictee

SECTION: Pg. 21

LENGTH: 125 words


DEN HAAG
Advocaat Jan-Hein Kuijpers, Bart Chabot en Monic Hendrickx behoren tot de
twintig bekende Nederlanders die woensdag deelnemen aan het Groot Dictee der
Nederlandse Taal.
Zij buigen zich in de Eerste Kamer over de tekst 'De ladder naar lust' van Jan
Wolkers. Het was één van de laatste teksten die de auteur schreef voor zijn dood
in oktober.
Ook acteur Peter Blok, weerman Gerrit Hiemstra, tekenaar Dick Matena en
presentatrice Viola Holt, gaan de uitdaging aan de tekst, die wordt voorgedragen
door weduwe Karina Wolkers, liefst met zo min mogelijk fouten op papier te
zetten.
Naast de prominenten nemen ook 'gewone' Nederlanders mee aan het dictee.
De uitzending van het Groot Dictee der Nederlandse Taal is woensdag rond half
negen op Nederland 1.

LOAD-DATE: December 17, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                               5 of 110 DOCUMENTS



                              AD/Algemeen Dagblad

           13 December 2007 Thursday 5:04 AM (Central European Time)

CONSUMPTIEF KREDIET Leennorm om brokken te voorkomen - Lenen voor Jan Modaal
moeilijker

BYLINE: JEROEN SCHUTIJSER

SECTION: Pg. 4

LENGTH: 681 words


JEROEN SCHUTIJSER
AMSTERDAM

Een nieuwe auto kopen, de badkamer verbouwen, of die ene droomreis willen maken:
voor een half miljoen Nederlanders onder het modale inkomen (bruto 2300 euro per
maand, netto 1600 euro) wordt het in de toekomst moeilijker voor dat soort zaken
een consumptieve lening af te sluiten.

De Vereniging van Financieringsondernemingen (VFN), die ruim 80 procent van de
kredietverstrekkers vertegenwoordigt, introduceert een nieuwe gedragscode voor
haar leden. Die nieuwe norm moet ervoor zorgen dat consumenten minder snel in
financiële problemen komen. In Nederland hebben tussen de 100.000 en 158.000
gezinnen schulden of ernstige geldproblemen.
De nieuwe leenregels gelden overigens alleen voor leden van de VFN, zoals Ohra,
Achmea en De Lage Landen. Die zijn goed voor ongeveer de helft van de markt. De
DSB Bank bijvoorbeeld, waartoe ook Frisia Financieringen behoort, is niet
aangesloten bij de VFN en hoeft zich dus van de gedragscode niets aan te
trekken. En dat terwijl het bedrijf van AZ-voorzitter Dirk Scheringa een
marktaandeel van 17 procent heeft.
In 2006 werd er volgens het CBS in totaal voor 9,7 miljard aan consumptieve
kredieten verstrekt.
De VFN zegt dat de nieuwe spelregels zijn vastgesteld op basis van de norm van
het Nationaal Instituut voor Budgetvoorlichting (Nibud). Voor de huidige norm
wordt nu nog uitgegaan van een bedrag iets onder de bijstandsgrens. ,,Door de
Nibud- norm als objectieve ondergrens te hanteren, wordt gewaarborgd dat na de
lening de consument voldoende middelen heeft om zijn woonlasten te betalen en
zijn huishouden te runnen,'' stelt de VFN.
Zonder snel in het rood te komen dus. Eén van de belangrijkste spelregels bij
het toekennen van een lening is dat de woonlasten niet hoger zijn dan circa 580
euro.
Het Nibud reageert verbaasd op het initiatief. ,,Er bestaan helemaal geen
Nibud-normen voor dit soort kredieten,'' zegt woordvoerster Gabriëlle
Buttonville.
,,We hebben wel normen voor hypotheken. Op basis van Nibud-cijfers berekenen
banken hoeveel een consument maximaal kan lenen voor een hypotheek. Wij zijn
niet betrokken bij de VFN-berekeningen en kunnen daarom ook niet achter deze
normen staan.''
Wel vindt het Nibud het belangrijk dat er in Nederland één duidelijke leennorm
komt, zodat het voor de consument inzichtelijk wordt wat hij kan lenen. Het
Nibud is bezig met het ontwikkelen van een dergelijke standaard voor
consumptieve leningen. ,,Die norm zal ergens in 2008 klaar zijn.''
Consumenten die willen lenen, raadt het Nibud aan gebruik te maken van het Nibud
Persoonlijk Budgetadvies. Daarmee kunnen consumenten precies zien hoeveel ruimte
zij in hun budget hebben om te kunnen lenen. Daarnaast hanteert het Nibud als
basisregel: als je niet kunt sparen, kun je ook niet lenen.
De Vereniging van Banken bestudeert nog of haar leden de spelregels van de VFN
overnemen, meldt woordvoerder Raymond Peil.
De DSB Bank is niet onder de indruk van het initiatief. Woordvoerder Klaas
Wilting: ,,Wij hanteren al hele strenge normen. Wij zijn een commercieel bedrijf
en willen het geld uiteindelijk ook terugzien. Van mensen die een lening willen,
vragen wij ook of ze huurschulden hebben, of ze gas, water en licht kunnen
betalen.'' Op de vraag hoeveel leningaanvragen DSB níet honoreert, antwoordt
Wilting: ,,Tussen de 85 en 90 procent.''

Voor tips over verantwoord lenen: www.geldenrecht.nl

-----------------------------------------------------------------

Tot nu toe

In november 2005 neemt mini- ster van Financiën, Gerrit Zalm, maatregelen om
consumenten te beschermen tegen bovenmatig grote kredieten en hoge rentes.
Hij beperkt de kredietvergoeding (banktaal voor rente en in rekening te brengen
kosten) tot de wettelijke rente met een toeslag van 12 procent. Kredietverleners
mogen nu maximaal 18 procent rente per jaar vragen.
Ook laat Zalm het BKR alle kredieten vanaf 250 euro toetsen.


-----------------------------------------------------------------

Top 5

Waarvoor wordt consumptief krediet gebruikt:
1) Nieuwe auto
2) Nieuwe meubels
3) Opknappen keuken
4) Verfraaien van huis
5) Overig (o.m. studie kinderen)
Bron: VFN

LOAD-DATE: December 12, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                               6 of 110 DOCUMENTS



                              AD/Algemeen Dagblad

           13 December 2007 Thursday 5:04 AM (Central European Time)

Paul Potts blijft zichzelf

SECTION: Pg. 19

LENGTH: 641 words


Tekst: Arno Gelder Foto: Camera Press/Hollandse Hoogte - Ik gooide gewoon een
muntje op.

Als een soort talisman draagt Paul Potts (37) ook deze middag het onopvallende
grijze pak van de gewone man dat het handelsmerk is van de tenor.
Wie de zanger ontmoet in het Amsterdamse American Hotel kan hem evengoed voor
een modale receptionist houden. Paul Potts is - na zijn spectaculaire zege in
het Britse tv-programma Britain's got talent - vooral zichzelf gebleven:
bescheiden, een tikje verlegen en oprecht verbaasd over de dramatische wending
in zijn leven. Van vakkenvuller en verkoper van mobiele telefoons tot
succesrijk, klassieke zanger van wie inmiddels twee miljoen exemplaren van zijn
debuutalbum One chance zijn verkocht.
,,Het leven hangt van toeval aan elkaar,'' zegt de zanger. ,,Ik belandde op de
computer op de site van Britain's got talent. Dacht eerst nog dat het zo'n
vervelende popup was. Toen heb ik een muntje opgegooid: kop was het
deelnemersformulier invullen, munt gewoon verder met mijn leven zoals ik dat,
overigens in alle tevredenheid, leidde. Het werd kop...''
Met zijn interpretatie van Nessun Dorma uit Puccinis opera Turandot kreeg hij
niet alleen het publiek op de banken, ook de uiterst kritische jury ging door de
knieën. Hier zong waarlijk een zeldzaam talent, een amateur-tenor uit de boezem
van het plaatselijke operagezelschap te Bath.
Met die hobby was de zoon van buschauffeur Roland en caissière Yvonne Potts meer
dan tevreden - een carrière als professioneel tenor leek hem vooral hoogmoedig.
Maar toch: ,,In 2000 won ik een tv-quiz waarvan de prijs me in staat stelde een
bescheiden zang- en taalopleiding in Italië te volgen met een masterclass van
Luciano Pavarotti. Toen het geld op was, wachtte het werk in Engeland weer. Ik
heb altijd mijn rekeningen zelf betaald, nooit mijn hand opgehouden. Ik
studeerde filosofie aan de universiteit van Plymouth en ging begin jaren '90 aan
het werk. Het was de tijd dat er op één vacature 7500 sollicitaties
binnenkwamen. Toen ik een baan had was ik blij met de zekerheid. Ik houd niet
van risico's - heb in mijn leven één keer met de lotto meegedaan. En dat vond ik
al een grote gok.''
Zijn nieuwe leven ('Dàt is veranderd, ik niet') biedt hem, artistiek en
financieel, ongekende mogelijkheden, maar Potts blijft het type van wiens
vriendelijke, bijna kinderlijk verraste gezicht nog altijd de verbijstering is
af te lezen.
,,Vergeet niet,'' zegt hij, ,,dat ik van ver kwam. In 2003 werd ik in vliegende
vaart naar het ziekenhuis gebracht: een verwaarloosde blindedarmontsteking. Ik
hoorde de artsen toen fluisteren over een kwaadaardige tumor op de alvleesklier.
Gelukkig herstelde ik, maar daarna brak ik door een motorongeluk mijn
sleutelbeen. Maanden was ik uit de roulatie, kon niet meer zingen. En dat was
ook het laatste waaraan ik dacht.''
Ook in 2003 trouwde hij met Julie-Anne, die hij prijst als 'mijn steun en
toeverlaat'. Potts: ,,Als je zoveel ellende met je man meemaakt, moet je wel een
liefhebbende echtgenote zijn. Gelukkig geniet ze nu met volle teugen van het
succes dat ook háár succes is.''
In januari gaat Paul Potts op tournee die hem naar onder meer Scandinavië,
Australië, Japan, Canada en de Verenigde Staten voert. ,,Maar eerst ontmoet ik
in Leipzig de Spaanse tenor José Carreras. Hij is mijn grote inspiratiebron.
Iemand die leukemie had en zó is teruggekomen. Want ik weet inmiddels ook wat
knokken is.''

-----------------------------------------------------------------

Paspoort

Geboren: 13 oktober 1970 in Bristol.

Carrière: Studie filosofie. Zingt bij amateur-operagezelschap van Bath en volgt,
dankzij winst in een Britse tv-quiz, een bescheiden zangopleiding in Italië.
Breekt door als winnaar van Britain's Got Talent, een soort Idols. Van zijn cd
One Chance zijn al twee miljoen exemplaren verkocht.

Privé:
Sinds 2003 Getrouwd met
Julie-Anne.

LOAD-DATE: December 12, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                               7 of 110 DOCUMENTS



                              AD/Algemeen Dagblad

           13 December 2007 Thursday 5:04 AM (Central European Time)

BINNENLAND Man gaf vriendin aan na abortus in Spanje De vrouw (24) uit Boxtel,
die in....

SECTION: Pg. 40

LENGTH: 323 words


BINNENLAND
Man gaf vriendin aan
na abortus in Spanje
De vrouw (24) uit Boxtel, die in Spanje een illegale abortus zou hebben
ondergaan, blijkt te zijn opgepakt nadat haar vriend naar de politie was
gestapt. De vrouw had tegen hem gelogen over de abortus van hun kind, aldus de
politie. P3
Lenen wordt moeilijker voor Jan Modaal
De kredietverstrekkers voeren strengere leenregels in om hun klanten te behoeden
voor schulden. Voor een half miljoen Nederlanders onder het modale inkomen wordt
het een stuk moeilijker een consumptieve lening af te sluiten. P4

BUITENLAND
Europese leiders zetten
klimaatzorgen even opzij
Met hun privéjets doorkruisen de Europese leiders vandaag het continent, het
klimaat - hun eigen topprioriteit - maar even vergetend. Vandaag zijn ze in
Lissabon om het nieuwe Europese Verdrag te tekenen, morgen in Brussel voor de
rest van hun decembertop. P14
Bomaanslag eist leven Libanese topgeneraal
De Libanese topgeneraal François al-Hajj is gisteren omgekomen bij een
bomaanslag. Al-Hajj leidde eerder dit jaar een legeroperatie tegen
moslimmilitanten in het Palestijnse vluchtelingenkamp Nahr al-Bahred in
Noord-Libanon. P15

ECONOMIE
Kerstbomentekort
te wijten aan de EU
Het kerstbomentekort in ons land en de bijbehorende hoge prijzen zijn de schuld
van de Europese Unie. De schaarste aan Nordmann- sparren ontstond in 2004, nadat
Brussel de kweeksubsidies afschafte, aldus Jan Hakkenbrak, kerstboomspecialist
bij Intratuin. P3 & 16

CULTUUR
Zintuiglijk taalgebruik van Michael Chabon
In zijn nieuwe boek De Jiddische Politiebond lapt Pulitzer Prize-winnaar Michael
Chabon de wetten van het romanschrijven aan zijn laars. ,,Ik maak mijn taal
voelbaar, hoorbaar en ruikbaar.'' P18

ENTERTAINMENT
Wereldster Paul Potts blijft zichzelf
Als hoofdrolspeler in een eigentijds sprookje won Paul Potts de grootse Britse
talentenjacht op tv. De tenor is nu een wereldster: ,,Mijn leven is veranderd.
Ik niet.'' Hij treedt 8 juni op in Amsterdam. P19

LOAD-DATE: December 12, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                               8 of 110 DOCUMENTS



                              AD/Algemeen Dagblad

            11 December 2007 Tuesday 5:04 AM (Central European Time)

Simply blues voor papa Mick

SECTION: Pg. 18

LENGTH: 924 words


Tekst: Nils Elzenga Foto: Reuters - In creatieve zin ben ik me slachtoffer gaan
voelen van mijn eigen succes.

Mick Hucknall heeft zijn laatste cd gemaakt onder de naam Simply Red. Na 23 jaar
'blauwogige soul' - de oorspronkelijk zwarte muzieksoort gemaakt door blanke
muzikanten - vindt de roodharige zanger en bandleider uit Manchester het genoeg
geweest. ,,Het idee van een tweede carrière spreekt me aan,'' verklaart hij.


Katalysator van de koerswijziging was de opname van het album Tribute to Bobby,
vertelt de zanger, die op zijn 47ste niet meer de frêle verschijning is die met
een weelderige krullenbos menige vrouw jaloezie bezorgde, maar een bonkige Brit
met grijzende bakkenbaarden.
Hucknall: ,,De plaat is een ode aan de legendarische blueszanger Bobby 'Blue'
Bland, die veel met B.B. King toerde. Ik had zóveel plezier tijdens het maken
van de cd, waarop ik blues uit de late jaren '50 en vroege jaren '60 meng met
eigen ingrediënten, dat ik besefte: mijn toekomst ligt in een nieuwe muzikale
richting. Daarom breng ik Tribute to Bobby volgend jaar uit onder eigen naam.''
In tegenstelling tot de muziek, blijft het muzikale team dat Hucknall over de
jaren om zich heen verzamelde ongewijzigd. Rijst de vraag: waarom niet gewoon
als Simply Red - de naam verwijst naar Hucknalls haarkleur, zijn linkse
politieke voorkeur én zijn liefde voor voetbalclub Manchester United - doorgaan?
Hucknall: ,,Ik wil mijn publiek niet misleiden. Komen mensen naar een Simply
Red-concert, dan willen ze de vertrouwde hits horen. Van nieuwe albums
verwachten ze een herkenbaar geluid. Allebei terecht. Maar ook benauwend. In
creatieve zin ben ik me slachtoffer gaan voelen van mijn eigen succes.''
Het repertoire waarop die voorspoed stoelt, zal Hucknall voor het laatst spelen
tijdens een wereldtournee die begint in 2009 'en waarschijnlijk duurt tot in
2010'. ,,Dat ik het einde van Simply Red-jaren eerder bekend heb gemaakt, berust
op een communicatieve uitglijder. Tijdens een interview floepte ik het nieuws
eruit. Dat voelde goed, maar verbaasde me tegelijkertijd.''
Hucknalls verwondering is verklaarbaar - de zanger staat bekend om zijn
getroebleerde relatie met de pers. ,,Komt door mijn achtergrond,'' weet
Hucknall. ,,Ik ben een product van de punkgeneratie. Johnny Rotten walgde van de
media. Van Sid Vicous luidt een legendarische uitspraak: 'Ik heb de gewone man
ontmoet - hij is een klootzak.' In navolging van zulke voorbeelden was ik
cynisch over journalisten.
Omgekeerd haatten die mij vanaf dag één. Ik was, als vertegenwoordiger van een
Noord-Engels arbeidersmilieu, fel anti-Thatcher. De 'ijzeren dame' was eerste
minister toen ik mijn zangcarrière begon. De Britse pers, als onderdeel van de
entertainmentindustrie van oudsher gevestigd in het zuidelijke en elitaire
Londen, steunde haar juist.
Je moet begrijpen: in Groot-Brittannië is de scheiding der klassen heel rigide.
Nog steeds. De kloof tussen het arme noorden en het rijke zuiden is enorm. Uit
het noorden komen om het in Londen te maken, zoals ik, vereist het verkopen van
je ziel. Je moet je volledig aanpassen, en snel ook. Anders lig je er zó weer
uit. Maar ik heb mijn eigenheid en onafhankelijkheid nooit prijsgegeven.''
Daarvoor heeft de zanger wel een prijs betaald, vindt hij. ,,Talloze malen
hebben journalisten me verkeerd geciteerd. Expres. De eerste keer betrof een
interview met muziekblad Q Magazine. Gevraagd naar mijn generatiegenoten, noemde
ik onder anderen Lisa Stansfield. 'Ken jij een betere zangeres?', vroeg ik.
Onder mijn beeltenis op de voorpagina plaatste Q vervolgens de kop: 'Ken jij een
betere zanger?'. Sindsdien hebben de Britse media me altijd gedwarsboomd. Dat ik
desondanks stabiel succes ken - tot nu toe vertoont mijn loopbaan geen diepe
dalen - schenkt me veel voldoening.''
Nog meer voldoening put Hucknall sinds vijf maanden uit zijn dochter Romy.
,,Vreemd genoeg herinner ik me mijn leven voor haar geboorte slecht. Ik kan me
de zin van wat ik destijds uitspookte niet meer voorstellen. Ik ging uit eten,
had seks, schreef af en toe een nummer. Zaken die volledig in het niet vallen
vergeleken met de ongelooflijke ervaring van het verzorgen van een menselijk
wezen.''
Romy's moeder, Gabriella Wesberry, is een oude vlam van de voormalige
vrouwenverslinder - tot Hucknalls exen behoren onder (vele) anderen Catherine
Zeta-Jones, Helena Christensen en Steffi Graf. Het pad naar zijn huidige
gezinsidylle zat vol hobbels. In 1995 had Hucknall een kortstondige verhouding
met zijn 'grote liefde'. Pas enkele jaren later ontbrandde de relatie opnieuw.
,,Waarom ik Gabriella niet eerder heb heroverd? Ze trouwde met een ander. En
gehuwde vrouwen heb ik nooit bejaagd.'' Droog: ,,Waar ik vandaan kom, resulteert
zo'n poging meestal in een zwaar beschadigd gezicht.
Wel hebben Gabriella en ik altijd contact gehouden. We konden geen van beiden
doorgaan met ons leven, we wisten immers dat we op alle vlakken zo goed klikten.
Ik heb enorm geluk gehad dat Gabriella me een nieuwe kans heeft gegeven.''

-----------------------------------------------------------------

Paspoort

Geboren: Op 8 juni 1960 in Manchester als Michael James Hucknall.

Carrière: In 1985 lanceert Mick Hucknall zijn soulband Simply Red met de hit
Holding back the years. Na debuutplaat Picture Book volgen negen studioalbums.
Na de laatste, Stay (2007), kondigt Hucknall het einde aan van de groep. Simply
Red verkocht zestig miljoen cd's.

Privé: Woont met vriendin Gabriella Wesberry en dochter Romy (5 maanden)
afwisselend in Parijs, Sicilië en het Engelse platteland buiten Londen.

LOAD-DATE: December 10, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                               9 of 110 DOCUMENTS



                              AD/Algemeen Dagblad

            30 November 2007 Friday 5:20 AM (Central European Time)

KALENDER Werk van fotograaf Moesman - Utrecht van rond 1900

SECTION: Pg. 6

LENGTH: 464 words


UTRECHT
Uitgestorven straten zonder auto's, flanerende dames onder parasollen en heren
met gewichtige knevels. De kalender Utrecht rond 1900 toont de stad van ruim een
eeuw geleden. De kalender, uitgegeven door Het Utrechts Archief, bevat twaalf
foto's op groot formaat van J.A. Moesman, een vermaarde fotograaf in die jaren.



Iedere foto van Johannes Anthonius Moesman (1859-1937) zit vol intrigerende
details. Neem de prent bij de maand oktober, die van circa 1905 dateert.
Vooraan poseert een deftige heer met een hond. Hij draagt een horlogeketting,
een wandelstok en een strohoed tegen de zon.
Heren en dames van de hogere standen cultiveerden namelijk een lichte huid, om
aan te geven dat ze geen werk in de buitenlucht hoefden te verrichten.
Vlak achter hem loopt een dame met een kinderwagen. Het kan de moeder zelf zijn
maar ook een kindermeisje.
Dienstmaagden kregen immers veelal de gebruikte maar nog toonbare kleding van
hun 'mevrouw', weet Utrechts Archiefmedewerkster Nettie Stoppelenburg.
De passanten bevinden zich in de Voorstraat, op de hoek bij de
Predikherenstraat. Vlak boven de dame bevindt zich een reclamebord met de
woorden 'NV De Model-Boerderij / Het Huis ter Aa'.
Het bedrijf, zo vermeldt het bord, verkocht 'rauwe melk': ongekookte melk,
direct afkomstig van de boer. Helemaal op de achtergrond is de gloednieuwe
watertoren aan het Lauwerhof te zien; tegenwoordig het onderkomen van het
Waterleidingmuseum.
Andere prenten van de fotograaf - de vader van schilder Joop Moesman - tonen
flanerende notabelen in het ook al nieuwe Wilhelminapark. Het gewone volk is
hier aanwezig in de gedaante van verkopers die loodzware handkarren voor zich
uitduwen.
Hij fotografeerde nette kinderen - jongens in matrozenpak, meisjes met lange
rokken en zwarte kousen - op de Vismarkt, met op de achtergrond de Domtoren, die
deels in de steigers staat.
Een arbeidersmeisje op klompjes, een doos met te bezorgen artikelen onder haar
arm, op de Voorstraat waar toen nog tramlijn 4 doorheen reed. In het midden
troont trots Centraal Apotheek De Liefde, een gebouw waarin nu - een eeuw later
- wederom een apotheek is gevestigd.
Utrecht was een lege, stille stad, waarin dienstmeisjes over de hele breedte van
de straat hun tapijten konden uitkloppen zonder door pizzakoeriers omver te
worden gereden. Een stad waar enorme handkarren met balen meel midden op de
stoffige straten konden worden achtergelaten.
Het Utrechts Archief wil voortaan ieder jaar een fotoselectie in kalendervorm
uitbrengen. Het archief loopt hiermee vooruit op de opening van een eigen winkel
in de Hamburgerstraat, in ongeveer mei 2008.

De kalender 'Utrecht rond 1900' kost 23,50 euro en is verkrijgbaar bij onder
meer Het Utrechts Archief aan de Alexander Numankade 199 - 201. Ook meer op -
www.hetutrechtsarchief.nl.

LOAD-DATE: November 30, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              10 of 110 DOCUMENTS



                              AD/Algemeen Dagblad

           29 November 2007 Thursday 5:10 AM (Central European Time)

WILDPASSAGES Natuurbeschermers voorspellen uitsterven diersoorten als barrières
blijven - Weer vraagtekens bij peperdure ecoducten

BYLINE: IVAR PENRIS

SECTION: Pg. 12

LENGTH: 518 words


IVAR PENRIS
HUIS TER HEIDE
Inwoners van Huis ter Heide kregen deze week informatie over het ecoduct dat in
2009 in hun 'achtertuin' wordt aangelegd. Natuurbeschermers noemden het weer
eens een lapmiddel, de 'gewone man' vroeg zich opnieuw af of het wel nut heeft
er zo veel belastinggeld aan te besteden.



,,Als je pal ernaast een woonwijk moet bouwen om dat ding te bekostigen, heeft
het dan wel zin om zo'n duur geval neer te leggen,'' vroeg een bezoeker van de
informatieavond zich af. Een andere bezoeker had zich laten vertellen dat katten
de natuur onveilig maken in een cirkel van anderhalve kilometer rondom het huis
van hun baasje. ,,Dan schiet je je doel toch voorbij?''
Volgens Chris Bakker van Het Utrechts Landschap valt dat erg mee. ,,De afstanden
tussen bebouwing en de groene doorgangen zijn groot genoeg.''
Gedeputeerde Krol stelt dat er nu eenmaal compromissen nodig zijn om iedereen
tevreden te stellen. ,,Voordat we hier aan begonnen, had dit gebied misschieneen
rapportcijfer 4; nu wordt er om een 10 gevraagd, terwijl we hier ook moeten
wonen, werken en recreëren. Laten we dan blij zijn dat we straks op een mooi
cijfer 8 uitkomen.''
Bovendien heeft het eerste ecoduct op de Utrechtse Heuvelrug, dat in 2005 op de
Leusderheide open ging, bewezen dat ze nut hebben, stelt rijkswaterstaat, dat
een belangrijke voortrekkersrol heeft bij de aanleg van de ecoducten. Kort na de
opening ervan hing er de hele maand juli een camera, die onder meer registeerde
hoe zeven reeën ongemerkt de A28 overstaken. Ook tientallen zandhagedissen,
konijnen, hazen en vossen maakten de veilige oversteek. Het meest verheugende
nieuws voor de natuurliefhebbers is dat ten noorden van de snelweg weer
boommarters zijn gesignaleerd. Die waren de afgelopen jaren helemaal uit het
gebied verdwenen. Voorheen werden ze meestal doodgereden voor ze zich konden
voortplanten.
,,,De ree moet zich nog wat vaker laten zien, maar laten we wel even een
gewenningsperiode aanhouden,'' stelt natuurwetenschapper Edgar van der Grift,
die tal van rapporten schreef over nut en noodzaak van het ecoduct en ook veel
weet van verstoringsfactoren in de natuur. ,,De huiskat eet inderdaad erg veel
van de wilde fauna op. Dat is niet misselijk. Vooral op eilanden heeft dat heel
veel invloed.''
Hoeveel geld we moeten steken in een groene corridor, vindt Van der Grift
moeilijk te beoordelen. Vast staat dat de aanleg van een ecoduct zo'n 5 miljoen
euro kost, afgezien van het onderhoud en het uitkopen van bedrijven die in de
weg zitten. Met Sauna Soesterberg, waarvan de waarde op zo'n 10 miljoen euro
wordt geschat, wordt daarover nog steeds onderhandeld.
,,Het is ook moeilijk om te meten hoeveel we aan die ecoducten hebben. De
sterfte van de marter neemt af, maar komt dat allemaal door dat ecoduct? We
weten ook al het nodige over hoe frequent de ecoducten gebruikt worden, maar dat
zegt ook niet alles,'' aldus Van der Grift. ,,We gaan de komende jaren toch
proberen de feiten op een rij te zetten.'' Eén ding weet hij wel zeker: ,,Als we
dit niet doen, sterven er diersoorten uit. Nu niet. Het is dus altijd beter dan
niks doen.''

LOAD-DATE: November 28, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              11 of 110 DOCUMENTS



                              AD/Algemeen Dagblad

            13 November 2007 Tuesday 5:00 AM (Central European Time)

Kans op vervolging Faber 'niet uitgesloten'

BYLINE: EDDY VAN DER LEY

SECTION: Pg. 8

LENGTH: 661 words


Nederlandse oorlogsmisdadiger (85) loopt - onbezorgd en vrij rond in het Duitse
Ingolstadt

EDDY VAN DER LEY
INGOLSTADT
De Nederlandse oorlogsmisdadiger Klaas-Carel Faber (85) is niet onder de indruk
van pogingen van nabestaanden hem alsnog strafrechtelijk vervolgd te krijgen. In
zijn Duitse woonplaats Ingolstadt lacht hij de suggestie van een mogelijke
gevangenisstraf weg. ,,Hebt u niets beters te doen?''

Faber, woonachtig op de begane grond van een armoedig flatcomplex, is
onaangenaam verrast door het bezoek uit zijn geboorteland. Hij maakt afwerende
gebaren en vlucht snel zijn appartement binnen. ,,Laat me met rust,'' sist hij
in perfect Nederlands. ,,Anders bel ik de politie. Ik heb u niets te vertellen
over mijn verleden. Dat is geweest. Het was een andere tijd met andere wetten.''

De opmerking dat hij mogelijk nog achter de tralies verdwijnt, ontlokt een lach
bij de ex-nazibeul. Hij herhaalt: ,,Hebt u niets beters te doen? Ga weg.'' Op de
vraag of hij spijt heeft van zijn daden, volgt geen antwoord meer. Alleen zijn
Nederlandse vrouw laat nog een 'statement' horen: ,,Mijn man heeft genoeg jaren
in de gevangenis gezeten.'' Daarna blijft het stil achter de voordeur.


Faber leeft al jaren een onopvallend bestaan in het Beierse Ingolstadt, een
industriestad aan de Donau. De ex-SS'er verkeert in blakende gezondheid en zit
nog iedere dag achter het stuur van zijn rode Audi. Omwonenden typeren hem als
een 'buitengewoon voorkomende en prettige man', over wie geen kwaad woord te
zeggen valt.
Sinds enkele maanden is in de buurt bekend dat Faber een verleden als
oorlogsmisdadiger met zich meedraagt, maar die wetenschap heeft nauwelijks tot
vraagtekens of ophef geleid. ,,Mooi is anders,'' zegt straatgenoot Franz Wagner.
,,Maar wat heeft het voor zin om de geschiedenis op te rakelen? Moet ik hem nu
mijn rug toekeren? U moest eens weten hoeveel Duitse ex-SS'ers nog onder het
gewone volk leven.''
Klaas-Carel Faber, afkomstig uit Haarlem, maakte in WO II deel uit van een
executiepeloton in Kamp Westerbork en het Sonderkommando Feldmeijer, berucht om
de vergeldingsmoorden op onschuldige vooraanstaande Nederlanders. De SS'er, die
bekend stond als uiterst gewelddadig, deed mee aan razzia's en was lijfwacht van
NSB-leider Mussert.
Na de oorlog kreeg hij de doodstraf, later omgezet in levenslang, maar in 1952
ontsnapte hij samen met zes andere SS'ers uit de Koepelgevangenis van Breda.
Faber vluchtte naar Duitsland, waar hij de Duitse nationaliteit kreeg. Op grond
daarvan kon hij niet naar Nederland worden uitgewezen. Sindsdien leeft hij in
vrijheid. Op 27 januari van dit jaar maakte justitie in Duitsland bekend dat
Nederlandse oorlogsmisdadigers hun straf niet meer hoeven uit te zitten.
Alleen directe nabestaanden van dodelijke slachtoffers kunnen tegen deze
beslissing in beroep gaan. Eén Nederlandse familie maakt nu van die mogelijkheid
gebruik en start een procedure tegen Faber. Officier van justitie dr. Hans
Joachim Lutz, namens het Openbaar Ministerie in München belast met het
dossier-Faber, noemt de kans op vervolging 'niet groot, maar ook niet
uitgesloten'. ,,Probleem is dat Faber iemand was die bevelen van nazi-kopstukken
uitvoerde. Maar als kan worden aangetoond dat hij buitengewoon wreed te werk is
gegaan, is er een kans.'' Volgens Lutz hoeven procederende nabestaanden niet op
te draaien voor de proceskosten. ,,Die zijn voor rekening van de Duitse staat,''
zegt hij.
De Stichting Onderzoek Oorlogsmisdaden, die de procederende familie bijstaat, is
intussen op zoek naar meer nabestaanden van slachtoffers van Faber. Meer
informatie hierover is te vinden op de website www.onderzoekoorlogsmisdaden.nl.
De Tweede Kamerleden Fred Teeven (VVD), Krista van Velzen (SP) en Aleid Wolfsen
(PvdA) juichen iedere poging tot rechtsvervolging van ex-nazi's toe. Zij willen
dat de Nederlandse staat bijspringt in de advocatenkosten van de nabestaanden,
mocht dat aan de orde komen. ,,Noem het de inlossing van een ereschuld,'' zegt
Teeven.

LOAD-DATE: November 12, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              12 of 110 DOCUMENTS



                              AD/Algemeen Dagblad

           10 November 2007 Saturday 5:00 AM (Central European Time)

Appartement als 'n maatkostuum

SECTION: Pg. 19

LENGTH: 768 words


In een nieuw appartementencomplex kun je als koper binnen de woning wel een
beetje schuiven met wanden en een eigen keuken uitkiezen, maar als je een kamer
van vijf meter hoog wilt, een studio met geluidsdichte wanden én een groot
balkon, dan moet je lang zoeken.
OntwerpJeWoning heeft een nieuwe manier van appartementen en stadswoningen
bouwen bedacht, waarbij wél rekening kan worden gehouden met die individuele
wensen. In één zin komt het erop neer dat OntwerpJeWoning een groep vormt van
mensen die op een bepaalde locatie willen wonen en dat dit collectief vervolgens
gezamenlijk opdrachtgever wordt voor een complex waarbinnen voor ieder een
appartement wordt gerealiseerd volgens de individuele woonwensen.
Initiatiefnemer ir. Eric Amory is al twintig jaar betrokken bij de ontwikkeling
en realisatie van appartementencomplexen, als bouwkundig projectmanager en
ontwikkelaar. ,,In wijken aan de buitenkant van gemeenten komt vooral laagbouw,
eengezinswoningen. Voor gebieden tegen het centrum aan kiezen steden vaak voor
stedelijke woonmilieus, dat wil zeggen: woningen met voorzieningen, zoals
winkels, die in een hoge dichtheid worden gebouwd. Appartementencomplexen dus,''
vertelt Amory. En dat is nou net waarmee OntwerpJeWoning goed uit de voeten kan.

Amory begrijpt dat ontwikkelaars graag goed verkoopbare, courante appartementen
willen bouwen en dat het sneller, makkelijker en goedkoper is als alle
appartementen dezelfde constructieve opzet hebben. Maar ze moeten volgens Amory
niet te snel bang zijn dat iets niet verkoopt.
Waarom zouden alleen driekamerappartementen verkopen? Kijk naar succesvolle
projecten als de Silodam in Amsterdam, een complex met zeer verschillende
appartementen variërend in oppervlak van 50 tot 160 vierkante meter, en het
Wallisblok in het Rotterdamse Spangen, waar mensen gratis een woning konden
krijgen, maar deze nog wel zelf op moesten knappen. AD Rotterdams Dagblad op 3
september: ,,Het resultaat is verbluffend: iedere woning is totaal anders.''
In de jaren vijftig begon de overtuiging dat iedereen betaalbaar moest kunnen
wonen in een functionele, voor uiteenlopende doelgroepen te gebruiken woning. In
de jaren zestig en zeventig kwam de massabouw. Grote betonnen flats verrezen met
eenvormige woningen, want het moest snel en voor iedereen gelijkwaardig. Die
manier van denken binnen vaste stramienen is volgens Amory eigenlijk altijd
blijven bestaan. Waar consumentenproducten als auto's wel een enorme
ontwikkeling doormaakten - in de jaren zestig reed Jan Modaal of in een Opel of
in een Kever en nu heb je per automerk al zoveel verschillende types dat er
zowel voor een groot gezin als voor een extravagante, alleenstaande vijftiger
altijd wel een passende auto is - blijft de ontwikkeling van met name
appartementen een beetje stilstaan.
Mensen die zelf een appartement willen realiseren kunnen op
www.ontwerpjewoning.nl hun wensen aangeven. In welke stad je wilt wonen en of je
dan liefst in het noorden of in het westen zit, of je een balkon wilt van 8 tot
20 vierkante meter, een geluidsdichte studio of een atelier met hoog plafond en
licht op het noorden, een loft, een mindervaliden- of een benedenwoning, alles
is aan te geven op de website.
OntwerpJeWoning brengt vervolgens vijftien tot twintig mensen bij elkaar die een
gezamenlijke voorkeur hebben voor een bepaalde locatie. Behalve naar de
individuele wensen kan dan ook worden gekeken of er collectieve behoeften
bestaan, zoals een gastenverblijf of kinderopvang. ,,Een zwembad is erg duur,
maar als je het met z'n twintigen doet, wordt het misschien betaalbaar.''
OntwerpJeWoning vertaalt de wensen naar een collectief programma van eisen en
helpt de groep bij het vinden van een locatie, de selectie van een architect,
het ontwerptraject en de realisatie van het gewenste complex.
De plafonds zo hoog als je wilt, een balkon waar je meer op kwijt kunt dan
alleen de vuilnisbak, het klinkt mooi, maar een maatkostuum is ook niet voor
iedereen weggelegd. Is OntwerpJeWoning er niet alleen voor de happy few? Volgens
Amory is het concept ook geschikt voor de kleine portemonnee. Maatwerk brengt
natuurlijk hogere bouwkosten mee, maar deze manier van ontwikkelen levert ook
een kostenbesparing op. Omdat de opdrachtgevers al een duidelijke
locatievoorkeur hebben, hoeft daar geen onderzoek naar te worden gedaan en dat
de opdrachtgevers de kopers zijn, scheelt marketing- en verkoopkosten.
Wel is engelengeduld nodig. ,,Je moet uitgaan van minimaal vier jaar van
initiatief tot oplevering en bij binnenstedelijke locaties kan het nog langer
duren.''

Tekst: Nelleke van der Heiden Beeld: Eric Amory

LOAD-DATE: November 10, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              13 of 110 DOCUMENTS



                              AD/Algemeen Dagblad

             5 November 2007 Monday 5:00 AM (Central European Time)

Ook een ster op Curaçao - Heldenonthaal Tour-winnaar Contador na zege in laatste
race 2007

SECTION: Pg. 15

LENGTH: 864 words


'Heeft hij de Tour gewonnen? Nou, ik vind hem maar verdomde klein.'

,Wie is dat menneke, met dat grote litteken op zijn hoofd?,'' kraste de vrouw.
Haar man, net zo verbaasd als zij, haalde zijn schouders op. ,,Hoe moet ik dat
nou weten,'' klonk het bijna geërgerd. ,,Maar omdat al die fotografen en
cameraploegen hier staan, zal hij wel belangrijk zijn.''
Een jongedame naast het duo gaf ongevraagd uitleg. ,,Hallo, deze jongen heeft
dit jaar wel de Tour de France gewonnen.''
De vrouw was niet onder de indruk. ,,Nou, ik vind 'm maar verdomde klein.''
Zo zegt een topsportprestatie helemaal niets, en zo heb je de hele wereld aan je
voeten liggen. Donderdag, bij zijn aankomst op het vliegveld van Curaçao, was
Alberto Contador de gewone man, de toerist die met zijn fietszak vertier kwam
zoeken in het Caribisch gebied.
Twee dagen later bevond hij zich in de situatie die - weliswaar wat
kleinschaliger - verdacht veel leek op de toestanden van de laatste zondag in
juli, bij de ingang van een Parijs hotel. Gillende meisjes, om handtekeningen
bedelende vaders en zoontjes en dus een oneindig lange overlevingstocht om de
tien meter van de entree naar de lift te overbruggen.
In de lobby van het Lions Dive hotel, de vaste pleisterplaats van de Amstel
Curaçao Race, regeerde zaterdagmiddag de volstrekte chaos. Bij gebrek aan
bodyguards belandde de frêle Spanjaard van Discovery Channel in een etappekoers
van 'fanmomenten' zoals nog niet eerder is gebeurd bij de jaarlijkse afsluiting
van het Nederlandse wielerseizoen.

Nog maar eens bleek welke magie er uitgaat van dat gele tricot. Dat Contador na
een bijzonder rap gereden koers als winnaar werd afgevlagd, vormde een leuke
bijkomstigheid. De grote favoriet was hij toch al, vanwege de afmelding van
Michael Boogerd.
Nee, de gekte rond zijn persoontje op Curaçao zat 'm echt in het feit dat hier
een Tour-winnaar present was. De Nederlandse criteriumorganisatoren die
jaarlijks dromen van le maillot jaune in hun peloton voor de rondjes om de kerk,
betalen zich scheel om een keer in de zoveel jaar te stunten. Bedragen tussen de
40.000 en 60.000 euro zijn dan gewoon.
En waarmee stemde de 23-jarige Madrileen in om de oceaan over te steken? Het
aanbod van een week of twee vakantie, bekostigd door de sponsors van de
wedstrijd. Zo gaat dat alle jaren.
,,Een concept dat staat als een huis,'' verklaarde een zichtbaar tevreden Leo
van Vliet, de grote initiator achter de race. ,,De kracht van dit evenement is
de mond op mond reclame die coureurs onderling maken. Het plaatje van zon, zee,
strand en de openluchtdiscotheek op kruipafstand van het hotel is perfect.''
Dat vond kleine Alberto ook. ,,Alleen de combinatie met fietsen is me vandaag
wat minder goed bevallen,'' zei hij grijnzend, terwijl hij van alle kanten werd
belaagd door handen met pennen, papier en digitale cameraatjes. ,,Man, wat was
het heet en wat woei het hard. Het is lastig hoor, om in juli topvorm te hebben
en vervolgens in november nog in het zadel te zitten.''
Weer lachte hij de tanden bloot. ,,Hmm, maar het was gisteravond op Mambo Beach
(stranddisco) ook wel érg gezellig, en laat.''
Contador vloog van links naar rechts, werd teruggeroepen op het podium voor een
extra huldiging, en liet zich tenslotte (enigszins gedwongen door Van Vliet) met
koerskleding aan het zwembad in duwen. Zijn portemonnee, zittend in een van de
zakken op zijn rug, kon hij nog net in veiligheid brengen. ,,Wat maakt het ook
uit,'' kraaide hij vrolijk, toen hij weer boven water was. ,,Dit hele uitstapje
is een verrassende ervaring. Prachtig, hoe een heel eiland meeleeft met
zoiets.''
Het enthousiasme waarmee de sterren - Boogerd als radiocommentator in koers,
Thomas Dekker, Robert Gesink, de broers Schleck, Tom Boonen, Linus Gerdemann en
mountainbiker Bart Brentjens op de startlijst - onderweg werden onthaald, was
inderdaad enorm.
,,Ongelooflijk hoe je die grote mannen zelfs tijdens de koers nog kunt
benaderen,'' zo sprak deelnemer Iwan Jonker, een Nederlandse verzekeringsagent
die al zeven jaar op Curaçao woont. Hij en accountant Johan van den Berg, sinds
drie jaar gestationeerd op het eiland, behoorden geruime tijd tot de kopgroep
waaruit in de finale Thomas Dekker, Contador en Frank Schleck wegreden. Toen de
profs bij de beklimming van de heuvel nabij Piscadera (net buiten Willemstad)
even flink doortrapten, waren de twee amateurs gezien.

,,Toch hielden we het al langer vol dan vorig jaar,'' beweerde Jonker blij.
,,Deze koers blijft het hoogtepunt van het seizoen voor gewone jongens als wij.
We hebben natuurlijk het thuisvoordeel, zijn gewend aan de hitte en trainen
bovendien in deze periode voor het kampioenschap van Curaçao en het Caribisch
gebied. Omdat de beroepsrenners nu juist de boel een beetje de boel laat, biedt
dat ons de kans het gevecht aan te gaan.
,,Waar ter wereld kun je nou zij aan zij met de man in de groene trui of de
nummer een van de Tour fietsen, en zelfs een praatje maken? Op een gegeven
moment fietste ik naast Boonen en vertelde hem dat de beste niet-prof in deze
wedstrijd duizend euro kon verdienen. 'Dan wordt het tijd dat je er nu voor gaat
rijden', reageerde hij. Geweldig toch! Van mij mag dit gebeuren nog jaren
doorgaan.''

LOAD-DATE: November 4, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              14 of 110 DOCUMENTS



                              AD/Algemeen Dagblad

             2 November 2007 Friday 5:00 AM (Central European Time)

'Ik laat mij graag inspireren door profeet Bono'

BYLINE: JAN MUISER

SECTION: Pg. 6

LENGTH: 614 words


INTERVIEW Dominee Jan Andries de Boer werkt aan preek op muziek van U2

JAN MUISER
BROEK OP LANGEDIJK
Op een zonnige ochtend wordt de zondagsrust in de Johannes de Doperkerk ruw
verstoord door een rockband. Enkele kerkgangers vluchten voor het geluid naar
buiten.


Met uitgestoken armen spreekt dominee Jan Andries de Boer de kerkgangers in
Noord-Scharwoude bezwerend toe. Bij ieder woord klinkt het gitaargeluid van de
tribute band U2NL. Het zijn de klanken van het nummer Forty van U2, gebaseerd op
psalm 40. In dit nummer doet zanger Bono een oproep aan alle kinderen van
Abraham, joden en moslims, de wapens neer te leggen. ,,Leg neer jullie geweren.
Jullie dochters van Zion. Jullie zonen van Abraham.''
Eind augustus zei minister Klink (Volksgezondheid) de kerken te missen in het
integratiedebat. De Boer springt hierop in en werkt aan de cd 40 CoeXisT! (Leef
samen!). Een cd met een boodschap op muziek van U2. De Boer heeft zich altijd
voor muziek geïnteresseerd. Als kind wilde hij dj worden. Zijn afstudeerscriptie
aan de Vrije Universiteit in Amsterdam (1988) ging over jongerenpop en
godsdienst. Hij bespreekt daarin muziek van Prince, Madonna en U2, dat met I
still haven't found what I'm looking for toen een grote hit had. De dominee in
wording ging langs scholen en vroeg jongeren of er qua tekst en inhoud iets
overgekomen was. Dat was niet het geval. „Mensen bleken erg verbaasd te zijn dat
U2 zoveel met het geloof heeft te maken.''
Volgens de dominee is voorman Bono van U2 een profeet. „Hij praat met zowel
regeringsleiders als het gewone volk, en dat deden profeten in de oudheid ook,
om iets goeds te brengen voor het leven. Ik laat me graag door hem inspireren.
Volgens mij gaat het om het leven op aarde en wat je daar als mens samen met
elkaar van maakt. Die blik op de samenleving mag nooit weg raken.''
In zijn muzikale preek waarschuwt De Boer voor stigmatisering van moslims. „Het
kwaad zit in ons allemaal. In een massagebeurtenis kunnen we meegesleept worden
door lagere instincten, dezelfde instincten waarmee Jezus aan het kruis werd
genageld,'' aldus De Boer.
De dominee is niet bang man en paard te noemen. „We moeten er voor waken dat
door types als Wilders en Verdonk moslimhaat ontstaat, zoals de jodenhaat voor
de Tweede Wereldoorlog. Het waren niet de Duitsers die de joden vervolgden, het
was de méns. Je moet die lage instincten bestrijden en ik vind dat met name
Geert Wilders níet bezig is zijn lage instincten te beteugelen. Ik heb Verdonk
en Wilders wel op één lijn gezet, maar alleen voor Geert Wilders en allen die zo
denken heb ik gebeden 'dat de zon op mag gaan in hun hart'.''
Hij haalt ook de New York Times aan, die schreef dat er iets verschrikkelijks
gaande is in Nederland. Het Amsterdam van de 17de eeuw waar alle migranten
altijd welkom waren, en waar Amsterdam wel bij voer, lijkt niet meer te bestaan.
Terwijl dit Amsterdam heeft gestaan als model en voorbeeld voor de hele wereld.
Volgens de Amerikaanse krant bestaat hier sinds de moord op Theo van Gogh,
vandaag precies drie jaar geleden, een levensgroot gevaar voor een
antimoslim-stemming die duizenden onschuldige immigranten tot slachtoffer maakt.

,,Er zijn extreme groeperingen die willen dat de islam de hele wereld gaat
beheersen. Dat gaan we ook niet accepteren. Ik vind dus dat je weerstand moet
bieden, maar niet zoals Wilders. Hij is zelf een extremist. Hij gooit alle
moslims op een hoop, zegt dat de koran moet worden verboden. Ik vind het
belangrijk dat in een samenleving wordt gewerkt aan onderling vertrouwen, en dat
meer mensen zich welkom voelen.''

De cd '40CoeXisT!' komt binnenkort uit. Op www.youtube.nl is een clip te vinden.
Informatie via:
www.janandriesdeboer.nl

LOAD-DATE: November 2, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              15 of 110 DOCUMENTS



                              AD/Algemeen Dagblad

             2 November 2007 Friday 5:00 AM (Central European Time)

Fietsverlichting, waar een klein land klein in is - JERRY GOOSSENS

SECTION: Pg. 32

LENGTH: 264 words


In Griekenland, zo vertelde de dame van de reisorganisatie, geldt helmplicht,
maar geen motor- of scooterrijder trekt zich daar iets van aan. En de Griekse
politie trekt zich dáár weer niets van aan.


Eveneens uit eigen ervaring kan ik melden dat het op Sicilië niet anders is. Wie
daar per se een schedelbasisfractuur wil oplopen, mag dat in de praktijk zelf
beslissen. Het stelt de lange arm in staat zich op écht criminelen te
concentreren. Kortom, het typisch Nederlands geachte gedoogbeleid is schering en
inslag op de Zuid-Europese wegen. Dit in tegenstelling tot de draconische
verkeerswetgeving in eigen land. Zo vaardigde de Raad van Hoofdcommissarissen
een oekaze uit waarin staat dat de wet op de fietsverlichting consequent
gehandhaafd dient te worden. Geen geknipper, geen losse lampjes op jas of tas,
de correcte kleur op de correcte plaats. Ordnung muss sein! Daar kunnen die in
olijfolie gedrenkte anarchisten in Griekenland en Italië een flinke punt aan
zuigen. Ik had het mooi gevonden als de krachtdadige besluitvorming op film was
vastgelegd. Al die onverzettelijke hoofdcommissarissen, die gezamenlijk de
gehandschoende vuist op tafel slaan en als één man bulderend de oorlog verklaren
aan ondeugdelijk bevestigde lampjes. Schitterend, die collectief beleden
verlichtingsideologie! Waar een klein land klein in kan zijn. Het Groninger
politiekorps verzet zich tegen de aangescherpte richtlijnen. En het gewone volk
mort: ,,Ga boeven vangen.'' Maar ach, hoe zalig is de natie waar de Raad van
Hoofdcommissarissen zich over correct functionerende fietsverlichting buigt.

LOAD-DATE: November 2, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              16 of 110 DOCUMENTS



                              AD/Algemeen Dagblad

             2 November 2007 Friday 5:00 AM (Central European Time)

'Te hoge salarissen in Engeland'

SECTION: Pg. 2

LENGTH: 155 words


De Britse sportminister Gerry Sutcliffe heeft zijn verontwaardiging uitgesproken
over de exorbitante salarissen die in de Engelse Premier League worden betaald.
,,Leuk hoor voor John Terry (Chelsea), maar ik denk dat het absurd is om 150.000
pond per week te verdienen'', zei de bewindsman op een congres voor ondernemers
in de sportindustrie.


Volgens Sutcliffe is het Engelse voetbal aardig op weg om zich te vervreemden
van het gewone volk. ,,Chelsea staat voor 250 miljoen pond in het rood en ze
kunnen daar kennelijk mee leven, maar dat staat buiten de realiteit. Ik vind het
niet toelaatbaar.''
Ook over andere clubs had de minister geen goed woord over. ,,Manchester United
heeft dit seizoen de prijzen van seizoenskaarten met dertien procent verhoogd.
Zo ontneemt de club de gewone voetballiefhebber de kans op een bezoek aan een
voetbalwedstrijd. Die vervreemding van de burger met een gemiddeld inkomen moet
je niet willen.''

LOAD-DATE: November 2, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              17 of 110 DOCUMENTS



                              AD/Algemeen Dagblad

            1 November 2007 Thursday 5:00 AM (Central European Time)

Brieven

SECTION: Pg. 20

LENGTH: 674 words


Fietslamp
Fietsers met verlichting worden gestraft (AD, 31-10)? Is dit niet de omgekeerde
wereld. Wie in hemelsnaam heeft deze 'wet' ooit aangenomen?
Hebben minister Eurlings en de Raad van Hoofdcommissarissen niet urgentere zaken
te behandelen?


Ik vind het prima dat fietsers overal verlichting hebben, dan kun je tenminste
zien waar ze rijden.
Laat de politie alle slecht verlichte en overdadig verlichte auto's eens
aanpakken. Regelmatig word ik verblind door te hoog staande verlichting.
Maar wie ben ik!
C. Koot, Bergschenhoek.
Fietslamp (2)
Ik durf te stellen dat 70 procent van de fietsers in mijn omgeving geen voor-
en/of achterlicht gebruikt in het donker. Daarnaast wordt vaak nog zeer donkere
kleding gedragen.
Dit wordt kennelijk al jaren getolereerd en nu gaan we fietsers aanpakken die
wel de moeite nemen om zich duidelijk zichtbaar te maken?
H.G. Tismeer, Gouda.
Fietslamp (3)
Als ik een boete zou krijgen voor een niet brandend lampje en iemand met een
lampje op zijn mouw zou mogen doorrijden, dan zou de agent van mij een klacht
aan zijn broek krijgen. En ik weet nu al dat ik gelijk zal krijgen want we
overtreden beiden de regels en die ander wordt bevoordeeld. En dat mag niet.
Jan Damveld, Rotterdam.
Aanrander
De betrapte aanrander van zeven kinderen tussen 9 en 13 jaar in Renkum en
omgeving, die ook nog zijn daden had bekend, werd desondanks op vrije voeten
gesteld omdat de vergrijpen niet zwaar genoeg waren (AD 31-10). Toch jammer dat
deze man, toen hij werd betrapt geen rood knipperend fietslampje op zijn jas had
zitten.
Dat zou nog eens een argument zijn hem onmiddellijk bij de kladden te grijpen!
Ed van der Meer, Leiderdorp.
Zorgpremie
Zorg kost gezin volgend jaar honderden euro's extra (AD 30-10). De zorg wordt
onbetaalbaar. Ongeveer 50 procent van de ziekenhuiskosten wordt veroorzaakt door
aandoeningen waar de patiënt niets aan kan doen. De overige kosten zijn
leefstijl gerelateerde kosten.
En ik kan het weten want ik werk al 39 jaar als verpleegkundige.
Wil je zorgkosten beheersbaar houden moet je (terug) naar een soort systeem
waarmee gezond leven wordt beloond. Ook ongezonde producten, zoals tabak en
alcohol, moeten nog duurder worden.
Het systeem van autoverzekeringen kan daarbij als voorbeeld dienen. Het
afschaffen van de no-claim is oneerlijk voor de mensen die gezond leven.
F. Smulders, Berlicum. Zorgpremie (2)
We worden nu alweer op de aankomende premiestijging attent gemaakt. De mensen
die wel netjes betalen moeten weer voor de zoveelste maal opdraaien voor degenen
die niets betalen en ook geholpen worden in de ziekenhuizen. En dat zijn er
tweehonderdduizend. Laten ze die eerst maar eens aanpakken. Maar ja, daar hoor
je niks over.
E. Zweerink, Soesterberg.
Zorgpremie (3)
Als de basispremie gelijk blijft bevreemdt me dat, omdat een groot deel
psychiatrie daarin terecht gaat komen. En daar liggen veel kosten die nu in het
aanvullende pakket horen. Verder zal het voor veel mensen niet meer mogelijk
zijn een aanvullend pakket te houden, met alle gevolgen vandien. Triest dat er
ook zoveel opgaat aan overhead en administratie.
G. van Vianen-Michelsen, Kloosterburen.
Kamervragen(3)
Toen ik jong was had ik respect voor politici. Nu ik lees dat een politica het
presteert mijn belastinggeld te besteden aan het salaris van twee ambtenaren die
alleen voor door haar gestelde vragen moeten worden aangenomen, vragen die van
een stupiditeit getuigen die ik nooit voor mogelijk had gehouden bij
democratisch gekozen volksvertegenwoordigers, vraag ik me af of onze democratie
helemaal gek geworden is. Welk normaal denkend mens ageert hier nu niet tegen.
Ik wel.
K. van den Berg, Oosterhout.
Pedo-site (4)
Waarom wordt er zo negatief over gedaan, over het feit dat de prinsesjes op de
pedo-site staan! Ik zie het juist als een goede ontwikkeling in die zin dat het
nu nationaal en hoop ik ook dan internationaal aan het licht komt en dat er wat
gedaan kan worden aan die vreselijke sites! Zeker weten dat het Koninklijk Huis
zich hier hard voor gaat maken en dan dus ook voor de gewone burger!
S. Goossens, Spaarndam.

LOAD-DATE: November 1, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              18 of 110 DOCUMENTS



                              AD/Algemeen Dagblad

           31 October 2007 Wednesday 5:00 AM (Central European Time)

Brieven

SECTION: Pg. 21

LENGTH: 702 words


Politiehond
Een agent wordt met een mes bedreigd door een burger. De agent besluit niet te
schieten. Nee, hij stuurt zijn hond er op af (AD 30-10). Hij liet het dier dus
welbewust in het mes lopen. Nadat de opgelopen steekwonden waren gehecht is de
hond vrijwel meteen weer bij een andere actie ingezet. Ik vind het grandioos,
helemaal geweldig. Zo dienen we met dieren om te gaan. De hond is zeven jaar,
een senior dus. Hij heeft waarschijnlijk in die zeven jaar al meer dan zijn
plicht gedaan en dus is het de hoogste tijd dat hij ergens goed verzorgd in een
beetje vriendelijke omgeving zonder risicovolle bezigheden van zijn oude dag kan
gaan genieten. Dieren en dus ook honden zijn levende wezens net als mensen en
dienen met enig respect en fatsoenlijk behandeld te worden.


C. van Walsum, Hoogvliet.
Randstad
Randstad moet terug in de top 5 (AD 30-10). Eindelijk daadkracht bij de
bewindslieden. Nú dus een convenant om gezamenlijk er tegenaan te gaan.
Prijzenswaardig. Evenwel: in de coulissen staan de tegenstanders (Milieudefensie
en het GroenLinkse Kamerlid Wijnand Duyvendak) al te trappelen om met alle
mogelijke middelen, desnoods via de Raad van State de plannen te torpederen.
Minister Eurlings: Laat je niet gijzelen!
J. Groeneweg, Udenhout.
Kamervragen
Twee ambtenaren erbij voor vele Kamervragen Partij voor de Dieren (AD 29-10). De
dierenpartij heeft in één jaar tijd 162 vragen aan minister Verburg (Landbouw)
gesteld. Het antwoord geven op 162 vragen kost kennelijk 324.000 (!) euro. Ik
ben dan benieuwd waaraan dit geld wordt uitgegeven, en bovendien: Wat zouden
leraren dan wel moeten verdienen op jaarbasis? Ik dacht: 'Vragen staat vrij' in
Nederland? Wordt elke vraag beantwoord onder het genot van een diner en bij een
reis naar bijvoorbeeld de Antillen? Leg dit de belastingbetaler maar eens uit!
Ronald Post, Heerhugowaard.
Kamervragen(2)
In een klein jaar 162 Kamervragen, is gemiddeld drie per week. Zijn hiervoor
twee extra ambtenaren nodig? En kost elk antwoord gemiddeld 2.000 euro? Wie
stelt hierover nu weer Kamervragen? Ik vraag maar.
A.B. Romeijn, Hoogvliet.
Pedo-site
Koninklijke ouders ernstig verontrust over pedo-site (AD 30-10.) Hun advocaat
stelt: 'Voor hen is het een niet te verdragen situatie'. Dat begrijp ik wel,
maar voor 'gewone' ouders van wie hun kind op deze site staat is het
waarschijnlijk ook niet te verdragen. Maar die hebben geen geld om een dure
advocaat in de arm te nemen. Het komt nu over alsof het voor de prinsen en
prinsessen veel erger is dat hun kinderen op deze pedo-site staan dan voor
gewone ouders. Maar het is voor iedere ouder even erg.
Frans van der Spek, Ridderkerk.
Pedo-site (2)
De pedofielenvereniging Martijn bestaat al sinds 1982. Deze club wordt al sinds
jaar en dag gedoogd maar blijkt ineens zwaar omstreden nu er een prinsesje op
staat. De landsadvocaat wordt meteen in stelling gebracht, terwijl wij, gewone
burgers maar moeten zien hoe we onze kinderen er kunnen afkrijgen in zo'n
bizarre situatie. Klassenjustitie in optima forma; terwijl alle burgers toch
voor de wet gelijk zijn, zijn telgen van het huis van Oranje die met een
pedofielenclub in aanraking komen toch even wat méér gelijk dan anderen.
Thea Setzpfand, 's-Hertogenbosch.
Pedo-site (3)
Ook ik zal blij zijn voor de koninklijke familie als de foto's van hun kinderen
van die pedo-site gehaald worden. Dat verandert echter niets aan het feit dat
daar wel afbeeldingen van 'gewone' Nederlandse kinderen nog steeds geplaatst
mogen en zullen worden ter bevrediging van pedofielen. Dat zo'n site bestaat is
te gek voor woorden: pedofilie is in Nederland bij de wet verboden en dus zou
deze website verboden moeten zijn.
Ton Leerschool, Culemborg.
Uruzgan
Onze soldaten zijn bedrogen door de politiek (AD 29-10). Want ze waren gevraagd
voor opbouwwerk: aanleg van wegen en het opbouwen van scholen. Vervolgens werden
het zware militaire acties waarbij vele honderden taliban werden gedood. Ten
slotte zijn er op 16 en 17 juni vijftig burgers gedood. Waarschijnlijk is de
politiek te laf om deze uit de hand gelopen operatie af te blazen. Zijn onze
soldaten nog wel aan krijgstucht gehouden nu alle afspraken ten aanzien van
opbouwwerk met voeten worden getreden?
Jan Leeuwenstein, Pijnacker.

LOAD-DATE: October 31, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              19 of 110 DOCUMENTS



                              AD/Algemeen Dagblad

            30 October 2007 Tuesday 5:00 AM (Central European Time)

Nooit meer terug - Dave van den Bergh heeft draai in New York gevonden

BYLINE: STAN BOS

SECTION: Pg. 6

LENGTH: 614 words


'In de kast staat de hagelslag en in de koelkast ligt een stuk kaas.' Dave van
den Bergh

STAN BOS
NEW YORK
In het bescheiden onderkomen van de New York Red Bulls heerst één en al
gastvrijheid. Iedereen kan in- en uitlopen; trainer Bruce Arena, oud-bondscoach
van de VS, loopt in zijn korte broek tussen het 'gewone' volk. En Dave van den
Bergh vleit zich languit op een bank.


,,We hebben ons snel aangepast aan de Amerikaanse cultuur. Zo hoort het ook,''
meldt de voetballer. ,,Met mijn vrouw, een Amerikaanse, en zoontje van
tweeënhalf woon ik in Glen Ridge in New Jersey. De verhuisdozen waren nog niet
uitgepakt of er stond al een appeltaart van de buren in ons huis. Wat me ook
positief verraste, was dat de buurman niet alleen zijn eigen gras maaide, maar
ook dat van ons.''
Het maakte de aanpassing een stuk eenvoudiger. De Amsterdammer ervaart de
omgangsvormen als buitengewoon aimabel. ,,In Nederland roept men vaak dat het
onechte vriendelijkheid is, maar Nederlanders weten er gewoon geen raad mee. Wij
zijn veel harder in de omgang.''
Ook zoon Ryan heeft het goed naar zijn zin. ,,Tegen zijn moeder spreekt hij
Engels, tegen mij Nederlands. Het is een bewuste keuze hem tweetalig op te
voeden. Hij gaat twee ochtenden per week naar school en dat gaat prima. We gaan
met z'n drieën geregeld naar New York. Met de trein zitten we in twintig minuten
in hartje Manhattan. We hebben al veel van de stad gezien, zijn ook naar een
aantal Broadway-shows geweest. Is het mooi weer, dan gaan we lekker naar het
strand.''
Bij zijn club New York Red Bulls gaat het er gemoedelijk aan toe. De Amerikaanse
voetbalcompetitie kent een on-Europees lange voorbereidingsperiode van bijna
drie maanden. Begin dit jaar volgden er trainingskampen in Los Angeles, Florida
en South Carolina. ,,Ja, dat is wel even wat anders dan een trainingskamp met FC
Utrecht in het Drentse Dwingeloo,'' zegt hij met een knipoog.
Het is in alle opzichten een ander voetballeven dan Van den Bergh in Europa
gewend was. Waar in Nederland alles tot in de puntjes wordt geregeld, heerst er
bij New York Red Bulls een 'take-it-easy-mentaliteit'. ,,In Nederland
overdrijven de meeste clubs als het om discipline gaat. Naarmate ik ouder werd,
had ik daar meer moeite mee. Tegen Foeke Booy heb ik wel eens gezegd dat hij er
een schijndiscipline op nahoudt. Op het trainingscomplex mocht je geen petje
dragen. Foekes standpunt is: als je buiten de lijnen gedisciplineerd bent, ben
je dat op het veld ook. Alsof ik mijn mannetje laat lopen, omdat ik buiten het
veld een petje draag. Onzin.

,,Hier krijg je ook een boete als je te laat bent. Half elf is half elf. We
lunchen samen, maar daarna is iedereen vrij. In Nederland moet iedereen in
hetzelfde shirt trainen. Hier loop je in kleding waarin je je lekker voelt. Als
ik in een rood shirt met lange mouwen wil trainen, doet niemand daar moeilijk
over. Dat is in Nederland wel anders.''
Hoewel Van den Bergh zegt altijd Nederlander te blijven, zijn er nog maar weinig
aspecten uit zijn vaderland die hij heeft meegenomen naar de andere kant van de
Atlantische Oceaan. Zijn vrouw en hij zijn geen types die per se de Nederlandse
gewoontes in Amerika willen handhaven.
,,Maar natuurlijk volg ik het Nederlandse nieuws nog. In het keukenkastje staat
een pak pure hagelslag en in de koelkast ligt een stuk Hollandse kaas. Ik ben en
blijf een kaaskop.''
Het is vrijwel uitgesloten dat Van den Bergh na zijn actieve loopbaan terugkeert
naar Nederland. ,,Ik hoop nog drie of vier jaar te voetballen en daarna naar
Texas te verhuizen. Mijn schoonouders wonen namelijk in Dallas. Wij kijken nu
naar een huis in Austin. Dan wonen we in elk geval dichtbij familie en in een
aangenaam klimaat.''

LOAD-DATE: October 30, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              20 of 110 DOCUMENTS



                              AD/Algemeen Dagblad

            23 October 2007 Tuesday 5:00 AM (Central European Time)

Brieven

SECTION: Pg. 21

LENGTH: 702 words


Jong leren
'Plasterk geeft miljoen euro extra voor jong leren lezen' (Ad 20-10). De
minsiter van Onderwijs gaat zich nu ook al bemoeien met de zuigeling. Weet hij
niet dat een kind tussen 5 en 6 jaar 'schoolrijp' wordt? Een niet schoolrijp
kind zaken aanleren zoals lezen, schrijven, links en rechts en allerlei andere
zaken die met de ogen te maken hebben geeft op schoolrijpe leeftijd de grootste
problemen. Laat Plasterk zijn miljoen maar stoppen in een onderzoek naar dit
fenomeen, dan komt hij misschien wel tot de conclusie dat een kind onder de 6
moet spelen en alleen begrippen mag leren.
W. van der Giessen, Sint Philipsland.
Dierproeven
Waarom stond op de pagina Wetenschap Weekend (AD 20-10) een artikel zonder enige
kritische noot over dierproeven? Eerst deden wetenschappers bij een onderzoek
naar een slaapziekte proeven op honden (die waren te duur en te gevoelig) en
vervolgens op vissen. De uitkomst van een proef verschilt per diersoort al
sterk, dus je kunt je voorstellen hoe groot het verschil is tussen een vis en
een mens.
Dierproeven zijn niet alleen ethisch verwerpelijk, maar mijns inziens ook het
etiket 'wetenschap' niet waard.
S. Verhoef, Oosterbeek.
Studiebeurs (6)
Het is toch triest dat studenten geld kríjgen om te studeren. In Zweden worden
er voordelige leningen verstrekt, die ná het afstuderen en het vinden van een
baan worden terugbetaald.
Maar ja, in Nederland is het natuurlijk nog steeds niet populair voor vrouwen om
carrière te maken of buitenshuis te werken als ze kinderen hebben. Dus wordt er
misschien niet op gerekend dat geleend geld moet worden terugbetaald.
E.K. Jonker-Thörnqvist, Aerdenhout.
Borstkanker (7)
Geweldig initiatief, dat kort geding over onderzoek naar borstkanker (AD 18-10).

Op mijn 47ste werd er bij mij borstkanker geconstateerd. Tijdens een op eigen
initiatief jaarlijkse controle, omdat deze ziekte in mijn familie voorkwam.
Moeder ging altijd trouw naar de controlebus, totdat het vanwege haar leeftijd
niet meer hoefde. Op haar 84e is ze een nare dood gestorven aan uitgezaaide
borstkanker. Nog pijnlijker was het toen ik een oproep in de bus kreeg voor
controle. Bij mij was dit niet meer nodig, terwijl controle bij mijn moeder veel
leed had kunnen besparen.
Beppie Toet, Raamsdonksveer.
Doop Ariane
Amelia keek stiekem onder de toog van de predikant,er wordt met kussens en
bloemen gegooid, kinderen vallen bijna van het podium en ga zo maar door (AD
22-10). Hoezo normen en waarden, zelfs niet meer in de kerk. Ik dacht dat dopen
een andere betekenis had, maar zo te lezen had het niets met religie te maken.
Het leek meer op een duur kinderfeestje. Is dat een voorbeeld dat wij als gewone
burgers moeten overnemen als het gaat over kinderen opvoeden?
H. Smit, Maastricht.
Doop Ariane (2)
Ik hoop niet dat er een koninklijke lakei helemaal
naar de Jordaan gereisd is om zich daar naar het water te neigen en een flesje
vol te laten lopen voor de doop van Prinses Ariane.
Water wordt op aarde namelijk al miljoenen jaren lang in een bijna gesloten
kringloop gerecycled. In feite heeft ook het water uit je eigen kraan ooit door
de Jordaan gestroomd.
Martin van Raay, Culemborg.
Trots (3)
Nederland is het beste land van de wereld! Welvaart, rijkdom, sociale zekerheid,
goed onderwijs, technologische vooruitgang, iedereen een dak boven zijn hoofd,
een auto voor de deur en goed te eten. Jammer van die groeiende groep mensen die
liever ontevreden is en van een Verdonk en een Wilders die er alleen maar bij
gebaat zijn om die ontevredenheid te voeden. Daar ben ik niet zo trots op..
Marjolein van der Wekken, Hoofdplaat.
Trots (4)
Vroeger zongen we liedjes over hoe mooi Nederland is. Mijn kinderen zijn veel
meer Europeaan. De tv heeft de wereld de huiskamer binnengebracht. Toch is het
fijn thuiskomen in het drukke landje, waar iedereen verwend is en gewend is
geraakt aan een regering die alles regelt. En nu gaat Rita ons vertellen hoe het
anders moet. We moeten weer aan het werk en voor onszelf leren zorgen.
Nettie Hendriks, Gierle.
Straffen (3)
Laten we minder kritisch kijken naar ouders die slaan. Heropvoeding, therapie of
projecten zijn doekjes vor het bloeden en te duur. Absoluut geen vervanging voor
een opvoeding met het pak slaag.
H.J. Timmers, Rijswijk.

LOAD-DATE: October 22, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              21 of 110 DOCUMENTS



                              AD/Algemeen Dagblad

            16 October 2007 Tuesday 9:50 AM (Central European Time)

Gewone Iraniër leeft in angst

BYLINE: DAISY MOHR

SECTION: Pg. 15

LENGTH: 553 words


'VS wachten alleen nog op juiste moment om ons te bombarderen'

DAISY MOHR
TEHERAN
De spanningen tussen Washington en Teheran lopen op. Met veel heisa presenteert
Iran eigen gevechtsvliegtuigen, torpedo's en 'slimme' geleide bommen.
Tegelijkertijd wordt in de Iraanse huiskamers druk gespeculeerd over een oorlog.



Mohammed Mahdi Shir Mohammadi, eindredacteur van de anti-Amerikaanse staatskrant
Siasat-e-Rouz gelooft niet dat de Amerikanen zijn land durven aan te vallen.
,,Iran is sterker dan ooit tevoren en Amerika wordt alsmaar zwakker als gevolg
van de oorlog in Irak. Een confrontatie met sjiieten zullen de Amerikanen niet
snel weer aangaan. Sjiieten zijn bereid hun leven te geven, maar niet hun
vrijheid. Ze kunnen het maar beter niet in hun hoofd halen om ons aan te
vallen,'' zegt Mohammadi.
Gewone burgers vrezen echter wel degelijk een oorlog. Bij westerse ambassades
worden de laatste tijd steeds meer visa aangevraagd en geld wordt naar
buitenlandse rekeningen gesluisd.
,,Ik heb vandaag op het internet gelezen dat de VS het plan al helemaal hebben
uitgestippeld. Er zijn tientallen doelwitten geïdentificeerd om te bombarderen
en ze wachten alleen nog op het juiste moment,'' vertelt Shiva aan haar vriendin
tijdens een etentje op een doordeweekse avond. ,,Ik hoorde gisteren ook al
zoiets. Ik ben bang dat het echt gaat gebeuren,'' antwoordt de vriendin die zich
afvraagt welk land Iraniërs dan nog een visum zal geven. ,,Zelfs Irak niet, ben
ik bang,'' verzucht ze.
Waarnemers in Teheran zijn evenmin positief gestemd. ,,Een groot probleem is dat
de VS dit land niet goed kennen. Bush bereidt zich nu voor op een hoofdrol in
zijn volgende film, maar Irak is geen Iran. Dit regime kan heel veel problemen
veroorzaken. Voor heel de wereld,'' zegt Saeed Laylaz, een analist in Teheran.
,,Maar het enige wat Iran echt wil, is veiligheid en erkenning. Het gaat Teheran
niet om nucleaire macht, het gaat om een veiligheidsgarantie. De VS gaan hier
totaal aan voorbij.''
Er zijn Iraniërs die zo genoeg hebben van de situatie in hun land, dat ze een
oorlog beschouwen als een uitweg. ,,Laat ze komen en ons bevrijden: hoe sneller,
hoe beter,'' fluistert een student.
Maar veel Iraniërs komen juist erg patriottisch en trots over. Man of vrouw, ze
zeggen hun land te zullen verdedigen. ,,Het front tegen Amerika zal allereerst
in Libanon zijn. Daar hebben we veel invloed. Maar ook Irak en Afghanistan
zullen worden meegesleept in de strijd,'' zegt een analist die goede banden
heeft met het regime. Gezien zijn positie wenst hij anoniem te blijven.
De voormalige Iraanse diplomaat Hermidas Bavand ziet de situatie somber in. Hij
denkt dat de VS de aandacht van 'het fiasco in Irak' proberen af te leiden door
steeds meer te hameren op het gevaar dat Iran vormt. ,,Onze problemen met de VS
zijn nauwelijks oplosbaar. Hoewel de VS een diplomatieke oplossing zeggen na te
streven, stuurt Was- hington aan op een militaire confrontatie. Ook Ahmadinejad
en de zijnen creëren een oorlogsatmosfeer. Ik geloof niet dat Iran daadwerkelijk
een bedreiging is voor de veiligheid van de VS.''
,,Dit regime doet vooral graag grote, overdreven uitspraken,'' vervolgt Bavand.
,,Ik hoop dat ze verstandig genoeg zijn om de problemen langs diplomatieke weg
op te lossen. Maar ik ben niet optimistisch gestemd. Ik voorzie grotere
problemen.''

LOAD-DATE: October 16, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              22 of 110 DOCUMENTS



                              AD/Algemeen Dagblad

            13 October 2007 Saturday 5:00 AM (Central European Time)

Minister Cramer van Milieubeheer - Energievretende woning wellicht verbieden

SECTION: Pg. 17

LENGTH: 360 words


In 2009/2010 wordt begonnen om het departement van milieuminister Jacqueline
Cramer in Den Haag fors aan te pakken. Het befaamde glazen gebouw van de
Rotterdamse architect Jan Hoogstad moet dan een hoger energielabel dan het
huidige C krijgen.


Haar eigen, wat oudere huis heeft ze zelf geïsoleerd, een hr-ketel geplaatst met
zonneboiler en volgehangen met spaarlampen.
,,Als ik hier mijn kamer uitloop, doe ik gewoon het licht uit. Dat doe ik
namelijk thuis ook,'' zegt Cramer in een toelichting op het verplichte
energielabel voor woningen. ,,Je kunt een woning of kantoor nog zo zuinig maken,
maar als de bewoner met het raam open blijft stoken, schiet het niets op.
Gedragsverandering is bij energiebesparing net zo belangrijk als het object
aanpakken.''
PvdA-minister Cramer is hard bezig om het milieuvraagstuk dicht bij de gewone
Nederlander te brengen. Ze begon met de aanval eerder dit jaar op de gewone
gloeilamp. Die moest in elk gezin worden vervangen door een spaarlamp. Ze brengt
het met een lach en op een positieve manier.
Kritiek op haar beleid pareert ze met een vriendelijk gezicht en
vastberadenheid. ,,Het is een hartstikke goede boodschap die ik verkondig!
Energie besparen is goed voor het milieu en je portemonnee. Verder is het een
leuk spel om te onderzoeken hoe je je huis nog zuiniger kan krijgen. Het
onderwerp heeft niets meer te maken met de geitenwollensokkensfeer van vroeger.
Het is een serieus onderwerp, dat leeft onder jong en oud.''
Helemaal op eigen financiële kracht hoeft de bewoner het huis niet aan te
pakken. Er zijn inmiddels al banken met speciale groenhypotheken en de
energiemaatschappijen komen met eigen initiatieven om het financieren van
energiebesparende maatregelen gemakkelijker te maken.
,,Zo kan een financiële hobbel beter worden genomen. Ik denk dat geld niet het
grootste probleem is. Dat is eerder het tekort aan handjes. Ik heb met de
isolatie-industrie afgesproken dat ze de komende maanden gebruiken om mensen op
te leiden. Want de komende vier jaar moeten wel 500.000 woningen worden
geïsoleerd.
Als dat niet lukt? We bestuderen het plan om mensen te verbieden in een F- of
G-categoriehuis te laten wonen.''

LOAD-DATE: October 12, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              23 of 110 DOCUMENTS



                              AD/Algemeen Dagblad

            13 October 2007 Saturday 5:00 AM (Central European Time)

Brieven

SECTION: Pg. 27

LENGTH: 697 words


Scholier
Scholier moet ruzie om pennen met de dood bekopen (AD 12-10). Wij van de
stichting Veilig Onderwijs (voortkomend uit Stichting Stop het Pesten)
waarschuwen de regering al jaren voor dit fenomeen, maar helaas neemt Den Haag
het probleem niet serieus. Je kunt als school niet alles voorkomen, maar wij
zijn van mening dat als er maar twee tot drie keer per jaar een wapencontrole
wordt uitgevoerd, dit wel te voorkomen was. Nu zijn er veel slachtoffers. Een
leerling die het niet heeft overleefd, maar zeker ook de nabestaanden. Een
leerling die dader is en het zijn leven lang mee moet dragen, maar ook zijn
familie. En de medeleerlingen en zelfs het team.


Els Hendrikse, voorzitter Stichting Veilig Onderwijs, Maarssen.
Scholier (2)
Wat mij bang maakt is het feit dat jonge mensen van tussen de 12 en 18 jaar
zulke vreselijke dingen doen. Het lijkt mij een kwestie van opvoeding dat dit
kan gebeuren. Wordt er nog wel eens nee gezegd tegen een kind? Wordt er nog wel
eens geleerd dat niet iedereen op deze wereld hetzelfde is en dat je dat ook
kunt respecteren in plaats van afstraffen?!
Marja de Man, Den Haag.
Referendum (2)
Wat in Utrecht is gebeurd is natuurlijk een aanfluiting en misbruik van het
referendum. Op deze manier wordt politiek Den Haag nog banger om het referendum
in Nederland in te voeren. Waarom kan zoiets in Zwitserland al eeuwen? Steeds
meer bekruipt mij het gevoel dat de gekozen politiek geen afstand wil doen van
de macht die ze voor vier jaar heeft gekregen. Stel je voor dat die gewone
burgermensen direct kritisch gaan beoordelen wat er in de regering en de Tweede
Kamer gebeurt en wordt beslist.
J. de Graaf, Hoofddorp.
Referendum (3)
Het summum van politieke misleiding en volksverlakkerij. We genereren
voorwaarden en presenteren poppetjes waar geen hond voor warmloopt. Dan komt er
uiteraard ook geen hond opdagen en dan lekker koeren van 'zie je wel een
referendum slaat niet aan, laten we die procedure maar afschaffen'. In politiek
Den Haag zijn ze werkelijk als de dood voor een volksreferendum. Ik denk nog
even aan de EU-grondwet.
Peter Peperkamp,
Den Haag.
Rijkman (3)
Rijkman Groenink behoort eigenlijk geld toe te leggen op de door hem
verkwanselde ABN Amro-bank. Managers moeten af van het waanidee dat zij de goede
dingen doen voor een bedrijf; de winst van een bedrijf wordt bewerkstelligd door
vele medewerkers op de werkvloer en verkwanseld door de weinige managers die er
zijn. Deze managers weten vaak niet wat er op een werkvloer speelt; ze zitten in
een zelfgebouwde ivoren toren.
Ruud van Putten, Vlaardingen.
Unilever
Alleen de pindakaas blijft over (AD 10-10). Als consultant ben ik een aantal
jaren werkzaam geweest op de kantoren van Unilever in Rotterdam. Samen met mijn
collega's heb ik me altijd verbaasd over de enorme bedragen die werden
uitgegeven aan dure prestigeprojecten. Locaties werden gekocht of verkocht en je
kon weer van voren af aan beginnen of erger nog, na een aantal maanden besloot
men het systeem toch maar niet te gaan gebruiken. Verdiepingen werden compleet
verbouwd omdat de projectleider de kleuren niet mooi vond. De gewone man is
wederom de dupe van het gevecht om de beurswaarde.
Theo de Reus, Naaldwijk.
Voetbal (3)
Wat is er aan de hand met de mensen die zo'n probleem hebben met de
samenvattingen van het voetbal in de huidige vorm op RTL en voorheen op
Talpa/Tien? Hebben ze haast, moeten ze om negen uur naar bed, zeuren ze gewoon
met de massa mee, of hebben ze geen geduld? Mij bevallen de uitzendingen prima.
H. Keppel, Oudkarspel.
Wilde zwijnen
Het wilde varken vreet nu ook het achtertuintje kaal (AD 11-10). Al een paar
jaar zwerf ik als vrijwilliger van natuuronderzoek te voet door Zuid-Limburg en
Oost-België (bakermat van wilde zwijnen!). Wat opvalt is dat Belgen hun grond
(ook tuinen) afrasteren met prikkeldraad, desnoods met schrikdraad, hekken,
meidoorn-, haagbeuken, enzovoorts. Nederlanders, vooral akkerbouwers, juist
niet!
Wat de jacht betreft, de bestrijding van deze 'plaag' levert altijd alleen een
'eeuwigdurende' hoop lol op voor jagers, want de biologische wet luidt:
intensiteit van voortplanting loopt evenredig met voedselaanbod en intensiteit
van bejaging.
Rian Pulles, Maastricht.

LOAD-DATE: October 12, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              24 of 110 DOCUMENTS



                              AD/Algemeen Dagblad

            13 October 2007 Saturday 5:00 AM (Central European Time)

Mazda 6 is op dieet

SECTION: Pg. 31

LENGTH: 428 words


Wie de reclamefoto's van de nieuwe Mazda 6 bekijkt, ziet een soort Lexus voor de
gewone man. Hij heeft een dynamisch ogende voorzijde met scherp gesneden
koplampen, mooie, gladde oppervlakken en lijkt te beschikken over een verlaagd
onderstel.


In het echt ziet de door ons gereden grijze 1.8 er toch iets anders uit. De
kleine wielen ogen iel in de enorme wielkasten en daar waar de duurdere modellen
over twee uitlaten beschikken, moet de 1.8 het doen met één pijp. Aan de andere
kant van de bumper zit nog wel een gat, dat is afgesloten met een klep.
Kennelijk vond men het te veel moeite om twee achterbumpers te ontwikkelen. Toch
is de nieuwe Mazda 6, die 6,5 centimeter langer is en ook in de breedte (+1,5
cm) en hoogte (0,5 cm) groeide, ontegenzeggelijk een mooiere auto geworden.
De Mazda 6 heeft een ijzersterke reputatie. Het was de eerste auto die de
100.000 kilometertest van het Duitse blad Autobild doorstond zonder één storing
en hij voert in bijna alle klantentevredenheidsonderzoeken de ranglijsten aan.
In deze Mazda hebben de Japanners nieuwe materialen gebruikt voor het interieur,
een intuïtief bedieningssysteem toegevoegd voor zaken als airco, navigatie en
boordcomputer en de geluidsniveaus teruggedrongen. Ook is de auto 35 kilo
lichter geworden. Hij weegt nu 1395 kilo. Een hele prestatie, aangezien hij door
zijn grotere afmetingen, meer luxe en veiligheid 95 kilo zwaarder had moeten
wegen.
Enige tegenvaller is dat de knoppen van vooral de verwarming en de
stuurbediening niet zo solide aanvoelen als we hadden verwacht. Qua afwerking is
alles helemaal in orde. Achter het stuur zit je prima en ook de hoofd- en
beenruimte achterin is ruim te noemen voor deze klasse. De sedan heeft een
bagageruimte van 504 liter en de Sportbreak van maximaal 1712 liter. Inladen
gaat makkelijk.
De 120 pk sterke 1.8 komt tot leven met een startknop. De trillingsarme motor is
niet echt gretig en datzelfde geldt voor de 170 pk sterke 2.5. Je houdt, net als
bij de vorige Mazda 6, het gevoel dat ze ergens een verborgen reserve hebben,
die er dus niet is.
Door enkele aanpassingen is de auto 6,7 tot 11,7 procent zuiniger geworden. De
besturing is uitstekend: niet te licht, zeer precies en hij geeft voldoende
feedback over wat er met de wielen gebeurt. Ook de versnellingsbak is een
juweel. De pook is naar achteren gehaald en hoger geplaatst, ligt dus goed
binnen handbereik en schakelt snel en trefzeker met lekker korte slagen. De
wegligging neigt naar het comfortabele, maar kon op het circuit ook snelle
bochten aan.

Tekst: Erik Kouwenhoven Foto's: Mazda

LOAD-DATE: October 12, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              25 of 110 DOCUMENTS



                              AD/Algemeen Dagblad

             12 October 2007 Friday 5:00 AM (Central European Time)

Paspoort

SECTION: Pg. 8

LENGTH: 60 words


Geboren: Op 8 december 1954 in Beverwijk.
Carrière: Verslaggever van het dagblad Kennemerland in 1972.
Onderzoeksjournalist bij Nieuwe Revu in 1980. Vooral bekend van het programma
Breekijzer, waarmee hij vanaf 1995 in de bres springt voor de gewone burger
tegen grote bedrijven en bureaucratische instellingen.
Privé: Gescheiden, vader van een zoon en een dochter.

LOAD-DATE: October 11, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              26 of 110 DOCUMENTS



                              AD/Algemeen Dagblad

            6 October 2007 Saturday 5:00 AM (Central European Time)

Rutte: Premier pest burger met duivels genoegen

BYLINE: JOB VAN DE SANDE

SECTION: Pg. 5

LENGTH: 128 words


JOB VAN DE SANDE
DEN HAAG
CDA-premier Jan Peter Balkenende schept 'een duivels genoegen' in het pesten van
burgers. Na de portemonnee tast Balkenende nu ook de auto, het huis en het
pensioen van de hardwerkende Nederlanders aan.


VVD-leider Mark Rutte haalt vandaag op de partijraad in Apeldoorn hard uit naar
Balkenende en zijn kabinet: Balkenende en het CDA hebben zich definitief bekeerd
tot de 'linkse kerk': de belastingen gaan omhoog, terwijl niets wordt gedaan aan
files. Nederland is een linkse partij rijker, aldus Rutte.
In zijn toespraak waarschuwt Rutte dat het beleid van Balkenende IV rampzalig is
voor de economie. Hij roept alle 'hardwerkende Nederlanders' op te protesteren.
Daarvoor heeft hij ook al een strijdlied: 'Ontwaakt, belastingbetalers der
aarde'.

LOAD-DATE: October 5, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              27 of 110 DOCUMENTS



                              AD/Algemeen Dagblad

            6 October 2007 Saturday 5:00 AM (Central European Time)

Actie kabinet tegen kopen op zondag is betutteling - HOOFD REDACTIE - REAGEREN?

SECTION: Pg. 27

LENGTH: 212 words


Op Prinsjesdag drong de conclusie zich op: er is geen Paars puntje meer te
bekennen in Den Haag.
Balkenende IV schoffelt tal van liberale of neoliberale benaderingen met plezier
onder. Ook de VVD verwijdert Paars uit het politieke palet en omarmt de '
hardwerkende Nederlander'. Leidt het definitief begraven van Paars tot het
terugdraaien van idiote privatiseringen (de nutsbedrijven, het openbaar
vervoer)? Nee, helaas niet.


Tot gisteren heb ik me verzet tegen het oordeel dat het huidige kabinet op de
betuttel-toer is. Zo is een ministerie voor Jeugd & Gezin een constructieve
bijdrage aan de opbouw van de samenleving. De Emancipatienota van minister
Plasterk schept juist ruimte. Moraliserende maatregelen tegen de zogenoemde
seksualisering vielen niet te ontdekken in het werkstuk van de liberale
Plasterk.
Toen werd het vrijdag en besloot het kabinet het aantal koopzondagen te gaan
inperken. Balkenende IV gaat dus bepalen hoe de Nederlandse bevolking de vrije
tijd in het weekeinde besteedt. De zondag moet kennelijk weer de dag worden
waarop het licht zelfs saai is. Precies het verkeerde punt om Paars op te
corrigeren.

Jan Bonjer,
hoofdredacteur,
jan.bonjer@ad.nl

Wat vindt u? Als het kabinet koopzondagen gaat beperken, is dat ongewenste
betutteling.
Reageer via www.AD.nl

LOAD-DATE: October 5, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              28 of 110 DOCUMENTS



                              AD/Algemeen Dagblad

             5 October 2007 Friday 5:00 AM (Central European Time)

Alleen rijken kunnen nog een huis kopen in de Randstad

BYLINE: EDUARD VOORN

SECTION: Pg. 17

LENGTH: 245 words


EDUARD VOORN
NIEUWEGEIN

Kom niet in de Randstad wonen! Blijf in de provincie. U vindt nauwelijks nog een
koophuis of u moet diep in de buidel tasten. Maar door het aangescherpte
hypotheekbeleid van de hypotheekverstrekkers is kopen schier onmogelijk.


Dit was gisteren vrij vertaald de noodkreet van makelaarsvereniging NVM tijdens
de toelichting op de huizenmarkt over het derde kwartaal. ,,Door de hoge prijzen
en het ontbreken van veelgevraagde eengezinswoningen prijst de Randstad zich uit
de markt,'' lichtte NVM- voorzitter Ger Hukker de cijfers toe. ,,Er is sprake
van onvoldoende nieuwbouw en een te klein aanbod van kwalitatief goede
koopwoningen voor modale huishoudens die de prijzen in de Randstad
bovengemiddeld omhoog duwen.''
De koopwoningenmarkt dreigt te stagneren als de huidige ontwikkelingen zich
doorzetten, vreest de NVM. Daardoor kan de doorstroming in de Randstad in gevaar
komen. ,,Steeds meer mensen blijven met tegenzin wonen waar ze wonen terwijl ze
een ander huis willen,'' meent Hukker. ,,En voor starters wordt het steeds
moeilijker om een woning te kopen. Het is een vicieuze cirkel en vooral Jan
Modaal is de dupe.''
De huizenprijzen in Nederland zijn in het derde kwartaal opnieuw gestegen. In
vergelijking met het tweede kwartaal nam de prijs van een verkochte woning
gemiddeld toe met 1,1 procent. Voor een woning moet op dit moment gemiddeld
248.000 euro worden betaald. Ten opzichte van een jaar geleden is dat een
stijging van 4,3 procent.

LOAD-DATE: October 4, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              29 of 110 DOCUMENTS



                              AD/Algemeen Dagblad

            3 October 2007 Wednesday 5:00 AM (Central European Time)

Kamer: Ayaan moet zelf beveiliging in VS betalen - Alleen in Nederland krijgt
Hirsi Ali bewaking vergoed

BYLINE: MARK VAN DER WERF

SECTION: Pg. 1

LENGTH: 300 words


MARK VAN DER WERF
DEN HAAG

Als Ayaan Hirsi Ali permanent in het buitenland wil blijven wonen, moet zij zelf
de kosten van haar beveiliging betalen.
Een meerderheid van de Tweede Kamer (CDA, VVD, PVV, ChristenUnie en SGP) wil
niet dat de overheid daarvoor blijft opdraaien. ,,Het kan niet zo zijn dat daar
de belastingcenten van de hard werkende Nederlander aan worden besteed,'' zegt
VVD-Kamerlid Griffith. Voordewind (ChristenUnie) is het daarmee eens: ,,Stel dat
Hirsi Ali vaak op reis gaat, wat denk je dat dat allemaal kost?''
PVV-leider Wilders: ,,Het is onzinnig te verwachten dat Nederland eeuwig blijft
betalen.'' Ook de SGP vindt dat de betaling 'niet tot in lengte van jaren kan
voortduren'. Volgens CDA-Kamerlid Van Haersma Buma is het al uitzonderlijk dat
Nederland een jaar lang Hirsi Ali's beveiliging in de Verenigde Staten heeft
betaald. ,,Het is altijd de bedoeling geweest dat dat tijdelijk zou zijn.''
De naar Amerika verhuisde Hirsi Ali, die al jaren wordt bedreigd, kwam maandag
noodgedwongen terug naar Nederland.

Aanleiding was dat de Nederlandse overheid niet meer wil betalen voor haar
beveiliging in het buitenland. De bedoeling was dat de Amerikanen de bewaking
zouden overnemen. Maar de overheid beveiligt 'gewone' burgers daar niet. Ook
Hirsi Ali's werkgever, een conservatieve denktank, zou niet in de buidel willen
tasten.
In Nederland krijgt Hirsi Ali, die op een geheime plaats is ondergebracht, als
bedreigd persoon wel beveiliging. Daar wil de Kamer niet aan tornen. GroenLinks,
PvdA en Rita Verdonk vinden dat Nederland in het uiterste geval wel voor
beveiliging moet zorgen. Hirsi Ali en haar advocaat Britta Böhler hebben
inmiddels een gesprek gehad met de Nationaal Coördinator Terrorismebestrijding
Tjibbe Joustra. Wat er is besproken, is niet bekend.
zie verder Pagina 10

LOAD-DATE: October 2, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              30 of 110 DOCUMENTS



                              AD/Algemeen Dagblad

            3 October 2007 Wednesday 5:00 AM (Central European Time)

Lezerspanel - Bescherm vrijheid van meningsuiting - Naar draagkracht zelf
meebetalen - Werkgever is verantwoordelijk - Persoonlijke mening voor eigen
rekening

SECTION: Pg. 11

LENGTH: 255 words


Het is te gek voor woorden. Je zegt iets wat een ander niet bevalt en daarna ben
je je leven niet meer zeker. Je moet beschermd worden! Wat is er over van het
land waarin je een mening kon uiten zonder dat je werd bedreigd? De regering
moet Ayaan beschermen. Meer nog: de regering moet zorgen dat iedereen moet
kunnen zeggen wat hij of zij van iets denkt. Vrijheid van meningsuiting!



Ayaan Hirsi Ali moet worden beveiligd als gevolg van haar uitspraken, die ze
bewust heeft gemaakt. Daarom is het redelijk dat ze zelf een gedeelte betaalt
(naar draagkracht). Verder zou het netjes zijn als Amerika haar beveiliging
financiert, aangezien zij daar nu een permanente verblijfsvergunning heeft.
Als ze in Nederland is, betaalt Nederland, zolang ze gevaar loopt.

Hirsi Ali is terug. En daarmee weer meteen het debat over wie nu waarvoor
verantwoordelijk is. Zucht... Mij lijkt het dat haar huidige werkgever opdraait
voor de beveiliging. Zeker niet de overheid (lees: de gewone burger). Wij roepen
toch niet om haar terugkeer? Ik begrijp Hirsi Ali wel. Hier kan ze weer lekker
in 'vrijheid' leven. De Tweede Kamer is weer wakker geschud, in elk geval.

Mensen als Ayaan, die hun hoofd boven het maaiveld durven uitsteken, ondervinden
daar vaak hinder van. Uiteraard zijn ze verantwoordelijk voor eigen uitspraken.
Ze moeten zich realiseren wat de gevolgen kunnen zijn. Aan de andere kant is het
zo dat nooit iets verandert als iedereen blijft zwijgen. Maar Ayaan geeft haar
persoonlijke mening, daarom moet zij haar beveiliging zelf betalen.

LOAD-DATE: October 2, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              31 of 110 DOCUMENTS



                              AD/Algemeen Dagblad

            3 October 2007 Wednesday 5:00 AM (Central European Time)

'Je hebt als merk op het web nooit meer het laatste woord'

BYLINE: EDUARD VOORN

SECTION: Pg. 18

LENGTH: 336 words


Consumentenwaakhond Consuwijzer viert vanmiddag zijn eenjarig bestaan met een
symposium. Vijf vragen aan spreker Tom De Bruyne, baas van onderzoeksbureau
Boondoggle en 'weblogprofessor'.

1Waarom zijn blogs belangrijk om kritische consumenten te krijgen?


,,Blogs hebben op verschillende manieren impact. Zo beïnvloeden ze
zoekresultaten op zoekmachines als Google. Een tweede impact is hun
mobiliserende aard. Een blogpost van een verontwaardigde con- sument kan snel
een storm van pro- test op andere blogs ontketenen.''

2Hoe moet 'de gewone man' zich gedragen op internet?
,,Voor blogs is er één regel: don't be stupid. Noch in het posten, noch in het
plaatsen van commentaren. Een blog is een soort hangplaats waar bloggers en hun
lezers elkaar ontmoeten. Keet schoppen op zo'n plaats leidt alleen maar tot
escalatie. Er is zoiets als de wet van Goodwin die stelt dat de kans dat een
conversatie op digitale media eindigt, ongeveer honderd procent is wanneer een
deelnemer de ander voor nazi uitscheldt.''

3Bedrijven (UPC, AH) zijn ook actief op blogs. Zij doen er alles aan om
kritische stukjes eraf te krijgen. Hoe kan ik dat doorzien?
,,Er bestaat niet meer zoiets als de macht over de informatie. Je bent slechts
een deelnemer op hetzelfde niveau als de bloggers. Wanneer UPC bijvoorbeeld
antwoordt op een kritische noot van een blogger over UPC dan kunnen ze niets
meer doen dan een kromme situatie rechttrekken.''

4Is er een rol voor de overheid?
,,Ja, op beleidsvlak het kader scheppen waarin zowel bedrijven als consumenten
worden beschermd om hun kritische mening te laten horen en te beschermen tegen
laster. Op educatief vlak zorgen dat mensen optimaal gebruikmaken van de
voorhanden zijnde middelen om zich goed te informeren.''

5Is een Consuwijzer nog nodig? We hebben toch blogs, kritische media en de
Consumentenbond?
,,Er is zeker een rol weggelegd voor Consuwijzer. Die moet vooral een wegwijzer
worden naar hoe en waar consumenten zelf op zoek kunnen gaan naar deze
onafhankelijke informatie.''

EDUARD VOORN

LOAD-DATE: October 2, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              32 of 110 DOCUMENTS



                              AD/Algemeen Dagblad

             2 October 2007 Tuesday 5:00 AM (Central European Time)

Onbeveiligde Ayaan terug in Nederland

SECTION: Pg. 1

LENGTH: 202 words


DEN HAAG
Ayaan Hirsi Ali zit noodgedwongen weer in Nederland. Ze is op een geheime plaats
ondergebracht in een 'safe-house', aldus bronnen bij veiligheidsdienst AIVD.


Aanleiding van haar terugkeer zijn problemen met de beveiliging van de naar de
Verenigde Staten verhuisde oud-politica, die wegens haar kritiek op de islam al
jaren wordt bedreigd. Het ministerie van Justitie in Den Haag zou niet langer
willen opdraaien voor de kosten van haar bewaking. De Amerikaanse autoriteiten
weigeren echter die taak over te nemen; 'gewone' burgers worden in de Verenigde
Staten niet door de overheid beveiligd.
De Tweede Kamer is verdeeld over de vraag of Nederland in het uiterste geval
wereldwijd moet zorgen voor de beveiliging. De PvdA en GroenLinks vinden van
wel, andere fracties zijn het daar niet mee eens. Oud-minister Verdonk, die
destijds met Hirsi Ali in conflict raakte over haar Nederlanderschap, vindt dat
de Nederlandse overheid verantwoordelijk is.
Hirsi Ali trad vorig jaar in dienst van het American Enterprise Institute, een
conservatieve denktank. Volgens deze instelling blijft ze ondanks haar verblijf
in Nederland in dienst. ,,We hebben meer medewerkers die vanuit Europa werken.''

zie verder Pagina 2

LOAD-DATE: October 1, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              33 of 110 DOCUMENTS



                              AD/Algemeen Dagblad

             1 October 2007 Monday 18:27 PM (Central European Time)

Land neemt afscheid van 'laatste echte held'

BYLINE: JAAP ROELANTS

SECTION: Pg. 6

LENGTH: 771 words


IN MEMORIAM Erik Hazelhoff Roelfzema, alias Soldaat van Oranje (1917 - 2007)

JAAP ROELANTS

Koningin Beatrix zal nooit meer brieven met als aanhef Lieve Majesteit
ontvangen. Afgelopen vrijdag overleed de afzender, de laatste echte held, Erik
Hazelhoff Roelfzema, op 90-jarige leeftijd op Hawaii.


Dat Lieve Majesteit vond Hazelhof een goed compromis tussen de heel persoonlijke
verhouding die hij met haar had en de afstand tot de koninklijke familie die er
volgens hem hoort te zijn. Want al had hij de jonge prinses Beatrix opgevangen
toen ze uit een tochtige Dakota sprong en voor het eerst na de oorlog voet op
Nederlandse bodem zette, al had hij haar zien opgroeien, zien kronen, en
(groot)moeder zien worden, 'die verschillen tussen iemand van het koninklijk
huis en een gewone burger moet je niet willen ontkennen'. Dus hoewel het
boezemvrienden waren, sprak hij ook jarenlang prins Bernhard aan met hoogheid en
met u.
De basis van de dikke vriendschap tussen Erik Hazelhoff en de koninklijke
familie lag in de Tweede Wereldoorlog, waar de toenmalige koningin Wilhelmina de
Engelandvaarders, veelal jonge Nederlandse studenten die met hachelijke bootjes
de overtocht naar Engeland waagden, in haar landhuis in Maidenhead met open
armen ontving. Op deze theevisites ontmoette hij ook Prins Bernhard en groeide
er een onverbrekelijke band met de Oranjes.
Ondanks dat hij over de hele wereld reisde en zich na zijn 50ste jaar vestigde
op Hawaii, kwam hij jaarlijks naar Nederland, waar hij logeerde in hotel De
Hoefslag in Den Dolder. Dan liet hij de Lieve Majesteit weten dat hij in
Nederland was, want zo hoort het en volgde er natuurlijk altijd contact. Dan
dronk hij ook roze champagne met Prins Bernhard, praatten ze samen over actuele
zaken en de toekomst. En hij ontmoette de kleinkinderen met wie hij ook weer
goed kon opschieten. Voor hen was hij de reserve-opa op wiens adviezen je kon
bouwen. Het oorlogsverhaal van Erik Hazelhoff Roelfzema werd eigenlijk pas na
z'n 50ste echt bekend toen zijn boek Soldaat van Oranje uitkwam. Daarin had hij
op lichtelijk ironische toon zijn oorlogsavonturen verwoord. Het verhaal van een
pas afgestudeerde, beetje bekakte maar ook wilde jongen, die niets liever wilde
'dan die moffen op hun donder geven'. Hoe, maakte hem in principe niet heel veel
uit. Om een lang en indrukwekkend verhaal kort te maken: als pathfinder, als
leider van een groep bommenwerpers, voerde hij vanuit Engeland raids uit op
Duitse doelen. Als je de eerste vijf vluchten overleefde, kon je er door je
ervaring wel twintig halen. Hij kwam samen met zijn navigator Vlielander Hein
tot zeventig. Als de kogels van het Duitse afweergeschut op romp en vleugels
tikten, zoeklichten hem vonden, voelde hij zich 'in het hol van de ratelslang',
zoals een oude gezinshulp hem in zijn geboorteland Indonesië de gang langs een
griezelig donker weggetje, had geleerd.
Van zijn boeken werden er een miljoen verkocht, maar nog grotere bekendheid
verkreeg hij met de gelijknamige film, waarin goed naar voren kwam hoe hij kon
overleven in de oorlog: door een combinatie van moed, zelfvertrouwen en
intelligentie. Na de oorlog bleek dat hij net als zoveel van z'n verzetsvrinden
maar moeilijk kon wennen aan het gewone leven. Hij verlengde zijn oorlog nog
even door zich bijna halsbrekend in te zetten voor een vrij Ambon, voordat hij
zich in zaken stortte. Hij wilde eerst filmster worden, reisde naar Hollywood
waar hij bij een van z'n eerste optredens een uitstalling van een kaasreclame,
die nog moest worden gefilmd, abusievelijk aanzag voor een lunchbuffet. Hij kon
direct gaan. Dan geen filmster, dan maar bij de televisie, toen net zo'n hype
als internet nu. Hij klom snel op tot directeur van een van de grote netwerken
(NBC), werd directeur van Radio Free Europe in München en richtte het tv-netwerk
Inter Tel op.
Hij wist daarna zeker dat je olie kon vinden in Israël en verloor daaraan veel
geld, stortte zich in de autoracerij en toen wist hij het even niet meer. Tot
hij een oude buurman in Wassenaar ontmoette, Ad Stok, die hem voorstelde zijn
oorlogsverhaal op te schrijven. Pas toen had hij de afstand en rust gevonden om
dat te doen. Hij vestigde zich op Hawaii, waar hij toevallig verzeild was
geraakt om er nooit meer te vertrekken.
In zijn laatste boek Op jacht naar het leven noemt hij zijn laatste levensfase
Grande Finale. 'Ik aanvaard de dood zoals ik het leven heb aanvaard. Wie de ene
erkent kan de andere niet afwijzen. Ik vrees de duistere prins niet, ik
respecteer zijn grimmige taak en moet eerlijk toegeven, hij heeft veel van me
geslikt. Niets meer aan te doen, Hora Est. Vaarwel, goodbye, aloha.'

LOAD-DATE: October 1, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              34 of 110 DOCUMENTS



                              AD/Algemeen Dagblad

          29 September 2007 Saturday 18:22 PM (Central European Time)

Expo over jaren '70 is lauw bad van nostalgie

BYLINE: MENNO SCHENKE

SECTION: Pg. 20

LENGTH: 703 words


Wauw! legt het accent op wat er in Nederlandse huishoudens veranderde

MENNO SCHENKE
DEN BOSCH
Het Noordbrabants Museum had twee jaar geleden een geweldige hit met de
tentoonstelling Knus, over de gewone Nederlander in de jaren '50. Ruim 165.000
mensen trokken naar Den Bosch voor een warm bad van nostalgie.



Met de expositie Wauw! haalt het museum aan de hand van samensteller Charles de
Mooij nu de jaren '70 uit het al stoffig wordende archief. Niet in de sixties,
maar in de jaren '70 veranderde Nederland, aldus De Mooij, 'echt tot in de
diepste vezels van de samenleving'.
Het decennium begon leuk en ludiek en eindigde grimmig. Want, stellen De Mooij
en zijn ploeg medewerkers: ,,Burgers die zichzelf losmaken uit een knellend
keurslijf en zichzelf zijn gaan ontwikkelen, dát is de essentie van de jaren
'70.'' Als voorbeeld geeft De Mooij de moeder-mavo van destijds.
Op die opvatting valt wel wat af te dingen, zal menige babyboomer denken als hij
met zijn (bijna) volwassen kinderen in Den Bosch is gaan kijken naar wat rest
van de jaren dat hij of zij aan zijn geregelde (familie)leven begon. Immers, de
generatie van net na de Tweede Wereldoorlog werd in 1970 20 tot 25 jaar en begon
zijn plek in de te nemen in de samenleving, waarvan hij of zij tien jaar later
de energieke kern zal vormen. Knellend keurslijf? Hoezo? Dat hadden wíj toch al
in de jaren '60 al blowend afgestroopt?
De jaren '70 hebben niet bestaan, ben je geneigd te denken als lid van de
babyboomgeneratie. Wauw! probeert met tal van voorbeelden die boude
veronderstelling te logenstraffen, maar in de geest komt dat decennium vooral
voor als voortzetting en afsterven van de tijdgeest van de sixties. Niet voor
niets is punk in de jeugdcultuur geworteld in de late jaren '70.
Begin jaren '60 werd al de kiem gelegd voor het gevoel van vrijheid dat in de
jaren '70 de 'pot' haar tuinbroek deed aantrekken en Nederland in 1974 in de
finale van het WK voetbal bracht.
Wauw! legt het accent op wat er in het Nederlandse huishouden in die jaren
veranderde. Je ziet veel troep van kunststof waarvan je blij bent dat je het al
jaren geleden hebt weggegooid. Daar is ook het behang met bolmotieven en de
kleuren oranje, bruin en geel en de meubelen van Artifort.
De kleuren-tv en de eerste videorecorders worden gememoreerd, net als de
Wiekentkwis, Barend Servet en Fred Haché, Koot en Bie, Het Gat van Nederland en
Wie van de drie. Teach-In wint het Eurovisie Songfestival. Textielkunst is
populair, mede omdat de vrouw spint, weeft en macrameet. Een Renault 4 kost 4500
gulden (nu 2000 euro).
Alles staat prachtig opgesteld in het museum, maar de vragen blijven, juist door
die huiskamerentourage een nogal provinciale geur ademt, omdat het buitenland,
op een enkele foto na, afwezig is.
Nederland als geïsoleerd eiland: wel de beweging tegen de kruisraketten, maar
niet de angstige kilte die tussen Sovjet-Oost en NAVO- West heerste. In de marge
wel de acties van de Molukkers, niet de Duitse Rote Armee Fraktion of de
Italiaanse Rode Brigades, die de Nederlandse samenleving toch ook niet onberoerd
hebben gelaten.
Waar zijn in dit overzicht de vele mannen en vrouwen, die door de Haagse Post
werd benoemd als de Nieuwe Vrijgestelden, zij die voor een mooi salaris van de
overheid niets hoefden uit te voeren en soms weken niet op hun werkplek
verschenen? Waar zijn de toneelgroepen die geen 'productiedwang' hadden en
lekker navelstaarden? In dat opzicht was er al lang geen knellend keurslijf
meer, maar groeiden juist tegenstellingen.
Dat mondig Nederland zichzelf opdeelde in twee politieke kampen (Den Uyl op
links, Van Agt en Wiegel op rechts), komt ruim aan de orde, maar dat de indeling
van elk nieuwbouwhuis op het woonerf sinds de jaren '70 draait om het
contactpunt van de kabel, mogen we zelf bedenken.
Wauw! lijkt iets te veel te zijn gedacht vanuit de huidige tijdgeest van
koopkracht en consumeren. Dat heeft geleid tot een fors materialistisch accent
in de tentoonstelling. Zij is daardoor slechts een lauw bad van nostalgie. Veel
bezoekers zullen zeggen: 'Mijn jaren '70 zijn dit niet!'

Wauw! Nederland in de jaren '70, t/m 27-1-2008 in Noordbrabants Museum in Den
Bosch. Het Jaren '70 Boek, uitg. Waanders, €14,95. www.noordbrabantsmuseum.nl

LOAD-DATE: October 1, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              35 of 110 DOCUMENTS



                              AD/Algemeen Dagblad

           27 September 2007 Thursday 8:19 AM (Central European Time)

Muziek Sex 'n' Jazz Gare du Nord gaat de theaters in. Het Nederlands/Belgische
urban jazz collectief....

SECTION: Pg. 22

LENGTH: 1128 words


Muziek
Sex 'n' Jazz
Gare du Nord gaat de theaters in. Het Nederlands/Belgische urban jazz collectief
wil haar bezoekers een sensuele en avontuurlijke muziektrip voorschotelen. Eén
die gebaseerd is op hun laatste album Sex 'n' Jazz. In de show voert de van
origine Italiaanse zangeres Dorona Alberti het publiek via urban jazz, Delta
blues en groove dance langs chique Parijse nachtclubs, Berlijnse theaters en New
Yorkse jazzclubs. Hoe dat eruit gaat zien is vanaf zaterdag te zien en te horen.


Za 29 sept, Kleine Komedie, Amsterdam. Vrij 2 nov, Zaantheater, Zaandam. Do 8
nov, Theater de Willem, Papendrecht. Vrij 16 en za 17 nov, Jan van Besouwhuis,
Goirle. Meer data op www.clubgaredunord.com
Alquin
In de hoogtijdagen van de progressieve rock - rond de jaren '70 en '80 - liet
Nederland op muzikaal gebied flink van zich horen. Ook Nederlanders konden niet
genoeg krijgen van de progrock met haar ellenlange composities,
maatschappijkritische teksten en invloeden vanuit de klassieke muziek. Vooral
Focus was populair, maar ook Kayak en Alquin behoorden tot de progressieve
rocktop van ons land. Die laatste band nam afscheid van haar fans in 1977. In
2005 kwam Alquin weer bij elkaar en nam het album Blue Planet op. En nu gaan ze
daarmee de theaters in. Daar wil de Delftse band haar veelzijdigheid laten zien.
Dus niet alleen maar progrock, maar ook uitstapjes naar softrock en funk.
Wo 3 okt, Theater de Veste, Delft. Vrij 5 okt, Stadsgehoorzaal, Vlaardingen. Do
11 okt, P60, Amstelveen. www.rentrock.nl/alquin Theater
De Fabeltjeskrant
Hallo Meneer de Uil, waar brengt u ons naar toe? Mensen die opgroeiden in de
jaren '70 en '80 zullen dat simpele zinnetje meteen kunnen afmaken. Want Meneer
de Uil bracht ze altijd weer naar Fabeltjesland. En daar las hij ze voor uit de
Fabeltjeskrant. Waarin de avonturen van Juffrouw Ooievaar, Bor de Wolf, de
Gebroeders Bever en de gezusters Hamster altijd spannend waren. In een show met
oude en nieuwe liedjes moet deze kinderserie in het theater herleven. In de
voorstelling worden de dieren in het Grote Dierenbos verrast door bezoek uit de
mensenwereld. Theo TeeVee is een overwerkte tv-producer op zoek naar rust. Maar
als de dieren hem vragen een talentenjacht te organiseren, wordt hij direct
enthousiast.
Zo 30 sept, Theater aan de Parade, Den Bosch. Wo 3 okt, Theater van Vlaardingen,
Vlaardingen. Vrij 5 okt, Theater de Nobelaer, Etten-Leur. Meer data op
www.defabeltjeskrant.com
Tentoonstelling
Silentium
De 'schoonheid' van stilte staat centraal tijdens het project Silentium. Hierin
laat Museumpark Orientalis, voorheen het Bijbels Openluchtmuseum, de kracht van
de stilte zien in verschillende religies. Middelpunt van het project zijn de
foto's van Annie van Gemert. Haar allermooiste foto's van kloosterlingen zijn te
zien. Bij die serie is ruimte om na te denken over de kracht van de stilte. En
hoe die aanwezig is in verschillende culturen en religies.
Vrij 28 sept t/m 30
mrt 2008, Museumpark Orientalis,
Heilig Landstichting. www.bijbelsopenluchtmuseum.nl
WAUW!
Wie wel eens één van de vele hippe tweedehandswinkels in de grote steden
bezoekt, weet dat de stijl van de jaren '70 nog onverminderd populair is. Toch
is ook aan de gaten en vervaagde merknamen in die kleding te zien dat de
zeventiger jaren al lang voorbij zijn. In de tentoonstelling WAUW! Nederland in
de jaren '70 wordt nog eens teruggekeken op die roerige tijd. Niet alleen in
kleding en design. Vooral worden de maatschappelijke veranderingen van die tijd
onder de loep gelegd. Denk aan de emancipatie van vrouwen, de mondigheid van de
burger en de zorg om het milieu. Die veranderingen worden belicht vanuit het
oogpunt van de gewone Nederlander door een expositie vol objecten, interieurs,
beelden, geluiden en geuren.
Za 29 sept t/m 27 jan 2008, Noordbrabants Museum, Den Bosch.
www.noordbrabantsmuseum.nl
Surrealisme en design
De bizarre wereld van het surrealisme is vaak onbegrijpelijk. Het geeft om
diezelfde reden juist stof tot nadenken. Kunstenaars zoals Salvador Dalí en René
Magritte nodigen kijkers uit in hun bizarre wereld waarin niets is wat het
lijkt. Hun surrealistische schilderijen, maar ook de vele surrealistische
objecten van andere makers hebben een belangrijke rol in de kunstgeschiedenis
gespeeld. In Boijmans van Beuningen is een groot overzicht te zien van de
stroming. Daarin zie je werk van eerdergenoemde kunstenaars, maar ook
bijvoorbeeld het Strijkijzer met spijkers van Man Ray, de Skeletjurk van Elsa
Schiaparelli tot Meret Oppenheims Tafel met de vogelpoten.
Za 29 sept t/m 13 jan 2008, Boijmans van Beuningen, Rotterdam. www.boijmans.nl
Evenement
Kinderboekenweek
De kinderboekenweek gaat weer beginnen. Alle jonge boekenwurmpjes kunnen zich
dus voorbereiden op tien dagen vol leesplezier met als thema Boeken vol
geheimen. Lydia Rood, de kinderboekenschrijfster die het boekenweekgeschenk
Kaloeha Dzong schreef, doet een tournee door het hele land waarbij ze overal
voorleest en signeert. Verder kunnen kinderen in Amsterdam voor even meewerken
in de kinderboekenwinkel Helden & Boeven, kun je in Arnhem genieten van een
geheimzinnig ontbijt, wordt er in Hengelo voorgelezen in een spooktent en zijn
er in Groningen poppenkastvoorstellingen.
Wo 3 t/m za 13 okt, verschillende plekken door het hele land. Voor precieze
locaties zie www.kinderboekenweek.nl
Monster Jam
Met vernietigende kracht verpletteren ze alles op hun weg. Auto's worden
compleet vermorzeld. En dat is nog de bedoeling ook. Op Monster Jam geldt het
recht van de sterkste. Die allersterksten zijn de vele monstertrucks die meer
dan vijf meter lang, drie meter breed en drie meter hoog zijn. Ze vernietigen
niet alleen, maar maken ook sprongen, doen stunts en hitsen daarmee het publiek
op. Geen hindernis is te groot voor ze. Op het jaarlijks terugkerende Monster
Jam zie je de allerbeste trucks met aansprekende namen als Grave Digger en
Maximum Destruction. Extraatje daarbij is de komst van Draco Dragon. Een
speelgoeddraakje van meer dan tien meter hoog dat alles op zijn pad zal
vermorzelen.
Za 29 en zo 30 sept, Gelredome, Arnhem. www.monsterjam.nl
Stripdagen
Alles rondom strips vind je tijdens de jaarlijkse stripdagen in Houten. Met een
stripboekenbeurs, stripverzamelbeurs, stripveilingen en stripboekpresentaties is
dit dé plek voor stripliefhebbers. Herman van Veen komt langs om met tekenaar
Jan Bart Dieperink hun nieuwe boek te presenteren. Ook komt zaterdag iemand van
toneelschap Beumer en Drost langs. Die komt vertellen over hun nieuwe
voorstelling waarin de stripheld centraal staat. Op dezelfde dag gaat die
voorstelling in première in het Dorpstheater in Wormer. Naast al die artiesten
komen ook de tekentalenten van nu en verdeelt het evenement verschillende
prijzen.
Za 29 en zo 30 sept, Euretco Expo Center, Houten. www.stripdagen.nl

LOAD-DATE: September 27, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              36 of 110 DOCUMENTS



                              AD/Algemeen Dagblad

          26 September 2007 Wednesday 5:00 AM (Central European Time)

ZORGVERZEKERING DSW verslaat concurrent met premieverlaging - Invoeren eigen
risico valt slecht

BYLINE: WALTER DEVENIJNS

SECTION: Pg. 6

LENGTH: 612 words


WALTER DEVENIJNS
SCHIEDAM
Het is DSW opnieuw gelukt: de zorgverzekeraar presenteert als eerste de
jaarpremie over 2008. DSW logenstraft ook de verwachting van onder meer de
overheid dat de premies fors gaan stijgen. De basisverzekering van DSW, een van
de kleinere zorgverzekeraars, wordt volgend jaar goedkoper.



De verzekeraar verlaagt zijn jaarpremie over 2008 met 72 euro naar 1065 euro.
Wel worden de aanvullende verzekeringen zes procent duurder, maar in de
pakketten en vergoedingen wordt niet gesneden.
Daarmee blijft DSW, dat net als in de afgelopen twee jaar uit
marketingoverweging als eerste zorgverzekeraar zijn premie publiceert, ver onder
de recente overheidsschatting. Het kabinet gaat uit van een gemiddeld
premieniveau van 1166 euro, een plus van 150 euro ten opzichte van 2007.
Volgens DSW-directeur Chris Oomen zorgt de geplande afschaffing van de
no-claimregeling volgend jaar voor de daling. ,,We zullen de no claim na 2008
niet meer vooraf innen of terugbetalen. Dus kun je de zorgpremie ook verlagen,''
aldus Oomen.
Of de concurrentie de stap van DSW volgt, is erg onzeker. De andere verzekeraars
zijn nog bezig met het maken van de rekensommen.
Zo verwacht zorgreus Uvit, een fusieproduct van VGZ, IZA en Univé, de nieuwe
zorgpremie over 'twee tot drie weken' bekend te maken. Ook Zorgverzekeraars
Nederland die vorig jaar nog wel een prognose voor de hele bedrijfstak wilde
geven, ziet dit jaar af van het maken van een schatting, laat woordvoerster
Maike Krommendijk weten.
Sommige deskundigen verwachten dat de meeste premies toch omhoog gaan. Door de
moordende concurrentie op de zorgverzekeringsmarkt werden jarenlang te lage
premies geheven, waardoor sommige verzekeraars in de rode cijfers terechtkwamen.

Om de kosten te drukken hebben verschillende verzekeraars (Achmea) besloten
duizenden banen te schrappen, of te fuseren (CZ, Delta Lloyd, VGZ, Agis).
De zorgpremiecijfers van dit jaar en volgend jaar zijn sowieso moeilijk
vergelijkbaar, vindt Oomen. De regering heeft besloten de no-claimregeling af te
schaffen en een eigen risico van 150 euro in te voeren. Op de 'no claim' hadden
vooral chronisch zieken veel kritiek. Zij kregen nooit hun 'no claim' van 255
euro terug.
Oomen vindt de afschaffing van de no claim prima: ,,De chronisch zieke betaalt
nu dezelfde premie als de gewone Nederlander. Daarmee is de solidariteit
teruggekeerd,'' aldus Oomen. Minder te spreken is hij over de invoering van het
eigen risico. Volgens de regering leidt de invoering ertoe dat mensen minder
zorg consumeren.
Oomen gelooft dat niet. ,,Onderzoeken laten dat al jaren zien. Een eigen risico
heeft geen remmend effect. Ze moeten dit afschaffen, want het veroorzaakt ook
bureaucratie tussen ziekenhuis, zorgverzekeraar en klant. Ziekenhuizen sturen
soms een jaar na de behandeling een nota naar ons. Dan moeten wij ervoor zorgen
dat dat weer wordt verrekend met het eigenrisicobedrag van een verzekerde die
misschien een andere verzekeraar heeft opgezocht. Moet je straks via een
incassoprocedure het geld terughalen. Daar zit geen mens op te wachten,'' klaagt
Oomen.
De afschaffing van de no-claimregeling begin volgend jaar veroorzaakt nog een
negatief inkomenseffect, berekent DSW.
In april 2008 krijgen waarschijnlijk miljoenen mensen een deel of de hele no
claim terug van hun zorgverzekeraar. Ze hebben immers in 2007 nauwelijks of geen
gebruik gemaakt van de zorg.
Nu de no-claimregeling begin volgend jaar wordt afgeschaft, wordt er in april
2009 niets meer terugbetaald, waardoor de nettopremielast voor een gemiddelde
zorggebruiker stijgt met 122 euro. En als zorgverzekeraar DSW zijn jaarpremie
niet had verlaagd, zou die premielast nog meer zijn gestegen.

LOAD-DATE: September 25, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              37 of 110 DOCUMENTS



                              AD/Algemeen Dagblad

            24 September 2007 Monday 5:00 AM (Central European Time)

Regering Birma zegt te kiezen voor een vreedzame oplossing - Demonstrerende
monniken brengen junta in problemen

SECTION: Pg. 13

LENGTH: 394 words


RANGOON
Aanhoudende protesten in Birma voeden de geruchten dat de Birmese junta wankelt.
De regering spreekt tegen dat ze van plan is de noodtoestand af te kondigen na
zes dagen van protesten door monniken, die worden gesteund door steeds meer
gewone burgers.

,,De regering kiest voor een vreedzame aanpak,'' aldus minister Ye Htut
(Informatie). Volgens de bewindsman verspreiden tegenstanders van de regering
allerlei geruchten om de situatie uit de hand te laten lopen.
Gisteren gingen zo'n vijfduizend boeddhistische monniken in Rangoon de straat op
om te demonstreren tegen de machthebbers. De monniken werden toegejuicht door
zo'n tienduizend toeschouwers, die luidkeels hun steun betuigden aan
oppositieleidster Aung San Suu Kyi.
Het was de zesde opeenvolgende dag dat de monniken de straat op gingen in de
hoofdstad. Zaterdag mocht een groep van ongeveer vijfhonderd demonstrerende
monniken langs het huis van Suu Kyi lopen. De oppositieleidster, die al sinds
mei 2003 onafgebroken onder huisarrest staat, kwam naar het hek om de
demonstranten te groeten. De weg voor het huis van Suu Kyi is sinds 17 september
voor alle verkeer afgesloten, maar de monniken mochten van het leger een
wegversperring passeren. Daarna werd de weg weer gesloten.
De monniken hebben nieuw leven geblazen in de protestbeweging die 19 augustus op
gang kwam naar aanleiding van een forse verhoging van de brandstofprijzen. Ze
legt onvrede bloot die allang sluimert onder de bevolking.
De eerste demonstraties werden in de kiem gesmoord door knokploegen van de
regering. Ook werden leidende figuren van de protestbeweging opgepakt. Sinds de
monniken zich bij de protesten hebben aangesloten gaat de regering behoedzamer
te werk, omdat de monniken bij de bevolking veel respect genieten.
De monniken vertrokken gisteren bij de beroemde Shwegadon-pagode. Dit is behalve
een religieus centrum een historische plek voor sociale en politieke protesten.
Daar nam Aung San Suu Kyi in 1988 de leiding op zich van een grote
democratiseringsbeweging. De beweging werd uiteindelijk onderdrukt door het
leger en Suu Kyi, die de Nobelprijs voor de Vrede kreeg, zat elf van de
afgelopen achttien jaar opgesloten.
De Verenigde Staten lieten gisteren bij monde van minister Condoleezza Rice van
Buitenlandse Zaken weten dat ze situatie in Birma nauwgezet in de gaten houden.
Rice sprak van een 'brute' junta.

LOAD-DATE: September 23, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              38 of 110 DOCUMENTS



                              AD/Algemeen Dagblad

           22 September 2007 Saturday 5:00 AM (Central European Time)

Eerste begroting Wouter Bos niet slecht

SECTION: Pg. 16

LENGTH: 324 words


Op deze zaterdag na de derde dinsdag van september is er op deze economiepagina
geen ontkomen aan: de miljardendans rond de miljoenennota is weer opgevoerd.
Zo'n miljoenennota is zware kost. Het doorgronden van het politieke
ambtenarenjargon vergt een fikse dosis volhardendheid. Op karakter heb ik
doorgezet. En inderdaad: het is heel wat makkelijker om wat leuks te schrijven
over de parlementaire hoofddeksels of de koninklijke jurken.


Geen wonder dat het publieke debat uiteindelijk wordt gedomineerd door een paar
populistische onderwerpen. En dat is in ieder geval altijd ook het
koopkrachtplaatje. Het gedoe over altijd zuur en nooit zoet wordt luid in de
electorale oren getoeterd, evenals zielige verhalen over belastingverhogingen
waarmee de gewone en hardwerkende burger wordt pakt. Filerijders, veeldrinkers,
kettingrokers, vliegvakantiegangers en dure-huizenbezitters moeten de beurs
extra opentrekken. De btw gaat met een procent omhoog. De tienden van procenten
koopkrachtverlies vliegen over tafel. Alleen de onderkant van het inkomensgebouw
blijft buiten schot. Het schandelijke woord nivelleren is zelfs gevallen. En dat
terwijl het economisch zo goed gaat!
Vanuit het perspectief van de macro-economische logica is de eerste begroting
van Wouter Bos echter niet slecht. De economie groeit tegen de milieuklippen op.
De consument koopt zich klem. De wegen slibben dicht. Zelfs op het spoor
ontstaan files. In dergelijke omstandigheden moet de overheid geen olie op het
vuur gooien. Integendeel: pas op de plaats is verstandig. Dat geeft financiële
lucht voor later, wanneer het slechter gaat. Wat bijremmen als oververhitting
dreigt en wat gas geven bij economische tegenwind is prudent financieel
overheidsbeleid. Dat is nog belangrijker geworden omdat in de komende jaren de
vergrijzing toeslaat. Die kost geld. Daarom is vandaag sparen voor de rekeningen
van morgen via het opbouwen van een overschot op de begroting verstandig.

LOAD-DATE: September 21, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              39 of 110 DOCUMENTS



                              AD/Algemeen Dagblad

           22 September 2007 Saturday 5:00 AM (Central European Time)

Brieven

SECTION: Pg. 27

LENGTH: 684 words


Kortingen (2)
Hoe ouder, hoe meer kortingen (AD 18-9). Hoe ouder, hoe meer kosten! Geen
AOW-premie, maar wel volksverzekeringen van 14,7 procent. Belasting; alleen de
eerste schijf is lager. Geen ziektekostenvergoeding van je werkgever. Geen extra
emolumenten meer. Extra kosten in huis, die normaal bij je werkplek hoorden.
Kosten voor cursus of vereniging; nodig, voor het sociale leven. Voor alle
kortingen die genoemd worden, moet je eerst een jaarkaart, pas of abonnement
kopen.


W.M. Commandeur,
Den Haag.
Hoofdzaken
Waar is het gevoel voor humor gebleven bij Jerry Goossens? Hij wil dat hare
majesteit volgend jaar de aandacht vestigt op aanstellerige parlementariërs die
bijzaken niet van hoofdzaken kunnen scheiden (AD 19-9). Ik draag nooit een hoed
en ben zelfs niet koninginsgezind. Maar als ik de kans zou krijgen om aan dit
koddige evenement mee te doen zou ik een 'spectaculaire creatie' voor mezelf
maken en die dag veel plezier hebben. Wat mij niet zal belemmeren om te zien dat
in de troonrede de hoofdzaak (een maatschappij waarin iedereen gelijkwaardig
meedoet) niet tot uiting komt.
Corrie Scholtheis, Wijster.
Marokkanen
De analyse van scheidend recherchechef Woelders is duidelijk (AD 19-9). Een deel
van de Nederlandse Marokkaanse jeugd is hard op weg te mislukken binnen de
Nederlandse samenleving. Hoe hard, dat blijkt alleen al uit de
oververtegenwoordiging van Nederlandse Marokkanen in (jeugd-)gevangenissen en
daarnaast uit het feit dat ze de georganiseerde misdaad steeds meer naar zich
toetrekken. Helaas blijft de discussie hierover te beperkt tot uitsluitend de
Nederlandse politiek. De Nederlands Marokkaanse gemeenschap zelf hoor je er
nauwelijks over, de discussie blijft - op uitzonderingen na - vrijblijvend en
richtingloos.
Ibrahim Wijbenga, Eindhoven.
Prinsjesdag (13)
Het moreel failliet van het kabinet is nu wel gebleken. Terwijl een groot deel
van de Nederlanders het weer met minder moet gaan doen, wordt in de
miljoenennota welgeteld één persoon meteen met 4 procent gecompenseerd. Wie dat
is? Juist, een van de meest vermogende mensen in Nederland en in de gehele
wereld.
Remco Wijnings, Rotterdam.
Prinsjesdag (14)
Natuurlijk heb ik me geërgerd aan de inhoud van de troonrede, omdat deze wordt
uitgesproken in een voor veel Nederlanders onbegrijpelijke woordkeuze. Het
schijnt moeilijk te zijn in gewoon helder Nederlands te vertellen wat ons het
komende jaar op financieel gebied te wachten staat. De Nederlandse bevolking mag
de grote blunders gaan betalen, zoals de dubbele kosten van de HSL en de
Betuweroute, maar ook het dubbel asfalteren van de Van Brienenoordbrug vanwege
fouten, evenals de Moerdijkbrug. Spreek verantwoordelijke bedrijven aan, maar
pluk niet de hardwerkende burger nog verder kaal.
W. Roodhuizen, Dordrecht.
Prinsjesdag (15)
Ik wil nog heel even op het zoet wachten, tot uiterlijk 2009, maar dan wel onder
de voorwaarde dat de (extra) uitgaven voor onder meer de gezondheidszorg en het
onderwijs gecontroleerd worden. Dus geen hogere beloning voor managers en
directeuren en ook geen nieuw meubilair voor hen. Als alle ministeries eens
zouden nagaan hoe het geld wordt besteed zouden ze misschien schrikken van
hoeveel miljoenen belastinggeld over de balk wordt gesmeten.
Jos de Graaf, Reuver.
Prinsjesdag (16)
Ik heb een suggestie voor het kabinet: waarom houdt men ons loon niet gewoon en
geef ons zakgeld voor kleding en eten, dan houden ze genoeg over om uit te geven
aan dure projecten en 'leuke' dingen.
J.J. van Heemst, Monster.
Prinsjesdag (17)
Wat een gezeur alom naar aanleiding van Prinsjesdag. Alsof we ineens in de
containers moeten gaan graaien voor wat eten! Ook hier geldt kennelijk dat de
beste stuurlui aan de wal staan.
E. Hex, Axel.
Amalia (2)
Een briefschrijver uit 's-Gravenzande (AD 21-9) heeft er moeite mee dat Amalia
naar een openbare school gaat, terwijl haar ouders hebben beloofd haar
christelijk op te voeden. Wie zegt dat Amalia niet christelijk wordt opgevoed?
Opvoeden is de taak van de ouders (niet van de school) en dat doe je met de
geloofsovertuiging die je nastreeft. De school is er om te leren.
Carla v/d Meijden, Delfgauw.

LOAD-DATE: September 21, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              40 of 110 DOCUMENTS



                              AD/Algemeen Dagblad

          19 September 2007 Wednesday 5:00 AM (Central European Time)

'Betalen, betalen, betalen!'

SECTION: Pg. 3

LENGTH: 40 words


Mark Rutte (VVD)
,,Het kabinet geeft volgend jaar miljarden euro's extra uit en laat hardwerkende
Nederlanders opdraaien voor de kosten. De boodschap van dit kabinet is: betalen,
betalen, betalen! Een verkeerd signaal aan hardwerkend Nederland.''

LOAD-DATE: September 18, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              41 of 110 DOCUMENTS



                              AD/Algemeen Dagblad

          19 September 2007 Wednesday 5:00 AM (Central European Time)

Tot nu toe

SECTION: Pg. 10

LENGTH: 162 words


Sinds 1994 heeft Taiwan vrije verkiezingen, nadat het eiland decennia lang een
autoritaire eenpartijstaat was.
In 2000 wordt de heersende partij, de KMT, naar de oppositiebanken verbannen.
Sindsdien heeft de populistische partij DPP van Chen Shui-bian het ene na het
andere initiatief genomen om democratie zo dicht mogelijk bij 'de gewone man' te
brengen.


Een grondwetswijziging maakte referenda mogelijk, zij het met een hoge drempel.
Om zoveel mogelijk mensen warm te laten lopen voor een referendum over
lidmaatschap van de Verenigde Naties koppelt Chen de volksraadpleging aan de
presidentsverkiezingen in maart.
Eerder hield Chen een referendum over de vraag of Taiwan meer antiraketwapens
wilde als tegenwicht tegen de Chinese bewapening. Al werd de kiesdrempel toen
net niet gehaald, Peking werd er onrustig van. De communistische Volksrepubliek
ziet zo'n volksraadpleging als generale repetitie voor de ultieme keuze: het
formeel uitroepen van de onafhankelijkheid.

LOAD-DATE: September 18, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              42 of 110 DOCUMENTS



                              AD/Algemeen Dagblad

           15 September 2007 Saturday 5:00 AM (Central European Time)

Zwangere prinses krijgt 780 euro boete

BYLINE: EDDY VAN DER LEY

SECTION: Pg. 5

LENGTH: 363 words


EDDY VAN DER LEY
APELDOORN
Ze had het blijde nieuws liever nog even voor zich gehouden, maar als onderdeel
van de verdedigingstrategie kwam het prima van pas: de racende prinses Annette
is drie maanden zwanger van haar derde kindje. En om de verloskundige te
bezoeken, kan ze niet zonder rijbewijs.


De kantonrechter in Apeldoorn kwam gisteren tegemoet aan het verzoek om de
prinses haar rijbewijs terug te geven.
Voor het overschrijden van de maximale snelheid met 75 kilometer per uur
veroordeelde hij de prinses tot een boete van 780 euro en een rij-ontzegging van
vier maanden, waarvan drie maanden en twee weken voorwaardelijk. Precies
voldoende om het roze papiertje direct terug te krijgen.
De prinses liet zelf verstek gaan in de rechtszaal. Ze liet zich
vertegenwoordigen door advocaat E.Verster, die in zijn pleidooi repte van een
'negatieve en denigrerende' behandeling door de media. ,,Door de pijnlijke
publiciteit, tot infotainment-programma's aan toe, weet half Nederland nu dat ze
een overtreding heeft begaan,'' zei hij.
,,Ook haar schoonfamilie is volop in beeld gekomen. Dat heeft ze nooit gewild.
Dat ze een relatie heeft met iemand uit het koningshuis, wil niet zeggen dat ze
een voorbeeldfunctie wenst te bekleden.''
Verster benadrukte dat de prinses door de zwangerschap niet zonder rijbewijs
kan, omdat haar verloskundige op afstand woont. Bovendien kan ze uit
veiligheidsredenen niet met het openbaar vervoer en is haar man niet in staat
als chauffeur op te treden. ,,Hij heeft zijn eigen bedrijf en zit twee keer per
maand voor een langere periode in het buitenland.''
Prinses Annette gaf toe dat ze op 31 augustus met een snelheid van 155 kilometer
per uur over de Kootwijkerweg in Uddel had gereden. Ze moest een belangrijke
afspraak halen en was aan de late kant, omdat ze constant in de file had
gestaan.
,,Na drie uur lang in een claustrofobische verkeerssituatie te hebben verkeerd,
kreeg ze de natuurlijke neiging om op het lege stuk weg de teugels te laten
vieren,'' zei Verster.
De kantonrechter beoordeelde de prinses als een gewone burger. ,,Wij leggen
nooit een onvoorwaardelijke straf op aan iemand die voor het eerst een
verkeersovertreding maakt.''

LOAD-DATE: September 14, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              43 of 110 DOCUMENTS



                              AD/Algemeen Dagblad

          12 September 2007 Wednesday 5:00 AM (Central European Time)

Russisch voetbal explodeert De nieuwe rijken zitten in het Russische voetbal.
Geen competitie in de wereld die zo explodeert als die van de Russen. Wie als
voetballer snel miljonair wil worden, moet het vliegtuig naar Moskou pakken.

BYLINE: MARCEL VAN DER KRAAN

SECTION: Pg. 8

LENGTH: 1201 words


Russische Rockefellers pompen verdachte miljoenen in de populaire clubs - 'Voor
het winnen van een derby krijg je 150.000 euro. En er zijn 14 derby's.'

MARCEL VAN DER KRAAN
ROTTERDAM/MOSKOU

Quincy Owusu verruilde afgelopen week in Moskou zijn 'krankzinnig luxe'
appartement voor een huisje in Spanje. Om puur sportieve redenen verlaat de
Nederlandse voetballer tijdelijk de Russische hoofdstad, waar hij meer op de
bank zat dan dat hij voetbalde.


Quincy wordt tot het einde van het seizoen verhuurd aan Celta de Vigo. Voor het
leven zelf hoefde hij niet weg. De beloning was er formidabel, zijn woning in
Moskou zo schitterend, dat zijn zakelijke begeleiders zeker weten dat geen
enkele voetballer in Nederland zo woont. ,,Compleet met privé-zwembaden en alles
wat je maar kunt bedenken. Dat kost natuurlijk ook wat,'' vertelt Brian
Berkleef, de zaakwaarnemer van de ster op het laatste WK-jeugd.
Maar niemand hoeft zich zorgen te maken dat de man, die onder Foppe de Haan uit
het niets omhoog schoot en door Arsenal aan de Russen werd verkocht, moeite
heeft om de maandelijkse huur en gasrekening te voldoen. Quincy wordt bij
Spartak Moskou, ook nu hij aan de Spanjaarden is uitgeleend, vorstelijk beloond.

Spartak Moskou is een van de clubs in de Russische hoofdstad die zijn
overgenomen door een mega-rijke ondernemer. De oliegigant Lukoil pompt sinds een
paar seizoenen honderden miljoenen in de club. Bij de rivalen CSKA en Lokomotiv
Moskou is het al niet anders.
De superrijken in de Russische maatschappij hebben het voetbal ontdekt.
Oligarchen van de Siberische vlaktes, waar ook Roman Abramovich zijn miljarden
vergaarde, hebben geprofiteerd van de privatiseringsgolf in hun land. Tientallen
maffia-achtige ondernemers zagen met behulp van politieke vrienden kans
staatsbedrijven voor een fooi te kopen en een paar jaar later voor miljarden
door te verkopen.
Het zijn bedenkelijke deals geweest, waarover steeds meer beroering ontstaat. De
staat heeft ook in de gaten gekregen dat mensen zich hebben verrijkt. Er zijn
juridische procedures opgestart om een deel van het geld terug te vorderen.
Omdat ook het volk zich roert, pompen de superrijken in een opvallend tempo
miljoenen terug. Ze doen populaire voetbalclubs spelers, trainingsvelden en hele
accommodaties cadeau. Met slechts één doel: het geschonden imago weer oppoetsen.

De Russische Rockefellers smijten daarbij met geld. De Schotse voetballer Gary
O'Connor, die deze zomer voor 4 miljoen euro van Lokomotiv Moskou naar
Birmingham City verhuisde, heeft als eerste buitenlandse aankoop een boekje open
gedaan over de salarissen in de Russische liga.
O'Connor kwam graag terug naar de Engelse Premier League, maar net als Quincy
alleen vanuit een sportief oogpunt. ,,Voor het geld had ik in Moskou moeten
blijven. Ik ben er vijftien maanden geweest en heb zo verschrikkelijk veel geld
verdiend, dat ik de rest van mijn leven niet meer hoef te werken.''

De aanvaller, spits van het Schotse nationale elftal, speelde een paar jaar
terug in zijn vaderland bij Hibernians. Hij had er een contractje van 3000 euro
bruto per week.
,,Op een dag kwam de manager, Tony Mowbray, naar me toe. Hij zei tegen me: Gary,
je bent mijn beste speler en ik wil je absoluut niet kwijt. Maar er is een club
die wil je hebben en daar kan je zoveel geld verdienen, dat ik je dat niet mag
ontnemen.''
Bij Lokomotiv vertienvoudigde O'Connor zijn weeksalaris. Volgens de aanvaller
verbleken zelfs de verdiensten van de spelers bij Chelsea en Manchester United
bij die van voetballers op de loonlijst van Russische clubs.
Zijn huidige collega's zien daar dagelijks de bewijzen van. O'Connor komt de ene
dag bij Birmingham City aan in een Ferrari, de volgende dag in een Hummer. Zijn
vrouw, zo zegt hij, kan ook een paar keer in de week van auto wisselen. Hij
vertelt: ,,In de 18 maanden dat ik in Moskou speelde, heb ik een flinke duit op
de bank vergaard. Ik ben maar in het onroerend goed gedoken en heb een serie
dure auto's gekocht.
,,De beloningen in het Russische voetbal zijn echt waanzinnig. Er wordt gewerkt
met enorme bonussen bovenop je ruime salaris. Als we een derby wonnen, kregen we
per man 150.000 euro. Dat is lekker. Want in Moskou speel je per seizoen 14
derby's.
,,Voor het winnen van de bekerfinale kreeg ik 375.000 euro. Van die bonus heb ik
mijn Ferrari gekocht. Vanaf mijn jeugd droomde ik al van zo'n auto. Die Hummer
kocht ik er daarna gewoon bij.''
O'Connor zegt in korte tijd in Rusland meer te hebben meegemaakt dan in alle
jaren daarvoor. Hij zag vier trainers komen en gaan, maakte het winnende
doelpunt in de Russische bekerfinale, maar bracht net zoveel tijd in de
kleedkamer door als op het trainingsveld.
,,De wedstrijdbespreking duurde standaard anderhalf uur. Dat kwam omdat alles
moest worden vertaald voor de vele buitenlanders in onze ploeg. Iedere speler
zat er met zijn eigen tolk in de kleedkamer. Ik kreeg zo'n man er ook bij op
kosten van de club.''

In rap tempo worden in Rusland nieuwe stadions en trainingsaccommodaties
gebouwd. Dick Advocaat en Cor Pot zeggen dat bij Zenit Sint Petersburg een arena
verrijst, waarbij die van Schalke 04 verbleekt. ,,Kosten noch moeite worden
gespaard,'' vertelt Pot, die na het vertrek van Advocaat kandidaat is directeur
bij Zenit te worden. ,,Dit is een prachtig voetballand aan het worden. We kijken
onze ogen uit.''
De tijden van het Oostblok, waar in grauwe stadions 5000 militairen langs de
bevroren sintelbanen stonden en het gewone volk geen geld had om een kaartje te
kopen, zijn voorbij. Het niveau van de grote Russische clubs schiet omhoog. Met
name Spartak, CSKA Moskou, Lokomotiv en Zenit Sint Petersburg zwemmen in het
geld.
De competitie zit vol met buitenlandse spelers, maar onder Guus Hiddink wordt er
nu een andere koers gevaren. Rusland is zijn eigen jeugd aan het klaarstomen
voor de Europese top. ,,Er moeten steeds meer eigen jeugdspelers worden
ingepast. Daarvan is Quincy een beetje de dupe,'' legt Brian Berkleef uit. ,,Hij
moet geduld hebben, maar een jonge jongen wil natuurlijk spelen.''
Berkleef zegt dat Rusland nu al een van de grootste competities in Europa heeft.
,,Dat hebben de mensen hier nog niet in de gaten. Wat een boer niet kent, eet
hij niet. Maar tien jaar geleden vonden we hier ook de Franse competitie niks.
Totdat Frankrijk Europees en wereldkampioen werd. Hetzelfde geldt voor Turkije.
Vonden we in Nederland ook heel lang niks. Maar er doen wel weer twee Turkse
clubs mee aan de Champions League.
,,Ik ben in Moskou geweest. Ik heb met eigen ogen gezien hoe indrukwekkend het
er allemaal uitziet. Quincy is als buitenlandse speler niet in een armoedig land
terecht gekomen. Als ze in Rusland de plannen van Hiddink volgen, sluiten de
Russische clubs heel snel aan bij de top. Er is zoveel talent in Rusland.''
De opleiding van jonge voetballers is nu belangrijker dan de komst van grote
buitenlandse namen, zegt Berkleef. ,,Er is gigantisch veel geld beschikbaar voor
het voetbal. De eigenaar van Spartak Moskou is goed voor 14 miljard euro. In
Moskou en in de Oekraïne worden alle clubs geleid door miljardairs.
Tegelijkertijd is dat op dit moment hun zwakte. Ze hebben geen zin om op te
leiden. Ze kopen liever een elftal dan dat ze spelers opleiden.''

LOAD-DATE: September 11, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              44 of 110 DOCUMENTS



                              AD/Algemeen Dagblad

           11 September 2007 Tuesday 5:00 AM (Central European Time)

Linkse populist schrikt Rome op

BYLINE: AART HEERING

SECTION: Pg. 15

LENGTH: 292 words


AART HEERING
ROME

De linkse komiek Beppe Grillo is de nieuwe schrik van de Italiaanse politiek.
Een door hem georganiseerd protest tegen politici in het algemeen onder de titel
Rot Op Dag trok het afgelopen weekeinde 300.000 belangstellenden.
Een wetsvoorstel van zijn hand, dat politici met een veroordeling - in het
huidige parlement zijn dat er 25 - uit de Kamer moet jagen, kreeg meer dan de
vereiste 50.000 handtekeningen. Het parlement is nu gedwongen het voorstel in
behandeling te nemen.
Grillo (59) is al jarenlang een van 's lands bekendste en meest kritische
komieken. Door zijn vlijmscherpe aanvallen op heersende politici en bedrijven
als Silvio Berlusconi's holding Mediaset is hij jarenlang van het Italiaanse
beeldscherm geweerd.
Sinds 2005 houdt hij de weblog www.beppegrillo.it bij, een van de meest
aangeklikte sites van Italië. Daarop gaat hij steeds heftiger tekeer tegen een
politieke klasse van zowel rechts als links, die zwelgt in privileges en geen
contact meer heeft met het gewone volk. ,,Het parlement is bezet door
onbevoegden die door partijleiders zijn gekozen en leven in een eigen wereld van
escortes en televisie. Niemand heeft hen gekozen,'' dondert hij op stadspleinen.
Over de pers zegt hij: ,,Geloof niet wat ze zeggen. Ze liegen.''
Grillo drijft mee op een golf van antipolitiek sentiment, dat het vertrouwen in
regering en partijen deed verschrompelen. Zijn populariteit bewijst dat hij een
belangrijk deel van de stem des volks vertolkt.
De politiek weet zich nog geen raad met Beppe Grillo. Een van de weinigen die
hem serieus neemt, is minister Bindi (Volksgezondheid). Deze stelde gisteren
voor de voorrechten van parlementariërs drastisch te verminderen. Maar de meeste
afgevaardigden hebben daar geen oren naar.

LOAD-DATE: September 11, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              45 of 110 DOCUMENTS



                              AD/Algemeen Dagblad

            10 September 2007 Monday 5:00 AM (Central European Time)

Pavarotti galmt na

SECTION: Pg. 8

LENGTH: 116 words


Luciano Pavarotti betoverde niet alleen de opera, galmde niet alleen in theaters
en sprak ook niet alleen de elite aan. De tenor stond ook graag op een poppodium
of in een voetbalstadion en ontroerde bovendien de gewone man op straat. Italië
verloor donderdag een van de grootsten der aarde, maar ook iemand die zich net
zo aards voelde als de doorsnee voetbalfan. Zaterdagmiddag werd hij begraven in
Modena, 's avonds werd hij herdacht in het uitverkochte SanSiro-stadion in
Milaan, vlak voor het duel met Frankrijk. De tifosi rouwden met spandoeken,
waaronder deze: 'Big Luciano, zing het volkslied met ons' stond er op. Het
stadion was zaterdag voor Pavarotti. Hij zou niet anders hebben gewild.

LOAD-DATE: September 9, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              46 of 110 DOCUMENTS



                              AD/Algemeen Dagblad

           8 September 2007 Saturday 5:00 AM (Central European Time)

Bijna half miljard euro voor verbeteren van inburgering

SECTION: Pg. 9

LENGTH: 194 words


DEN HAAG
Het kabinet trekt 460 miljoen euro uit om jaarlijks 60.000 mensen een
inburgeringscursus te laten volgen. Minister Vogelaar (Wonen, Wijken en
Integratie) maakte dit gisteren bekend bij de presentatie van haar Deltaplan
inburgering.
Veel aandacht gaat in de plannen uit naar de kwaliteit van de cursussen. Dat is
nodig, omdat de resultaten tegenvallen: meer dan de helft van de mensen haalt na
de cursus het taalexamen niet. Belangrijk is dat de nieuwkomers niet alleen in
de schoolbanken Nederlands leren. Het is de bedoeling dat leren wordt
gecombineerd met 'participatie in de samenleving', zei de minister. Dat kan in
de vorm van een stage, een baan of vrijwilligerswerk.
Volgens Vogelaar moet over vier jaar 80 procent van de cursisten ook een baan of
stageplek hebben. Nu is dat slechts 20 procent. Werkgevers moeten met banen en
stages komen zoals ze op de participatietop hebben beloofd, aldus de minister.
De instellingen moeten vrijwilligers binnen halen en 'gewone burgers' kunnen
zich als 'inburgergidsen' aanmelden om nieuwkomers tijdens de cursus te
begeleiden. „Ik weet wat het is, want ik neem regelmatig iemand onder mijn
hoede," zei Vogelaar.

LOAD-DATE: September 7, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              47 of 110 DOCUMENTS



                              AD/Algemeen Dagblad

           1 September 2007 Saturday 5:00 AM (Central European Time)

Economie draait, maar koopkracht daalt

SECTION: Pg. 2

LENGTH: 482 words


BEGROTING Alleen inkomen ouderen met klein pensioen en minima blijft op peil

DEN HAAG
De kritiek op het kabinetsakkoord over de begroting voor 2008 is even venijnig
als voorspelbaar. ,,Hardwerkende Nederlanders betalen de rekening,'' sneert
VVD-leider Mark Rutte. ,,Bedroevend en asociaal,'' vindt PVV-leider Geert
Wilders. Ook D66-voorman Alexander Pechtold ziet niets in de plannen.



Rode draad in de kritiek is het verlies aan koopkracht: hoe is het uit te leggen
dat veel mensen er volgend jaar een kwart tot een half procent op achteruit
gaan, terwijl de economie op volle toeren draait?
Dat is precies de kwestie die het kabinet de afgelopen weken veel hoofdbrekens
heeft gekost. Door de extra belastingen op onder meer roken, drinken en vliegen
dreigden alle Nederlanders volgend jaar een vol procent aan koopkracht te
verliezen. Voor ouderen met een klein pensioen en de minima zouden de
maatregelen zelfs nog beroerder uitpakken. Dat was geen fijne boodschap voor een
kabinet dat de sterkste schouders de zwaarste lasten wil laten dragen.
Dat er iets moest gebeuren, daar waren de coalitiepartners CDA, PvdA en
ChristenUnie het snel over eens. Minder simpel was de vraag waar het geld voor
reparatie van de koopkracht, ongeveer een half miljard euro, vandaan moest
komen. Zo wilden de PvdA-ministers niet tornen aan de nieuwe investeringen in
onderwijs en probleemwijken, terwijl de CDA-bewindslieden vooral bleven hameren
op een positief begrotingssaldo om de kosten van de vergrijzing te kunnen
opvangen.
Na bijna drie weken stevig onderhandelen lag er donderdag dan een akkoord: het
inkomen van ouderen met een klein pensioen en de minima blijft volgend jaar op
peil. Andere huishoudens gaan er op achteruit, hoewel minder dan voorspeld.
Om dat mogelijk te maken, verhoogt het kabinet onder meer de btw van 19 naar 20
procent, gaan verschillende accijnzen omhoog en wordt de aftrekbaarheid van
pensioenpremies voor topinkomens beperkt.
In totaal bezuinigt het kabinet volgend jaar ongeveer een miljard euro. Daar
staat een lastenverlichting tegenover van 700 miljoen euro. Zo gaat bijvoorbeeld
de ww-premie flink omlaag.
Maar het zijn vooral de lastenverzwaringen die gisteren tot felle reacties
leidden. ,,Bijna iedere belasting die je kunt bedenken gaat omhoog,'' zegt
VVD'er Rutte. Ook werkgeversorganisatie VNO-NCW hekelt de lastenverzwaringen:
,,Het kabinet speelt paniekvoetbal.''
Bij de Bovag, de vertegenwoordiger van de autobranche, schiet de verhoging van
de benzineaccijns en de hogere fiscale bijtelling voor leaserijders totaal in
het verkeerde keelgat. ,,De auto wordt weer als melkkoe gebruikt,'' vindt de
organisatie.
Toch leek vice-premier en minister van Financiën Wouter Bos gisteren niet erg
onder de indruk van alle kritiek. ,,De mensen die nu klagen, hebben niet alle
stukken gelezen,'' zei Bos. ,,Op Prinsjesdag zal iedereen kunnen zien dat we
heel verstandig bezig zijn.''

LOAD-DATE: August 31, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              48 of 110 DOCUMENTS



                              AD/Algemeen Dagblad

           1 September 2007 Saturday 5:00 AM (Central European Time)

Reacties - 'Hardwerkende Nederlander is weer de dupe'

SECTION: Pg. 3

LENGTH: 191 words


Bovag-directeur Koos Burgman is boos over de verhoging van de benzineaccijns en
de stijging van de fiscale bijtelling voor de auto van de zaak.
,,Onaanvaardbaar, vindt Burgman. ,,Autorijdend Nederland krijgt er niets voor
terug en staat nog steeds massaal in de file. De auto is weer de melkkoe. Voor
het kabinet is het makkelijk scoren om hier extra geld op te halen.''

VVD-leider Mark Rutte is niet te spreken over de voorstellen. ,,Bijna elke
belasting die je kunt bedenken gaat omhoog. Hardwerkende Nederlanders betalen de
rekening. Bos doet het voorkomen alsof hij de daling van de koopkracht weet te
beperken. Maar dat is een slecht toneelstukje. Ze zijn zelf verantwoordelijk
voor al die belastingverhogingen en daarmee volop schuldig aan de daling van de
koopkracht.''

Peter Janssen van de RAI Vereniging vreest dat de autorijder volgend jaar fors
duurder uit is. Eerder werd al bekend dat de prijs van benzineslurpende auto's
zoals SUV's omhoog gaat. ,,Volgens mij is dit pas het topje van de ijsberg.
Intussen blijkt uit de plannen niets van de milieudoelstellingen die het kabinet
groots heeft aangekondigd in de eerste helft van dit jaar.''

LOAD-DATE: August 31, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              49 of 110 DOCUMENTS



                              AD/Algemeen Dagblad

             31 August 2007 Friday 5:00 AM (Central European Time)

Leve de campingfrikadel

SECTION: Pg. 17

LENGTH: 464 words


Tekst: Annemart van Rhee Foto: William Rutten - Op de camping in Limburg viel
weinig te slette- bakken. Op Ibiza ging ik los.

Luxepaardje en überdiva Gordon (39) moet wel masochistische neigingen hebben.
Want na zijn geklaag en gesteun over de Spartaanse omstandigheden in Joling &
Gordon over de vloer - 'Oh meid, ik krijg een hernia in dit bed' - dompelt hij
zich nu onder in het vakantiegevoel van de gewone Nederlander voor het
RTL-programma Gillend naar huis.
Dus geen bubbels in Miami of een jacuzzi-safari in Zuid-Afrika voor de
Amsterdammer die bepaald niet vies is van decadentie. In plaats daarvan:
Hollandse campings, schransbuffetten aan de Spaanse costa's en comazuipen op
Kreta. Theatraal zuchtend: ,,Ik reis een maand voor de serie en ik ben werkelijk
compleet uitgewoond. Dit kost me onwijs veel energie. Ik ben sowieso het liefste
thuis, maar nu heb ik alle hoeken en gaten van Europa gezien. Voor mijn eigen
lol ga ik naar plekken als Mikonos, Miami, Cannes en St. Tropez, en uiteraard
wel geheel verzorgd en in stijl.
Maar nu ben ik bijvoorbeeld in zo'n massahotel in Malgrat gepropt. Het leek wel
een oorlogsbunker in de voormalige DDR, vreselijk. Verder heb ik een
studentenvakantie gedaan in Barcelona en rondgehangen op een camping in Limburg.
Wat me het meest opviel? Dat sommige mensen de hele dag absoluut hélémaal niets
doen. Alleen hangen voor de tent.
Ik ben ook lui, maar ga nog wel eens lunchen, golfen of naar het zwembad. Zij
niet. Ze halen gewoon adem. Ook het overmatig drankgebruik op Kreta is me
bijgebleven. Jongeren van 15, 16 ladderzat van de wereld. Echt niet gezond.''
Nadeel van zijn nieuwe tv-avontuur: de kilo's die hij met bloed, zweet en tranen
kwijtraakte, vleesden er voor een deel weer vrolijk aan. ,,Ja dat krijg je
wanneer je niet kunt sporten en je moet leven op een menu van
campingfrikadellen, pizza en patat. Vijf kilo erbij, drama totaal.'' Maar er was
ook een voordeel: Gordon ontmoette tijdens de opnames op Ibiza een Spanjaard met
wie het direct klikte. In de disco. ,,Op de camping in Limburg viel weinig te
slettebakken, maar daar ging ik behoorlijk uit mijn dak. Ik ga nog niet zeggen
hoe hij heet. Hij is al wel naar Amsterdam gekomen, dus het is meer dan een
vakantieliefde.''
Miste Gordon eigenlijk zijn valse stiefzuster Joling bij zijn eerste
solo-optreden? ,,Om eerlijk te zijn? Nee, helemaal niet. Natuurlijk, ik heb
enorm met hem gelachen tijdens onze serie en wij zijn goede vrienden. Maar
Gerard had deze toestanden niet aangekund, het is te zwaar voor hem. De opnames
zouden continu stil hebben gelegen vanwege die graftak, haha. Wij halen nou
eenmaal het slechtste in elkaar naar boven, dus het zou een grote klaagzang en
zeurpartij zijn geweest. Zonder Gerard kon ik tenminste snel doorwerken zonder
onderbrekingen.''

LOAD-DATE: August 30, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              50 of 110 DOCUMENTS



                              AD/Algemeen Dagblad

            30 August 2007 Thursday 5:00 AM (Central European Time)

Boer trouwt vrouw op tv Het huwelijk van boer Pros en zijn Jolanda is
komende....

SECTION: Pg. 16

LENGTH: 283 words


Boer trouwt
vrouw op tv
Het huwelijk van boer Pros en zijn Jolanda is komende zondag te zien op
televisie. Na afloop van de uitzending onthult het paar of het in verwachting is
van een jongetje of een meisje.


De twee kennen elkaar via het tv-programma Boer Zoekt Vrouw. De 35-jarige boer
uit Raalte viel in de vorige reeks van het programma af, omdat hij minder
brieven kreeg dan de andere boeren. Er bleven echter brieven binnenkomen,
waaronder een van Jolanda.
Op Nederland 1 is zondag te zien hoe de twee elkaar het jawoord geven.
De onthulling van het geslacht van de baby gebeurt via de website
boerzoektvrouw.kro.nl.
De nieuwe reeks van Boer Zoekt Vrouw, die wordt gepresenteerd door Yvon Jaspers,
begint op zondag 9 september.
Nieuwe liefde
voor Goor
Zijn programma Gillend naar huis heeft de kersverse RTL-presentator Gordon (39)
een nieuwe liefde opgeleverd. Tijdens opnames op Ibiza liep hij een Spanjaard
tegen het lijf met wie het direct klikte.
De zanger wil nog niet vertellen hoe hij heet. ,,Maar hij is vorige week al wel
naar Amsterdam gekomen. Dit is dus meer dan alleen een vakantieliefde.'' In
Gillend naar huis gaat Gordon op vakantie met gewone Nederlanders.
De eerste aflevering zal komende zondag worden uitgezonden bij RTL4.
Frequin stapt in huwelijksbootje
Televisiepresentator Willibrord Frequin is getrouwd met zijn vriendin Susan
Rastin.
Het paar huwde gisteren in de Noord-Hollandse plaats Laren. Voor de 65-jarige
presentator is het zijn derde huwelijk. Zijn ruim 25 jaar jongere metgezellin
stapt voor de eerste keer in het huwelijksbootje.
Frequin presenteerde in het verleden onder meer het tv-programma De Week Van
Willibrord. Rastin is eigenares van een videoproductiebedrijf.

LOAD-DATE: August 29, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              51 of 110 DOCUMENTS



                              AD/Algemeen Dagblad

            25 August 2007 Saturday 5:00 AM (Central European Time)

Uw mening op ad.nl - EENS 93% - ONEENS 5% - REAGEREN?

SECTION: Pg. 21

LENGTH: 313 words


Er gebeurt precies wat de gewone burger al voorspelde voordat de nieuwe vorm van
ziektekostenverzekering werd ingevoerd. Het verbaast me steeds opnieuw dat
politici nooit luisteren naar de burger. Nu ook niet. Nee, het financiële
eigenbelang en dat van hun zakenvrienden staat voorop.
A.J., Apeldoorn.
Ik hield mijn hart al vast, want het zat er in dat het een keer zou gaan
stijgen, de vraag was alleen wanneer. En zorgverzekeraars hebben zich verkeken
op de hoge uitgaven? Laat me niet lachen.
Wij moeten dus opdraaien voor de inschattingsfout van verzekeraars?
Joan, Lelystad.

Te zot voor woorden! Weer een premieaanpassing. Je betaalt je al groen en geel
vergeleken met het prijsniveau van een aantal jaren geleden. Je kunt in het
buitenland sneller en goedkoper worden geholpen. Dit is echt niet fijn.
Cornelia, Liemeer.
Nu de klanten zijn binnengehaald begint de fase van premiestijgingen.
Zorgverzekeraars komen tekort, met name wegens de scherpe concurrentie.
Het is zo voorspelbaar. Er zijn verzekeraars die ongelimiteerd fysiotherapie
aanbieden, eens per jaar een bril, et cetera. Uiteraard zijn er klanten die daar
ruim gebruik van maken, nu ook de no-claim is afgeschaft. De eerzame gebruiker
van medische zorg is de dupe. In plaats van een redelijk systeem voor zorg,
zullen de verzekeraars thans wel één front vormen voor de premiestijgingen.
M. Blasius-Kunst, Venlo.

Ik kan hier zo gruwelijk boos over worden! Ben zelf chronisch ziek, erfelijke
aandoening, niet gevraagd om commercieel voorwerp te zijn, waarover financieel
onderhandeld moet worden!
Karin, Tilburg.

Schrijf naar Mijn mening, postbus 8983, 3009 TC Rotterdam of stuur een mail naar
brieven@ad.nl (max. 75 woorden). Vermeld uw achternaam, voorletter(s), adres en
woonplaats (onder uw brief komen alleen naam en woonplaats). De redactie behoudt
zich het recht voor brieven te weigeren, te redigeren of in te korten.

LOAD-DATE: August 24, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              52 of 110 DOCUMENTS



                              AD/Algemeen Dagblad

             17 August 2007 Friday 5:00 AM (Central European Time)

HEMA zoekt het 'echte' leven op

BYLINE: CHRISTA VAN DER HOFF

SECTION: Pg. 13

LENGTH: 209 words


CHRISTA VAN DER HOFF
AMSTERDAM

De HEMA werkt aan een nieuwe uitstraling, waarmee ze kleurrijk wil zijn en
letterlijk 'de gewone man' wil opzoeken.


Het warenhuis krijgt na twaalf jaar een nieuw logo. Het huidige, blauw
onderstreepte logo met de rode HEMA-letters gaat geleidelijk plaatsmaken voor
een blok met daarin in witte HEMA-letters. Het kan in dertien verschillende
kleuren worden uitgevoerd. Het is het zeventiende logo in de 81-jarige
geschiedenis van het warenhuis.
,,Het maakt deel uit van onze nieuwe 'corporate identity', waarmee we de
kleurrijkheid van ons warenhuis willen benadrukken,'' zegt Barbera
Wolfensberger, hoofd communicatie.
,,Zo zoeken we bijvoorbeeld met de fotografie voor onze folders meer het echte
leven op. Tot nu toe fotografeerden we producten in studio's en met modellen. Nu
spreken we ook mensen op straat aan, bijvoorbeeld jonge meiden, met het verzoek
of ze een Hema-truitje willen aantrekken. Dat is een spontanere manier van
fotograferen. Ook gaan we meer producten bij mensen thuis fotograferen. Wat doen
zij er in hun omgeving mee?''
De invoering van het nieuwe logo en nieuwe, grotere foto's in de winkels zal
heel geleidelijk gaan. ,,We maken eerst de oude spullen op, er wordt niets
weggegooid,'' aldus Wolfensberger.

LOAD-DATE: August 16, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              53 of 110 DOCUMENTS



                              AD/Algemeen Dagblad

             17 August 2007 Friday 5:00 AM (Central European Time)

'De zeilers moeten maar wennen aan de Chinese omstandigheden.' - De wind is weg
in het zeilparadijs In Qingdao (China) wordt deze dagen een regatta gehouden.
Volgend jaar zijn er de Olympische zeilwedstrijden. Totale zeilgekte is
uitgebroken, ondanks het gebrek aan wind.

SECTION: Pg. 12

LENGTH: 1191 words


Hoofdpijn van de zon hebben de broers Coster. Moe en onvoldaan slepen ze hun
boot de wal op. Een lange hete middag op de Gele Zee, maar geen meter gezeild.
,,Daar heb je dan voor getraind,'' zegt Kalle Coster, tweede op het WK in
Portugal in de 470 klasse.


De 470-dames konden wel nét starten. Sven Coster: ,,Die spoelden op de stroming
de startlijn over.''
Na een paar uur knokken met een bestendig maar flauw briesje komen drievoudig
wereldkampioenen Marcelien de Koning en Lobke Berkhout met een tweede plaats uit
de grijze damp die de zomerhitte over de zee legt. Berkhout: ,,Achter ons lag
een hele kluit boten die als gevolg van sterke stroming en weinig wind problemen
had met het ronden van de boei.''
Alleen hun race ging door, de rest werd afgelast. ,,De kracht van de wind wordt
geaccepteerd, de zwakte van het organiserend comité niet,'' aldus een van de
coaches.
Qingdao staat voor de vuurproef om te bewijzen dat er op die zwakke Chinese
zomerbries toch op hoog niveau kan worden gezeild. Iedere zeiler weet: Qingdao,
daar staat in augustus geen wind. Toch is de badplaats uitverkoren tot
Olympische zeilstad. Het is een politiek machtige stad, die de economie van
provincie Shandong een vette opkikker geeft. Het overweldigende waterfront
etaleert vijftien procent economische groei per jaar met gloednieuwe
kantoorkolossen van vele tientallen verdiepingen hoog.
Concurrenten Qinghuangdao, Sjanghai, Hongkong en Dalian hadden het nakijken en
het bescheiden zeilstadje Rizhao kon helemaal niet tippen aan Qingdao. Dat het
in Rizhao harder waait, doet er volgens de vice-burgemeester Zang Aimin van
Qingdao niet toe.
,,De atleten moeten maar wennen aan de Chinese omstandigheden. Uit de analyse
van vijftig jaar windgegevens komt Qingdao als ideale stad uit de bus. We hebben
genoeg wind,'' zegt hij vastberaden.
Elke tien minuten komt de organisatie met een nieuw weerbericht, dat op de
eerste dag van de regatta weinig variatie vertoont: geen wind. Niet voor niets
reageerde de internationale zeilwereld 'argwanend' op de keuze voor Qingdao,
aldus bondscoach Jaap Zielhuis. ,,Vochtig, weinig drukverschil, geen
depressies.''
Qingdao wordt een feestje voor lichtgewichten: uitgemergelde Japanners,
anorexia-achtige Singaporezen. Magere zeilers hebben meer kans als de wind met
veel moeite de vier knopen haalt die nodig zijn voor een wedstrijd. De stevigere
Nederlanders moeten flink afvallen.

Zielhuis: ,,Eén man moest voor het WK 100 kilo wegen. Die moet nu weer naar 90
voor China.''
Kalle Coster raakt in China vanzelf kilo's kwijt: ,,Chinees eten is niet mijn
favoriet.''

Zeil met je hart, zeil naar succes.Verzamel in Peking, zeil in Qingdao. Een
droom komt uit. Veel geluk Peking!
Qingdao hing al sinds de toewijzing van de Spelen in 2001 vol slogans, zeiltjes
en spandoeken, maar een jaar voor de Spelen heeft de afdeling propaganda
zichzelf overtroffen. Om de vijf meter hangt een zeil-banier of een vlag. Op het
4 mei-plein voor het stadhuis staat een gigantisch plastic gevaarte: een
weergave van een Olympische vlam. In een glibberige hurk-wc in een
buurtrestaurantje hangt een plaatje van Olympische mascottes met de kop: 'Draag
bij aan een beschaafde zeilcultuur'.

De toewijding van de autoriteiten aan Olympisch zeilen is totaal, de overlast
voor burgers lijkt nog beperkt. Slechts drie wegen hoeven gecontroleerd te
worden om het zeilterrein hermetisch van de buitenwereld af te schermen. De
inwoners krijgen een jachthaven die vermogende watersportliefhebbers naar
Qingdao moet lokken en een schonere kust. Op de plaats van de jachthaven stond
drie jaar geleden nog een zwaar vervuilende scheepswerf, die nu is verbannen
naar een nieuw havengebied.
Qingdao waant zich al het epicentrum van de internationale zeilcultuur. Zang
Aimin droomt hardop: eerst de Spelen, dan de Ocean Race en de America Cup. ,,Wij
willen zeilhoofdstad van de hele wereld worden.''
De infrastructuur ligt er. Het Olympisch centrum is een plaatje met zeilvormige
daken met sierlijk verwerkte zonnepanelen en hypermoderne straatlantaarns op
windenergie.
,,Ongelofelijk,'' vindt Hein Verbruggen van het Internationaal Olympisch Comité.
Hij is een en al lof over Qingdao. ,,Niets ten nadele van Athene, maar als een
week van tevoren nog wordt gebouwd aan accommodaties, vreet dat energie. Die
energie kunnen we hier gebruiken voor andere dingen. De promotie van de
zeilsport bijvoorbeeld.''
In dat opzicht - zeilen dichter bij het publiek brengen - is Verbruggen
gecharmeerd van de golfbreker, ontworpen voor een leuke dag aan het water.
Duizenden mensen zitten gewapend met verrekijkers, flesjes water en paraplu's
aan tafels of op de stenen trappen.
De gepensioneerde meneer Gao en zijn echtgenote bijvoorbeeld. Gao: ,,Natuurlijk
heb ik geen benul van zeilen en weet ik niets over zo'n wedstrijd. En al zou ik
het weten, ik zie er niets van, zo ver weg zijn de boten.'' Het gaat Gao om het
wonderlijke gevoel zomaar op een wedstrijddag op een heuse Olympische golfbreker
te zitten. Toegang voor de gewone man tot internationale evenementen is in China
geen vanzelfsprekende zaak, maar de Regatta is met anderhalve euro als
toegangsprijs en een vrije kaartverkoop bereikbaar. Een sportcommentator legt in
het Chinees uit hoe zeilen werkt, waarom er geen wind is, welke boten
binnenlopen en alles wat een leek verder over zeilen moet weten. Ergens staat
apparatuur die alle mobiele telefoonnummers registreert, want om de haverklap
krijgt Gao ongevraagde sms-jes over de laatste stand van zaken op het water.
Een jacht vaart demonstratierondjes. Een vrijwilliger staat zijn hypermoderne
step af: Probeer maar, het is leuk! Must-have souvenir is de gratis Coca Cola
zonneklep, op de voet gevolgd door de Chinese rood-gele vlag. Een oplaaiende
ruzie tussen twee toeschouwers wordt binnen een halve minuut aan het zicht
ontrokken door ordetroepen in burger. Geruisloos worden de kemphanen afgevoerd.
Niets verstoort het ontspannen sfeertje.

De normaal door voorlichters afgeschermde vice-voorzitter van het Pekings
voorbereidend Olympisch comitee (Bocog), Wang Wei, is zo relaxed dat er zelfs
een babbel met de verslaggeefster af kan. ,,Ontspannen? De schijn bedriegt! Ik
ben hyperalert op alle details. Waar moeten we schaven, waar kunnen we beter
presteren. Ha, ik heb sinds de toewijzing van de Olympische Spelen aan Peking in
2001 van geen enkele sportwedstrijd meer genoten. Ik heb er wel honderden
gezien, maar ik denk alleen maar: kunnen wij dit beter.''
Ja, dat kan, maar laat China zich niet op het verfijnen van een op zich al
perfecte organisatie storten, aldus Zielhuis. Al is het Engels van de Chinezen,
inclusief de 1800 vrijwilligers, ondermaats. ,,Ze verstaan me wel maar ze weten
niet wat ik bedoel,'' is een veel gehoorde opmerking.
Wordt Qingdao de zeilhoofdstad van de wereld? ,,Laten ze even reëel blijven.
Zeilen kan op aantrekkelijker plaatsen. Ik vind China leuk maar ik zou Aruba
hier niet voor opgeven,'' zegt Finn-zeiler Pieter Jan Postma.
Zelfs de duurste jachthaven verandert niets aan de natuurlijke omstandigheden.
Die hebben Qingdao bedeeld met een heiige, benauwde hemel. Geen wolken, weinig
zicht, en dan maar dobberen, wachtend op wind.

LOAD-DATE: August 16, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              54 of 110 DOCUMENTS



                              AD/Algemeen Dagblad

            16 August 2007 Thursday 5:00 AM (Central European Time)

Tentoonstelling Surrealistische ruimtes Twee gele wanden en vloeren toveren een
doodgewone kamer om tot....

SECTION: Pg. 30

LENGTH: 894 words


Tentoonstelling
Surrealistische ruimtes
Twee gele wanden en vloeren toveren een doodgewone kamer om tot surrealistische
ruimte. Het zou het decor voor een theaterstuk kunnen zijn. Maker ervan is Ton
Boelhouwer (Den Haag, 1960). Bij hem staat het schilderen van ruimtes centraal.
Niet op doek of paneel, maar vooral op uiteenlopende voorwerpen. Hij verwondert
zich steeds over de alledaagsheid van ruimtes en objecten. Door ze in een ander
materiaal om te zetten en te beschilderen wil Boelhouwer meer grip krijgen op de
dingen om hem heen.


Za 18 aug t/m 11 nov, Gemeentemuseum, Den Haag. www.gemeentemuseum.nl
Oogverblindende boeken
De mooiste boeken van het afgelopen jaar worden vanaf zaterdag gepresenteerd in
het Stedelijk Museum. Bij de boeken draait het niet om inhoud. Het oog wil
namelijk ook wat. Daarom koos een vijfkoppige jury voor exemplaren die zich qua
vormgeving en productietechniek onderscheiden. In de selectie zitten onder meer
Perfect Day en andere popverhalen van Joost Zwagerman en Altijd Vandaag van
Esther Jansma.
Za 18 aug t/m 30 sep, Stedelijk Museum, Amsterdam. www.stedelijk.nl
Vleesetende planten
Vleesetende planten. We zien ze niet veel in Nederland, maar ze blijven tot de
verbeelding spreken. De planten kunnen levende dieren in de val laten lopen.
Sommige insecten lopen er gewoon voorbij, totdat ze plotseling opgeslokt worden.
De werkgroep Carnivora kweekte de mooiste vleesetende planten en stelt deze
tentoon tijdens de plantenshow in Hortus Botanicus.
Za 18 t/m za 26 aug, Hortus Botanicus, Leiden. www.hortus.leidenuniv.nl
Evenement
Hartjesdagen
Hoe de Hartjesdagen zijn ontstaan is niet precies bekend. Veel historici denken
dat het uit de Middeleeuwen stamt. Alleen op Hartjesdag, officieel de derde
maandag van augustus, zou het gewone volk mee mogen doen met de hertenjacht. De
rest van het jaar mochten alleen edelen dat. De geschoten herten werden aan
grote spitten op straat geroosterd en met bier weggespoeld. Door de jaren heen
veranderde het festijn in een volksfeest, waarbij vrouwen zich als mannen en
mannen zich als vrouwen verkleden. In parade lopen zij zondag door Amsterdam.
Verder zijn er vele feesten, concerten en straattheater.
Za 18 en zo 19 aug, Zeedijk, Amsterdam. www.hartjesdagen.nl
Kamper Stripspektakel
In de historische Hanzestad Kampen staat komend weekend alles in het teken van
strips. Bij de kramen vind je oude, nieuwe en antiquarische stripboeken,
originele tekeningen, bijzondere uitgaven en andere verzamelobjecten. Daarnaast
zijn er veel tekenaars in de stad te vinden. Zij signeren hun werk en maken
persoonlijke tekeningen. Onder hen Jan Kruis (Jan, Jans en de kinderen), Paul
Geerts (oud- Suske en Wiske) en Wilma van den Bosch (Donald Duck).
Za 18 aug, binnenstad Kampen. www.steck.nl
Kastelentocht
De historie komt dit weekend tot leven in Doorn. Langs het gebied tussen de
Utrechtse Heuvelrug en de rivier de Rijn wordt zondag de kastelentocht gereden.
De route is rijk aan kastelen en landgoederen. Om die reden past de optocht van
rijtuigen en koetsen prachtig in het gebied. Hier kunnen mensen de oude
voertuigen bewonderen en tegelijk genieten van de historische omgeving.
Zo 19 aug, Huis Doorn, Doorn. www.stichtseaanspanning.nl/doorn
Theater
Noorderzon
Op Noorderzon zie je theater, dans, muziek, beeldende kunst, multimedia, circus
en alle vreemde mixen daarvan. Het theaterfestival brengt een mix van gratis en
betaalde voorstellingen, waarbij veel producties internationaal zijn.
Extra accent ligt dit jaar op de 'Noordelijke cultuur'. Om die reden kun je veel
werk uit Scandinavië, Schotland, Estland en Letland verwachten. Bijvoorbeeld het
stuk Alvis Hermanis van het Letse New Riga Theatre. Daarin ontvangt de eenzame
Sonja op een dag een gepassioneerde liefdesbrief. Ze staat in vuur en vlam, maar
weet niet dat de afzender eigenlijk haar valse vriendin Ada is, in plaats van de
ondergetekende Nikolai. In het tragikomische verhaal legt regisseur Hermanis de
nadruk op de tegenstrijdige kanten van het karakter van Sonja: van buiten
lelijk, van binnen prachtig.
Do 16 t/m zo 26 aug, Noorderplantsoen, Groningen. www.noorderzon.nl
Muziek
Bloodhound Gang
Je moet er van houden. Van de onvolwassen poep- en pieshumor van de Bloodhound
Gang. Op Pinkpop 2006 vermaakte de Amerikaanse rockband zich nog door over
elkaar te urineren, homofobische teksten het publiek in te gooien en
drankwedstrijdjes te houden. Wie dat erg grappig lijkt, moet zeker naar de
Melkweg toe. Muziekliefhebbers kunnen beter thuisblijven. Want waar de band spot
met Depeche Mode en Placebo, heeft ze zelf amper iets interessants toegevoegd
aan de muziekwereld. Hun enige grote meezinger Fire Water Burn (The Roof Is On
Fire) dateert alweer van 1997.
Do 23 aug, Melkweg, Amsterdam. www.melkweg.nl
Sellabration
Sellaband bestaat een jaar en loopt goed. De Nederlandse website waarop iedereen
kan investeren in muziekartiesten krijgt overal ter wereld aandacht. Het werkt
zo: wanneer een band 50.000 dollar via verschillende mensen heeft opgehaald,
mogen ze een cd opnemen met een echte producer. Iedereen die een aandeel heeft
betaald krijgt het album gratis. De Nederlandse band Nemesea was de eerste die
het lukte. De Amerikaan Cubworld werd de tweede gelukkige. Beide treden op
tijdens de jubileumavond Sellabration, net als Second Person en Daniel Ward
Murphy.
Do 16 aug, Paradiso, Amsterdam. www.sellaband.nl, www.paradiso.nl

LOAD-DATE: August 15, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              55 of 110 DOCUMENTS



                              AD/Algemeen Dagblad

              6 August 2007 Monday 5:00 AM (Central European Time)

CHINA ONDER DE LOEP - Eenkindpolitiek zorgt voor de allersnelste vergrijzing ter
wereld

SECTION: Pg. 21

LENGTH: 336 words


China heeft een heel rijke elite die met gemak een paar duizend euro per nacht
kan neertellen voor een verblijf in een luxe privékliniek. Leiders van de
Communistische Partij, die het machtsmonopolie heeft, kunnen naar speciale
ziekenhuizen waar alle behandelingen mogelijk zijn. Het gewone volk moet naar
algemene ziekenhuizen.


BEVOLKINGSOPBOUW
China heeft 1,3 miljard inwoners en houdt de bevolkingsgroei in toom door
strenge geboortebeperkingen. Daardoor neemt de bevolking maar langzaam toe. Neem
daarbij de enorme toename in de jaren '50 en '60 (voor de invoering van de
eenkindpolitiek) en je hebt de factoren voor de snelste vergrijzing ter wereld.
Over twintig jaar is een derde van de Chinezen 65+, terwijl de gezondheidszorg
niet is ingesteld op grote aantallen bejaarden.

LEVENSVERWACHTING
Door moderne medische technieken en betere voeding worden Chinezen steeds ouder.
Mannen worden gemiddeld 71, vrouwen nog drie jaar ouder. Er zijn echter grote
verschillen in levensverwachting tussen het rijke oosten en het achterblijvende
westen. Dertig procent van de stedelingen en vijftig procent van de boeren heeft
geen toegang tot de zorg, omdat ze het geld er niet voor hebben. Slechts 4,7
procent van het Bruto Nationaal Inkomen gaat naar de gezondheidszorg. De
overgrote meerderheid van de Chinezen verdient minder dan het gemiddeld inkomen
van 700 euro per jaar. Voor hen is de 200 euro die gemiddeld per hoofd van de
bevolking naar gezondheidszorg gaat, een financiële aderlating.

KINDERSTERFTE
Van de 1000 Chinese kinderen worden er 27 niet ouder dan vijf jaar. Volgens de
regering neemt de kindersterfte jaarlijks met 5 procent af. Sinds de jaren '50
kent China een vaccinatieprogramma. Ondervoeding komt in arme plattelandsstreken
nog voor. In rijke gebieden neemt het aantal veel te dikke (ongezonde) kinderen
juist toe door de stijgende welvaart.

WELZIJNSGEVOEL
China staat op de 88ste plaats (van de 177) op de Human Development Index,
kijkend naar levensverwachting, gezondheid, onderwijs en levensstandaard.

LOAD-DATE: August 5, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              56 of 110 DOCUMENTS



                              AD/Algemeen Dagblad

             25 July 2007 Wednesday 5:00 AM (Central European Time)

Tekst: Angela de Jong Foto's: ANP - Snijden in de sterren

SECTION: Pg. 17

LENGTH: 681 words


Alle diëten en kuren heeft ze in haar leven geprobeerd. Met als enig, blijvend
resultaat dat ze dikker en dikker werd. Maar nu is ze veertig kilo afgevallen,
met behulp van een maagverkleining. Hanneke Groenteman (68) praat er gemakkelijk
over in alle interviews rond haar nieuwe programma Sterren op het doek voor
omroep MAX. Geen schrik meer als ze in de spiegel kijkt, eindelijk de kleren aan
die ze leuk vindt en eindelijk, eindelijk durft ze zich op televisie te bewegen.
Wat een bevrijding. Ze wijdt er zelfs een boek aan, dat dit najaar verschijnt.


Ze is een van de weinigen. Cosmetische ingrepen zijn en blijven een enorm taboe
in Hilversum. Terwijl de Botox-spuit er inmiddels net zo gewoon is als de
personal trainer en Louis Vuitton-tas. Henny Huisman, Conny Breukhoven, Viola
Holt, André van Duin, Paul Witteman, Marco Borsato, Linda de Mol, Katja
Schuurman, Patty Brard, Bridget Maasland, Gerard Joling. Het is eerder de vraag
wie er níet iets heeft laten vergroten, verbouwen, wegzuigen of liften.
En dan zijn er nog genoeg van wie we het (nog) niet weten. Ernaar vragen is op
een uitzondering na not done. Zelfs de suggestie dat er mogelijk wat gesleuteld
is aan een foto, is vaak al tegen het zere been.
In Amerika, waar de trend vandaan komt, wordt vaak helemaal niet geheimzinnig
gedaan door de sterren als ze weer eens iets hebben laten renoveren of
verbouwen. Ze zien het daar eerder als uiting van professionaliteit.
,,Allemaal onzekerheid en schijnheiligheid,'' concludeert Marijke Helwegen over
de Nederlandse jetset. De ambassadrice van de cosmetische chirurgie kan het
weten. ,,Er wordt altijd gezegd dat ik zoveel heb laten veranderen aan mijn
lijf. Maar ik heb véél minder laten doen, dan menig bekende Nederlander,'' zegt
ze stellig. ,,En dat aantal stopt heus niet bij tien en ook niet bij vijftien,
hoor. Maar ik noem geen namen. Ik ben geen verraadster.''
Ze merkt dat vooral mannen moeite hebben er open over te zijn. ,,Dat heeft toch
met status te maken. Ze willen uitstralen dat ze zo echt zijn.''
Onbegrijpelijk, vindt ze. ,,Die mensen praten over seks, over allerlei beladen
onderwerpen. In hun programma's ondervragen ze gasten over zaken als incest en
pedofilie. Maar over wat ze aan zichzelf hebben laten doen, zwijgen ze. Ik vind:
als je ballen hebt, kom je daar rond voor uit.''
Over de reden waarom het zo'n taboe is, heeft ze haar eigen theorie. ,,We zijn
in Nederland zo geconditioneerd: doe maar gewoon dan doe je gek genoeg. Dat gaat
terug tot de Unie van Utrecht, toen we allemaal hetzelfde geloof moesten hebben.
We hebben geleerd niet op te vallen. Niet aan je lichaam zitten, op zondag naar
de kerk. We hebben niet geleerd flamboyant te zijn.'' Terwijl het 'gewone volk'
helemaal geen moeite heeft met een kleine renovatie hier of daar, heeft ze
gemerkt. ,,Natuurlijk zitten er ook azijnpissers tussen, maar de rest kan het
niet schelen. Die vinden mij toch wel een leuk wijffie, recht door zee. Weet je
hoeveel aanmeldingen er binnenkomen voor een nieuwe make-overshow op tv?
Duizenden.''
Hoe meer je hebt te verliezen, hoe minder makkelijk je erover praat, is haar
ervaring. ,,Kijk een gewoon meisje uit Utrecht die wat vet weg laat zuigen op
haar buik na een bevalling, die heeft het er gewoon over met haar buurvrouw
tijdens een barbecue met zo'n kipdingetje. Maar als vrouw van de commissaris van
de koningin begin je er echt niet over op een haringparty.''
Het is zelfs zo erg, dat BN'ers niet met haar willen praten, uit angst dat hun
geheim uitkomt. ,,Ik was bij een heel chique modeshow. Daar was ook een bekende
vrouw die ik al een paar keer had gegroet, maar ze groette maar niet terug. Ik
dacht: 'wat is dat toch?'. Dus ik wilde op haar aflopen. Toen legde ze haar
vinger op haar lippen en deed sssht.''
Wat ze ervan vindt? ,,Het getuigt van hypocrisie, slapheid, niet recht zijn op
de graat. Als je dat doortrekt, dan zijn we in Nederland toch een heel stuk
minder tolerant dan we denken. Ik zou ze in de oorlog willen zien. Dan kijken ze
ook vast de andere kant op als er mensen worden afgevoerd.''

Sterren op het doek, 20.50 uur, Ned.2

LOAD-DATE: July 24, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              57 of 110 DOCUMENTS



                              AD/Algemeen Dagblad

              20 July 2007 Friday 5:00 AM (Central European Time)

Brieven

SECTION: Pg. 18

LENGTH: 426 words


Vierdaagse
CIA waakt bij Vierdaagse over Amerikaanse soldaten - personeel van geheime
dienst draagt wapens tijdens tocht (AD 17-7). Gezien de foto in uw krant zijn
ook bij onze veiligheidsmensen vuurwapens aanwezig. Dit is toch te gek voor
woorden. Nog even en onze marechaussee gaat de militairen bewaken in
pantserwagens. Zou het niet beter zijn de Vierdaagse alleen toegankelijk te
maken voor burgers en niet voor militaire deelnemers?
Rein Boshuyer, Papendrecht.
Spong (2)
Ik wist niet, dat er in de 21ste eeuw nog zulke puntgave anti-papisten
bestonden!
Mej. A.J.E.G. Willemsen, Amsterdam.
Niks mag meer
In het artikel 'Niks mag meer' (AD 14-7) zegt Hans Jansen dat dierenpartijen het
eten van vlees verbieden. 'Het is nog steeds de haat tegen alles wat lekker en
leuk is'. Wat is er lekker en leuk aan het opgepropt in een donker hokje zitten?
Nederland houdt meer dan 450 miljoen landbouwdieren per jaar, waarvan 95 procent
in de bio-industrie. In korte tijd moeten die dieren zo veel mogelijk vlees,
eieren, melk of bont produceren. Ze hebben een verschrikkelijk leven in schuren
en krappe hokken. De 'dierenpartijen' willen niemand wat verbieden, maar het
wordt wel tijd dat we beseffen dat we te ver zijn doorgeslagen.
Linda Ploemacher, Haagse Dierenbescherming.
Steekpartij (2)
Met verbazing heb ik de reactie van onder anderen Cees den Bakker op de fatale
steekpartij in Almere gelezen. Nog even en men vraagt zich af waarom deze beste
man (het slachtoffer) op dat moment daar met zijn auto moest rijden. Die
'kinderen van 15, 16 en 18 jaar' waren daar tenslotte lief met eieren aan het
spelen. Wij als gewone burgers moeten proberen zelf dergelijke situaties op te
lossen, zegt men, en machteloos toekijken hoe weer een onschuldig iemand
slachtoffer wordt.
Arianne Beijer, Zuid-Beijerland.
Nijpels (4)
Kan de kennelijk wat wereldvreemde heer Nijpels wellicht aangeven wáár al die
ouderen, die zo nodig veel langer moeten doorwerken, dan wel tewerkgesteld
kunnen worden, terwijl er nog steeds 390.000 werklozen zijn?
Die vraag wordt niet gesteld, laat staan beantwoord, terwijl het in het door
jongerenwaan vergeven bedrijfsleven gebruikelijk is dat iemand van boven de 40 -
45 jaar die komt solliciteren achter zijn rug wordt uitgelachen, en iemand van
boven de 50 geen schijn van kans maakt.
Drs. J. van den Berg, Haastrecht.
Nijpels (5)
Wat leeft u toch in een wonderlijke wereld, meneer Nijpels. Onze generatie stond
met veertien jaar al aan de lopende band, toen uw ouders van ons geld dubbele
kinderbijslag kregen omdat u studeerde.
John de Peffer, Waalwijk.

LOAD-DATE: July 19, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              58 of 110 DOCUMENTS



                              AD/Algemeen Dagblad

             19 July 2007 Thursday 5:00 AM (Central European Time)

Lekenrechtspraak te duur

SECTION: Pg. 4

LENGTH: 94 words


DEN HAAG
Ook in de toekomst blijft rechtspreken voorbehouden aan afgestudeerde rechters.
Minister Ernst Hirsch Ballin (Justitie) voelt niet voor de invoering van
lekenrechtspraak waar gewone burgers in strafzaken een oordeel mogen vellen.
Volgens hem is de invoering van lekenrechtspraak heel duur en omslachtig.
Bovendien past het systeem niet in de Nederlandse rechtspraak.
In veel andere landen bestaat wel lekenrechtspraak. De Tweede Kamer had om een
oordeel over lekenrechtspraak gevraagd. Vooral het LPF-Kamerlid Eerdmans was een
grote voorvechter van het systeem.

LOAD-DATE: July 18, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              59 of 110 DOCUMENTS



                              AD/Algemeen Dagblad

             18 July 2007 Wednesday 5:00 AM (Central European Time)

'Eenvoudige journalist'

SECTION: Pg. 17

LENGTH: 691 words


Tekst: Albert Kok Foto: NOS - Het kan mij niet schelen wie er wint of verliest
in de Tour.

Mart Smeets laat zich de wijn goed smaken. Aan niets valt te merken dat hij
ietsje later op de avond rechtstreeks een kleine miljoen televisiekijkers zal
onderhouden. Hij haalt herinneringen op aan zijn leermeester Bob Spaak, legt uit
hoe mooi het is om een wielrenner half dood boven op een berg te zien aankomen,
zegt zich er bewust van te zijn dat hij van een drol een taartje kan maken. En
dat allemaal op zijn dooie gemak; met de achteloze vanzelfsprekendheid van
iemand die weet dat hij zijn vak verstaat. Over de presentatie van het aan
Tour-praatprogramma Avondetappe hoeft niemand zich zorgen te maken.


Aan tafel, na afloop van een copieuze maaltijd, betoont Smeets zich een
sportliefhebber van een zeldzame soort. ,,Ik ben geen supporter. Het kan mij
niet schelen wie er wint of verliest. En zo hoort het ook. Je kunt geen fan zijn
én sportverslaggever. Wat dat betreft ben ik duidelijk een exponent van de oude
school van Bob Spaak. Hij vertelde aan Theo Reitsma, Hans Brian en mij: 'Laat
gewoon zien wat er gebeurt en laat de kijker maar uitmaken hoe leuk het is'.
Ach, misschien is dat wel heel ouderwets. De Belgen hier in de Tour bijvoorbeeld
denken daar weer anders over. Die hebben het een hele reportage dweepziek over
Tommetje, als ze Tom Boonen bedoelen.''
Het gaat Smeets op de eerste, tweede en derde plaats om de schoonheid van de
sport. Waarbij in het bijzonder Amerika's national pastime honkbal hem bekoort.
Maar ook voor een zware bergetappe op de fiets komt hij met plezier zijn bed
uit. ,,Er is niks zo mooi als iemand helemaal kapot over de finish te zien
komen.'' Dat die halfdode coureur eventueel strak staat van de doping neemt voor
wat Smeets betreft weinig weg van de betovering. Het voegt op een wonderlijke
manier zelfs wel iets toe. Hij verwijst naar de omerta van de maffia: nooit naar
buiten brengen wat zich binnen afspeelt.
,,Wielrenners houden die schelp zo mooi dicht. Normale stervelingen krijgen
domweg niet te horen hoe het zit. Voor zover wielrenners niet ontkennen dat ze
doping gebruiken, ontwijken ze het onderwerp. Jeroen Blijlevens was daarin een
meester. 'Ik ben nooit positief geweest bij de controle' was standaard zijn
reactie. En laten we eerlijk zijn; de mensen in het land willen ook helemaal
niet dat je hun helden in twijfel trekt. Toen Joop Zoetemelk in 1979 was
betrapt, had ik de primeur. Vol trots ging ik naast Joop van Zijl in het Acht
Uur Journaal zitten. En wat was de reactie van het volk? Blijf met je poten van
onze Joop af!''
Hij heeft renners aan slangen zien liggen, maar kan er natuurlijk geen gif op
innemen wat er in die slangen zit. In het algemeen luidt zijn devies: doping die
ertoe dient om goed en snel te herstellen is oké, doping die tot doel heeft
onnatuurlijk groot en sterk te worden gaat te ver. Zijn bloedeigen zoon Tjerk,
catcher bij honkbalhoofdklasser Kinheim, weet dat binnen de familie Smeets de
grenzen nog iets scherper worden getrokken. ,,Ik breek je benen als je doping
gebruikt, heb ik hem gezegd.''
Smeets geniet tijdens de Tour de France van het contact met grote renners, maar
gaat ook Jan-met-de-pet achter de dranghekken niet uit de weg. Tot een minuut
voor de uitzending mogen wielerfans hem voor een babbeltje aanklampen. Toch
schuurt er iets als Mart Smeets bezweert dat hij niets belangrijker is dan de
eerste de beste kabelsjouwer. Hij is bovengemiddeld aanwezig in iedere ruimte
die hij vult. Smeets is het tegenovergestelde van 'sorry dat ik besta'.
Met geamuseerde blik: ,,Nee, ik ga mij niet voor mijn bestaan verontschuldigen.
Maar dat laat onverlet dat die kabelsjouwer en ik allebei op precies dezelfde
manier plassen. Toen ik bij Studio Sport als presentator in dienst kwam, begon
ik elke uitzending met een beleefde groet naar het publiek: 'Goedenavond dames
en heren'. Het is nu 33 jaar later en ik begin nog steeds elke uitzending met:
'Goedenavond dames en heren'. Ik kan wel eens buiten mijn oevers treden, maar in
wezen ben ik altijd een eerlijke, eenvoudige journalist gebleven.''

Studio Sportzomer: Avondetappe. 23.00 uur, Nederland 1.

LOAD-DATE: July 18, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              60 of 110 DOCUMENTS



                              AD/Algemeen Dagblad

              17 July 2007 Tuesday 5:00 AM (Central European Time)

Lezerspanel - Portier op slot en doorrijden - Eigen veiligheid voor alles -
Gewone burger staat machteloos - Actie is reactie

SECTION: Pg. 11

LENGTH: 365 words


Je durft het tuig dat overal de straten onveilig maakt toch niet meer op hun
gedrag aan te spreken. Je zou wel gek zijn, want voor je het weet leg je het
loodje. Portier op slot zoals men dit in veel landen standaard doet. Word je
aangevallen, gewoon doorrijden en rechtstreeks naar de politie! Eerst de politie
bellen heeft geen zin, ze komen toch niet of het is te laat. Het wordt tijd dat
de politiek nu eens echt wat gaat doen. Ouders moeten mede aansprakelijk worden
gesteld. Zeer streng straffen en heropvoeden is ook nodig.
Stap nooit uit de auto in dergelijke omstandigheden. Eigen veiligheid voor
alles. Liever vuiligheid op de voorruit, dan je leven in de waagschaal stellen.
Politie bellen heeft weinig zin; die hebben het drukker met uitschrijven van
parkeer- en snelheidsbonnen.
Dit voorval geeft aan hoe ver politici van de realiteit afstaan. Het is
makkelijk vanuit een beveiligde auto te roepen om straattuig op hun gedrag aan
te spreken. Politici weten precies hoe een ander moet handelen; zelf blinken ze
uit in naïeve ongeïnteresseerdheid. Is het raar dat de partij van Wilders
groeit?
Mijn eerste reactie is:
Natuurlijk zou ik wat zeggen. Zijn ze helemaal gek geworden? Waarschijnlijk zou
ik roepen: Doe effe normaal! Maar ik denk dat ik toch in m'n auto zou blijven
zitten. Maar je weet nooit precies wat je op zo'n moment zou doen. De gedachte
dat ze je in elkaar kunnen slaan speelt altijd door je hoofd. Dus sta je als
gewone burger machteloos. Op de politie hoef je niet te rekenen. Die hebben het
te druk met 'echte' boeven vangen, want het is natuurlijk levensgevaarlijk als
je zonder gordel of vijf kilometer te hard rijdt.

Als mijn auto zou worden bekogeld met eieren dan zou ik uitstappen en de gooiers
er op aanspreken en vertellen dat dat niet leuk is. Ik zou zeker in gesprek
gaan. Ook durf ik nog steeds mensen aan te spreken op hun gedrag, ik geloof in
actie is reactie. Als ik op een nette correcte manier mensen aanspreek, word ik
ook wel op
een nette correcte manier behandeld. Dat is mijn ervaring. De politie bellen
heeft vaak geen zin, want het duurt minimaal tien minuten voor deze gearriveerd
is en dan is het kwaad al geschied. Zelf oplossen is mijn advies.

LOAD-DATE: July 16, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              61 of 110 DOCUMENTS



                              AD/Algemeen Dagblad

              17 July 2007 Tuesday 5:00 AM (Central European Time)

Dood burger die voor zich- zelf opkomt is groot nieuws - HOOFD REDACTIE -
REAGEREN?

BYLINE: Dick van der Meer; plv. hoofdredacteur

SECTION: Pg. 18

LENGTH: 212 words


Burgemeester Jorritsma van Almere wil geen landelijke media te woord staan over
de noodlottige steekpartij, waarbij haar stadgenoot Henk Schuurman zaterdag om
het leven kwam. Dit heeft haar woordvoerder aan het AD laten weten. De
burgemeester vindt dat zijn dood een lokaal incident is. En dat wil ze ook zo
houden. De burgemeester vergist zich. Deze laffe moord, en daar heeft het
vooralsnog alle schijn van, is onmiskenbaar een nationale kwestie. We hebben
hier te maken met een burger die voor zichzelf en zijn vrouw opkomt, omdat zijn
auto en zijn vrouw werden bekogeld met eieren. Deze vorm van excessief geweld is
toch niet voorbehouden aan Almere? Misschien vreest Jorritsma voor het imago van
haar gemeente, maar we weten het niet omdat we het haar niet mogen vragen. Dat
recht is voorbehouden aan de lokale media. Maar het onthouden van informatie is
zelden een oplossing voor dergelijke problemen gebleken. En ze vergist zich als
ze denkt dat het haar lukt om Almere uit de publiciteit te houden. Media zullen
vasthoudend blijven berichten over extreem geweld tegen gewone burgers die voor
zichzelf en anderen opkomen.

Dick van der Meer,
plv. hoofdredacteur.

Wat vindt u? De dood van een gewone burger die voor zichzelf opkomt is landelijk
nieuws.
Reageer via www.AD.nl

LOAD-DATE: July 16, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              62 of 110 DOCUMENTS



                              AD/Algemeen Dagblad

              13 July 2007 Friday 5:00 AM (Central European Time)

'Wie stopt nou eens de graaicultuur?'

BYLINE: NIELS DEKKER

SECTION: Pg. 2

LENGTH: 386 words


TOPUITKERING Oud-generaal peinst er niet over om geld in te leveren

NIELS DEKKER
DEN HAAG
Hij peinst er niet over om geld in te leveren. Oud-generaal Ad van Baal ziet in
alle ophef over zijn dubbele inkomen geen enkele aanleiding af te zien van zijn
Defensie-uitkering of vermindering van zijn salaris.

,,Daar is geen reden toe. Ik ken mijn rechten,'' zegt hij. Verder ingaan op de
commotie wil hij niet.
Van Baal staat ongewild weer in het middelpunt van de belangstelling. Eerder was
er veel protest tegen zijn benoeming, nu is er woede over zijn inkomsten. De
oud-generaal, die in 2002 ook al zwaar onder vuur kwam te liggen om zijn rol in
Srebrenica, krijgt straks maandelijks 8000 euro salaris van de politieacademie.
Daarnaast krijgt hij een ongeveer even hoge uitkering van het ministerie van
Defensie wegens functioneel leeftijdsontslag. Op jaarbasis is dat bij elkaar
minimaal 190.000 euro, exclusief onkostenvergoedingen. Vakbonden en politiek
spreken van een blunder van de overheid. Die kan volgens hen niet aan Jan Modaal
uitleggen dat ze iemand voorziet van twee vorstelijke inkomsten.
,,Van Baal heeft er volgens de regels recht op,'' legt woordvoerder Edward
Lugthart van militairenvakbond AFMP/FNV uit. ,,Alleen geeft de overheid een
verkeerd signaal, terwijl ze zelf de mond vol heeft over normen en waarden en
beteugelen van topinkomens. Als Van Baal nou buiten de publieke sector een baan
had gevonden, was het lastiger geweest. Maar in dit geval maakt de overheid elke
maand keurig de uitkering over, waarvoor Van Baal geen cent premie heeft
betaald. En straks krijgt hij ook nog een niet misselijk salaris.''
De Nederlandse Politie Bond spreekt van 'een schande'. ,,Wie stopt nou eens die
graaicultuur? Keer op keer roept de overheid dat we het allemaal een tandje
minder moet. Dit kun je toch niet uitleggen aan een agent die maandelijks met
1400 euro thuiskomt,'' zegt woordvoerder Jan Willem van de Pol.
Opmerkelijk is dat de situatie mogelijk is door de defensie-CAO uit 2002. Bij
het opschroeven van de ontslagleeftijd voor het prepensioen dwongen de bonden af
dat defensiemedewerkers hun uitkering onbeperkt mogen aanvullen. ,,Dat was
vooral voor de mensen uit de lagere rangen. We willen de regeling ook niet
afschaffen, maar deze excessen moet je bestrijden,'' verweert de bond voor
militairen zich.

LOAD-DATE: July 12, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              63 of 110 DOCUMENTS



                              AD/Algemeen Dagblad

              13 July 2007 Friday 5:00 AM (Central European Time)

Expo over jaren '70: Wauw!

SECTION: Pg. 16

LENGTH: 195 words


DEN BOSCH
Na een succesvolle expositie over de jaren '50 (165.000 bezoekers) houdt het
Noordbrabants Museum in Den Bosch van 29 september tot en met 27 januari een
tentoonstelling over de jaren '70: Wauw!
,,De tijd van macramé plantenhangers, schrootjes en interieurs waarin de kleuren
oranje, bruin en geel overheersten, is voorgoed voorbij. Dat geldt niet voor de
maatschappelijke veranderingen die in deze jaren hun beslag kregen, zoals de
zorg om het milieu, de mondigheid van de burger of de emancipatie van vrouwen en
minderheden,'' motiveert het museum. ,,Sommigen menen dat veel hedendaagse
problemen hun oorsprong vinden in deze periode: de teloorgang van normen en
waarden, al te sterke individualisering en drugsgebruik.'' Was de expositie Knus
over de jaren '50 vooral een breed tijdsbeeld, Wauw! zal dieper op de
maatschappelijke ontwikkelingen van de jaren '70 ingaan. Wel is opnieuw gekozen
voor een tentoonstelling die het tijdvak belicht vanuit de optiek van de gewone
Nederlander. Het museum koos 'voor een expositie met veel objecten, interieurs,
beelden, geluiden en geuren waarmee de herinneringen van de bezoekers zoveel
mogelijk worden gemobiliseerd'.

LOAD-DATE: July 12, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              64 of 110 DOCUMENTS



                              AD/Algemeen Dagblad

               9 July 2007 Monday 5:00 AM (Central European Time)

KORT NIEUWS

SECTION: Pg. 15

LENGTH: 355 words


UTRECHT
Jan Modaal dupe van ontslagplan
Jan Modaal met een jaarinkomen van circa 30.000 euro is vanaf circa 50 en 60
jaar met 30 of 25 dienstjaren de dupe van de kabinetsplannen om de
ontslagvergoeding te beperken. Maar ook werknemers vanaf 40 en 45 jaar met een
jaarinkomen vanaf anderhalf keer modaal (45.000 euro per jaar) die 20 jaar bij
dezelfde baas zitten, worden geraakt als zij straks maximaal 75.000 euro of een
ton bij ontslag mee mogen krijgen. Dat constateert voorzitter René Paas van de
vakcentrale CNV.


LONDEN
Caring wil Prada overnemen
De Britse modetycoon Richard Caring is in gesprek met Prada over een overname
van het Italiaanse modehuis. Met de overname van het familiebedrijf is circa 2
miljard euro gemoeid. Dat schrijft de Britse krant The Sunday Times. Caring,
eigenaar van onder meer een golfclub en Londense restaurants en nachtclubs,
heeft concurrentie van twee investeringsmaatschappijen in de overnamestrijd rond
het modehuis, schrijft de krant. Prada en Caring waren niet beschibaar voor
commentaar.
AMSTERDAM
ING sluit zijn banken op Cuba
ING, van wie een samenwerkingsverband met Cuba vorig jaar door de Verenigde
Staten op een zwarte lijst is gezet, gaat zijn bankactiviteiten in de Cubaanse
hoofdstad Havana staken. Dat heeft ING gezegd tegen persbureau Reuters. ING, dat
sinds begin jaren '90 actief is op Cuba, stelt dat de sluiting van zijn kantoor
niet voortkomt uit druk van de VS. ,,Het is een zakelijke beslissing,'' aldus
een woordvoerder. ,,Het heeft te maken met een onderzoek naar de economische
rendementen van onze wereldwijde activiteiten.''
ZEIST
Hagelslag moeilijk verkrijgbaar
Hagelslag en chocoladevlokken van Venz zijn tijdelijk lastig te verkrijgen.
Heinz, het moederbedrijf van Venz heeft dat laten weten. Ook Heinz-dochter De
Ruijter kampt met distributieproblemen. Een woordvoerder van Heinz zegt dat de
afzet van hagelslag onverwacht groot is na de succesvolle introductie van een
nieuw Venz-product. Verder stokt de productie, vanwege een fabrieksverhuizing
(van Baarn naar Utrecht) eerder dit jaar. Heinz hoopt de productie en
distributie over drie à vier weken weer op peil te hebben.

LOAD-DATE: July 9, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              65 of 110 DOCUMENTS



                              AD/Algemeen Dagblad

              7 July 2007 Saturday 5:00 AM (Central European Time)

Live Earth Alert - Deejay Fedde le Grand neemt vaker de trein

SECTION: Pg. 19

LENGTH: 237 words


De Nederlandse, niet officieel aan de wereldwijde concerten gelieerde variant
van Live Earth heet Live Earth Alert.
In het Amsterdamse Westerpark treden rapper Ali B, jumpstyle-formatie Jeckyll &
Hyde en deejay Fedde le Grand op. Verder is er een markt met tal van
milieuvriendelijke activiteiten.
Le Grand maakte voor Live Earth het themanummer Mirror 07-07-07 met de Deense
zangeres Ida Corr. De Tilburgse deejay is blij te kunnen bijdragen aan het
evenement. ,,Van het belang ben ik recent in Australië overtuigd geraakt. Daar
is het gat in de ozonlaag zo groot dat kinderen alleen in speciale wetsuits of
poncho-handdoeken in de zon kunnen. Dat beeld heeft me echt geraakt.''
Le Grand hoopt op veel steun voor de actie. ,,Er gebeurt pas echt iets als
iedereen mee doet. Dat kunnen we met Live Earth bewerkstelligen. Milieu lijkt
een ver-van-m'n-bed-show, maar de gewone man kan echt iets betekenen.''
Zelf probeert Le Grand dat ook. ,,Ik ben heus geen mileu-weldoener, vlieg
bijvoorbeeld erg veel, maar ik probeer wel kleine dingen. Ik vraag in het
vliegtuig om zogeheten groene stoelen, neem vaker de trein en gebruik thuis
spaarlampen. Dat laatste kost nog minder geld ook, dus is echt een aanrader.''
Le Grand zal de bezoekers vandaag niet vaderlijk toespreken over
klimaatverandering. ,,Ik ben maar een simpele deejay. Daar is Ali B veel beter
in.''

Live Earth Alert! Vanaf 12.00 uur, Westerpark, Amsterdam. Toegang gratis.

LOAD-DATE: July 7, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              66 of 110 DOCUMENTS



                              AD/Algemeen Dagblad

              7 July 2007 Saturday 5:00 AM (Central European Time)

Fiat 500 bekoort en verleidt

SECTION: Pg. 36

LENGTH: 485 words


Al wordt de nieuwe Fiat 500 dan in Polen geproduceerd en deelt hij zijn
technische basis met de nieuwe Ford Ka, hij is nog steeds een auto met een
Italiaanse ziel. De nieuwe versie van het olijke autootje dat in de jaren '50 en
'60 in Italië het straatbeeld bepaalde, kreeg een oogstrelend design dat tot in
detail herinneringen oproept aan de jaren '50. En binnenin gaat het er al net zo
vrolijk, kleurrijk en origineel aan toe als aan de buitenkant. Zijn hoge
aaibaarheidsfactor leidt ertoe dat mensen er domweg niet van af kunnen blijven.
Dat merkte AD Autowereld tijdens de eerste kilometers in en om Turijn. Overal
waar deze auto komt wordt hij bewonderd, betast en gefotografeerd. In Nederland
zal het straks waarschijnlijk niet anders zijn. De mierzoete verleiding op
wielen kan zelfs de grootste chagrijn verleiden tot een glimlach.
Retro-auto's zijn de laatste jaren populair. Eerst was er de New Beetle, als
moderne vertolking van de aloude VW Kever. Toen kwam de nieuwe Mini. En nu is er
dus de 500. In tegenstelling tot die andere twee is hij echter met zijn relatief
lage prijs een echte volksauto gebleven.
De oorspronkelijke 500, bijgenaamd het rugzakje, maakte in het naoorlogse Italië
de gewone man mobiel, maar was ook in Nederland populair door zijn compacte
afmetingen en aaibare vormgeving. Op 4 juli 1957 werd deze creatie van Dante
Giacosa onthuld. Tot 1975 zijn er 3,5 miljoen exemplaren gebouwd.
De nieuwe 500 is 3,55 meter lang en dus een stuk groter dan het 2,97 meter korte
model van destijds. Hij is nu een vierpersoonsauto, maar wie tot de achterbank
is veroordeeld, merkt bij het instappen de onhandigheid van een driedeurs
carrosserie en volwassenen van gemiddelde lengte hebben achterin veel te weinig
hoofdruimte. De bagageruimte is wel groter dan verwacht.
De stoelen geven goede steun en de auto voelt degelijk aan. Hij ligt stevig op
de weg, alleen is de besturing iets te vaag. Uiteraard ontbreekt ook in deze
Fiat de City-stand van de stuurbekrachtiging niet. Dankzij deze knop stuurt hij
bij het inparkeren superlicht. In de sportversies is dezelfde knop te vervangen
door een Sport-schakelaar, voor een sportievere besturing én een sportiever
karakter van de computerbesturing van de motor.
Het interieur blijkt goed geïsoleerd tegen het motorgeluid. De vering is
comfortabeler dan verwacht. De drie beschikbare motoren doen zuinig en relatief
schoon hun werk. De 500 is bovendien op en top veilig en scoort het maximale
aantal van vijf sterren in de huidige EuroNCAP-botsproef. Hij haalt zelfs de zes
sterren van de toekomstige norm. Dit is mede te danken aan de zeven airbags
(inclusief een knie-airbag) die standaard zijn.
De nieuwe 500 moet voor Fiat worden wat de iPod voor Apple is geweest, zo liet
topman Marchionne zich ontvallen. De auto verschijnt de komende jaren zeker ook
als cabriolet (met zacht vouwdak) en stationwagon (Giardiniera).

Tekst: Niek Schenk Foto's: Fiat

LOAD-DATE: July 7, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              67 of 110 DOCUMENTS



                              AD/Algemeen Dagblad

               2 July 2007 Monday 5:00 AM (Central European Time)

Luchtactie NAVO maakt opnieuw slachtoffers onder bevolking - Afghaanse president
laat burgerdoden onderzoeken

SECTION: Pg. 13

LENGTH: 292 words


KABUL

President Hamid Karzai van Afghanistan heeft gisteren een onderzoek gelast naar
de dood van zeker 45 burgers. Die kwamen vrijdag om het leven bij een
luchtaanval van de NAVO in de provincie Helmand.

Volgens ooggetuigen zijn in twee dorpen zeker 45 mensen, onder wie vrouwen en
kinderen, gedood. Het Amerikaanse leger heeft toegegeven dat er
burgerslachtoffers zijn gevallen, maar spreekt van minder doden.
Ook zouden 62 taliban zijn omgekomen. Volgens woordvoerder Chris Belcher van het
Amerikaanse leger mengden de rebellen zich expres onder gewone burgers.
De Australische minister van Buitenlandse Zaken Alexander Downer zei zaterdag in
Kabul dat de taliban er alles aan doen om ervoor te zorgen dat er slachtoffers
vallen onder burgers. Ze zouden steeds situaties creëren waarin het voor ISAF,
de speciale troepenmacht van de NAVO waaraan duizend Australische soldaten
deelnemen, onmogelijk is om te voorkomen dat burgers worden gedood of gewond
raken.
Zo raakten gisteren in Gereshk twee burgers gewond door een zelfmoordaanslag op
een NAVO-konvooi. Een NAVO-militair kwam daarbij om.
Vorige week beschuldigde Karzai de NAVO ook al van roekeloos gedrag. Toen werden
bij een luchtaanval in Helmand zeker 25 burgers gedood. Volgens Karzai hechten
de NAVO-militairen geen waarde aan de levens van Afghanen. De NAVO zegt de doden
echter te betreuren en heeft zijn medewerking toegezegd aan het onderzoek van de
president. Volgens een telling van de Verenigde Naties en hulporganisaties zijn
er in de eerste helft van dit jaar iets meer Afghaanse burgers gedood door
buitenlandse militairen dan door opstandelingen, namelijk 213 tegen 180.
In de provincie Zabul zijn drie kinderen om het leven gekomen toen een oude
raket waarmee ze speelden ontplofte. (AP)

LOAD-DATE: July 2, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              68 of 110 DOCUMENTS



                              AD/Algemeen Dagblad

               2 July 2007 Monday 5:00 AM (Central European Time)

2minuten

SECTION: Pg. 32

LENGTH: 333 words


BINNENLAND
Kamer onderzoekt blunders rond doortrekking A4
De Tweede Kamer stelt een onderzoek in naar blunders van het ministerie van
Verkeer en Waterstaat rond de voorgenomen doortrekking van de A4 van Delft naar
Schiedam. Rekenfouten van Rijkswaterstaat hebben het project opnieuw vertraagd.
P4

Chinese kruidenpreparaten
soms kankerverwekkend
Kruidenpreparaten uit de traditionele Chinese geneeskunde kunnen bestanddelen
bevatten die kanker en nierziekten veroorzaken. De Voedsel en Waren Autoriteit
raadt daarom het gebruik van sommige van deze kruidenmengsels af. P7
BUITENLAND
Onderzoek naar dood van burgers in Afghanistan
President Karzai van Afghanistan laat onderzoeken hoe 45 burgers konden omkomen
bij een luchtaanval van de NAVO in de provincie Helmand. Volgens de VS en
Australië mengen talibanstrijders zich met opzet onder gewone burgers. P15

Emoties komen naar boven bij Diana-concert in Wembley
Het Diana-drama doet veel Britten nog steeds pijn. Dat bleek gisteren wel bij
het zes uur lange liefdadigheidsconcert in Wembley ter nagedachtenis van de tien
jaar geleden verongelukte prinses, op de dag dat ze 46 jaar zou zijn geworden.
P15
ECONOMIE
Dip in Turkije-vakanties
mede schuld van Wilders
Het is mede de schuld van PVV-Kamerlid Geert Wilders dat Turkije uit de gratie
raakt bij Nederlandse toeristen. Touroperator Atilay Uslu signaleert een dip in
het aantal Turkije-boekingen als Wilders fulmineert tegen de islam, moslims en
hoofddoeken. P3 & 16

Werknemer mist aai over
de bol en voelt zich betutteld
Gebrek aan schouderklopjes, ontplooiingsmogelijkheden, zelfstandigheid en
promotiekansen. Veel werknemers voelen zich niet koosjer op hun werk, blijkt uit
onderzoek. Hun loyaliteit lijdt eronder. P17
DIAGNOSE
Verslaving bestrijden via onbewuste hersenprocessen
Verslaving bestrijden door alleen een beroep te doen op het verstand is
kansloos. Verslaafden weten prima hoe slecht alcohol is, maar doen niets met die
kennis. Effectiever is het aansturen van onbewuste processen in de hersenen. P26

LOAD-DATE: July 2, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              69 of 110 DOCUMENTS



                              AD/Algemeen Dagblad

             30 June 2007 Saturday 5:00 AM (Central European Time)

Forse prijsstijging pretkaartje dreigt

BYLINE: CHRISTA VAN DER HOFF

SECTION: Pg. 19

LENGTH: 301 words


CHRISTA VAN DER HOFF
ROTTERDAM
De kaartjes voor attractieparken en kermissen gaan fors in prijs omhoog volgend
jaar. Het kabinet heeft het plan om ze in het hoogste btw-tarief van 19 procent
te plaatsen. Het betekent dat de entreeprijzen vanaf 2008 met 13 procent worden
verhoogd. De verhoging zou de overheid 100 miljoen euro opleveren.


De prijs van een kaartje voor de Efteling, met drie miljoen bezoekers het meest
bezochte attractiepark in Nederland, gaat dan van €26 naar €29,40.
Ronald van der Zijl, directievoorzitter van de Efteling, verwacht met de
btw-verhoging een tweedeling tussen uitjes voor de 'gewone man' en de elite.
,,Culturele instellingen krijgen subsidie én vallen in het lage btw-tarief. Dat
was in 1998 juist opgelost door de btw-tarieven gelijk te trekken. Als ik dan
hoor dat peepshows in het lage btw-tarief vallen omdat het om podiumkunst zou
gaan, snap ik Nederland niet meer.''
Van der Zijl twijfelt bovendien aan het effect van de maatregel: ,,Die honderd
miljoen wordt nooit gehaald, als de verhoging doorgaat.''
J. Bertus, voorzitter van de Club van Elf, waarbij onder meer Walibi World in
Biddinghuizen, het Land van Ooit in Drunen en Burgers' Zoo in Arnhem zijn
aangesloten, verwacht dramatische gevolgen als de btw-verhoging doorgaat. ,,Het
is een aanslag op de continuïteit van bedrijven, die nu hun ondernemingsplannen
voor het komend jaar aan het maken zijn. Wij verwachten vooral problemen voor de
regionale en lokale attractieparken. De attractieparken trekken per jaar zo'n 35
miljoen bezoekers. Daar zitten veel herhalingsbezoeken bij.''
Bij een prijsverhoging van 13 procent verwacht Bertus een afname van tien tot
zestien procent van het aantal bezoekers. ,,Dat betekent dat de ruimte om te
investeren in nieuwe attracties minder wordt en dat er banen verloren gaan.''

LOAD-DATE: June 30, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              70 of 110 DOCUMENTS



                              AD/Algemeen Dagblad

              29 June 2007 Friday 5:00 AM (Central European Time)

De anjer van de prins - Witte anjer als symbool van verzet

BYLINE: CHRISTL;VISSER

SECTION: Pg. 7

LENGTH: 157 words


Voor de witte anjer, die prins Willem-Alexander vandaag op de Veteranendag in
Den Haag op zijn uniform speldt, moest hij speciaal dispensatie vragen. Want een
actief dienende militair hoort niet met een bloem op te lopen. Veteranen mogen
dat wel, hun vrienden, vriendinnen, vrouwen en overige familieleden natuurlijk
ook, net als alle andere belangstellenden die naar Den Haag komen. De 11.600
door kwekers gratis geleverde anjers die in Den Haag worden uitgedeeld komen dus
wel op.


Libanon-veteranen hopen dat steeds meer gewone burgers op Veteranendag een witte
anjer dragen. De Unifillers zelf defileerden er voor het eerst mee op 5 mei
2005, ter herinnering aan prins Bernhard, die een twee-eenheid met zijn anjer
vormde. Intussen is de doelstelling breder: de witte anjer moet in Nederland
worden wat de korenbloem in Frankrijk is en de klaproos in Groot-Brittannië: een
symbool van verzet tegen overheersing en een eerbetoon.
CHRISTL VISSER

LOAD-DATE: June 28, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              71 of 110 DOCUMENTS



                              AD/Algemeen Dagblad

              26 June 2007 Tuesday 5:00 AM (Central European Time)

MARIEKE HENSELMANS - Bon van 10 gulden, nu bon van 10 euro

SECTION: Pg. 23

LENGTH: 442 words


We blijven maar ruziën over de euro. Nu blijkt de gulden tegen een onvoordelige
koers gewisseld. De gewone man zegt dat de prijzen stegen en de inkomens niet.
Gevolg: gedaalde koopkracht. Deze groep voelt zich belazerd. Daar recht
tegenover staan de hoge pieten, economen, andere hoger opgeleiden en jongeren.
De economen zeggen: de prijzen stegen níet, luister nu maar naar ons, jullie
snappen het gewoon niet helemaal. Zij wimpelen kritiek op de euro af als
nostalgisch gezeur van vooral bejaarden. Beledigend. Jongeren vinden de euro
best ok omdat ze de voordeliger guldenprijzen niet bewust hebben meegemaakt.


De ruzie gaat eigenlijk niet over de euro, maar over de koopkracht. Zijn de
prijzen nu gestegen, ja of nee? Tijdens lezingen adviseer ik altijd aan ieder
die het wil horen een prijslijst aan te leggen van producten die je graag
gebruikt, en wáár deze spullen het voordeligst zijn, bij winkels in jouw buurt.
Sinds een jaar of tien houd ik zelf zo'n lijst bij.
Toen de euro werd ingevoerd kon ik daarmee aantonen dat in een enkel geval
inderdaad het gulden-teken was vervangen door het eurosymbool. Bij aardappels
bijvoorbeeld, anderhalve gulden voor 5 kilo en meteen daarna hetzelfde bedrag
aan euro's. Bij groente en fruit, in de horeca, bij de kapper en boekwinkel
betalen we ook meer. Het gekke is dat er meerdere producten op de lijst staan
die vandaag voordeliger zijn dan 5 jaar geleden. Brood, fritessaus, spaghetti,
kaas, macaroni, (zilvervlies)rijst, spinazie á la crème, slaolie en
wasverzachter zijn een paar voorbeelden. De rest van de producten steeg iets in
prijs maar dat mag je verwachten in 5 jaar tijd. Conclusie: alleen bepaalde
producten zijn onredelijk in prijs gestegen.
Wat ons vooral opbreekt is ons eigen bestedingspatroon. Vroeger gaf je een
boekenbon van een tientje, toch een aardig bedrag. En nu geven we opnieuw een
boekenbon van een tientje.
Je piekert er niet over een bon van 4,50 euro te geven, die bestaan denk ik niet
eens. Vroeger gaf opa 5 gulden voor het rapport, nu 5 euro. Vroeger was op
Koninginnedag 'alles voor één gulden' de leus, nu 'alles voor één euro'. Daar is
geen hoge piet schuldig aan. Wij houden zelf vast aan het getal één voor een
koopje en het getal 10 voor een keurige cadeaubon.
Het probleem is dus: dat sommige producten inderdaad onredelijk duurder zijn
geworden, ons eigen bestedingspatroon, de gevoelswaarde die vast zit aan de
getallen, het nauwelijks gestegen inkomen (vooral bij uitkeringsgerechtigden en
andere minima) en de hardnekkige ontkenning van hoge pieten dat als gevolg van
dit alles de koopkracht is gedaald. Volgende week: tips voor de oplossing.
reageren: Marieke@ad.nl

LOAD-DATE: June 26, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              72 of 110 DOCUMENTS



                              AD/Algemeen Dagblad

             21 June 2007 Thursday 5:00 AM (Central European Time)

EURO Stichting eist compensatie voor ongunstige omwisselkoers - 'Gezeur' over
dure euro begint weer

BYLINE: ELLEN DEN HOLLANDER

SECTION: Pg. 16

LENGTH: 554 words


ELLEN DEN HOLLANDER
ROTTERDAM
Veel Nederlanders krijgen nog altijd een akelig gevoel in hun maag als het over
de euro gaat. Terecht, vindt de Stichting Wisselverlies.nl, want iedere
Nederlander heeft forse schade opgelopen door de verkeerde inwisselkoers van de
gulden.



De stichting begint vandaag een 'nationale actie' om te zorgen dat Nederlanders
compensatie krijgen voor de schade van de te dure euro.
Ook economen zeggen dat de gulden te goedkoop de euro is ingegaan. Nederlanders
kregen daardoor te weinig euro's voor hun guldens. De wisselkoers kwam uit op
2,20371 gulden voor één euro. Dat had twee gulden moeten zijn of zelfs nog
minder. Dan hadden we nu allemaal méér euro's in onze zak. Er ging iets goed mis
toen de omwisselkoers werd vastgesteld, stelt Wisselverlies.nl.
,,Er is zeker iets voor te zeggen dat de gulden ondergewaardeerd was toen de
wisselkoersen voor de euro werden vastgesteld,'' bevestigt hoogleraar monetaire
economie Casper de Vries van de Erasmus School of Economics. ,,Een half jaar
voordat dat medio 1998 gebeurde hebben wij economen ook gezegd dat het nodig was
om de gulden sterker te laten worden. Op economische gronden was dat goed
geweest.''
Zijn collega prof. Roel Beetsma van de Unversiteit van Amsterdam denkt ook dat
de koers niet klopte. ,,Het feit dat wij na de invoering van de euro in
Nederland een hogere inflatie hadden dan in andere landen, kan daarop wijzen.
Die prijsstijgingen zouden dan een correctie geweest zijn omdat de prijzen in
Nederland te laag waren in vergelijking met andere eurolanden.''
Die euro is de 'grootste volksoplichting' ooit, oordeelt een zekere 'Erasmus' op
de website van deze krant. ,,Alleen ben ik bang dat Wouter Bos hetzelfde gaat
zeggen als Gerrit Zalm: het gewoon ontkennen en glashard zeggen dat het niet
waar is allemaal.''
Economen zijn wat voorzichtiger in hun stellingname omdat er nog andere factoren
meespelen. ,,Onze gulden was in die tijd gekoppeld aan de Duitse mark. Als wij
de waarde van onze munt hadden willen verhogen, had dat voor Duits
gezichtsverlies gezorgd . Wellicht is dat een reden geweest om níet aan te
passen,'' schat De Vries in. Hij schat de kans op succes van een claim zeer
klein.
Op dat moment níet ingrijpen leek misschien wel slim, schat Roel Beetsma in.
,,Ik denk dat de Nederlandse autoriteiten wellicht ook een economisch voordeel
wilden behalen door níet te corrigeren. Door een lagere wisselkoers zouden de
prijzen in Nederland in vergelijking met het buitenland aantrekkelijk zijn. Toen
konden we nog niet weten dat de economie in de jaren erna oververhit zou raken.
Die piek moest nog komen.''
Bij De Nederlandsche Bank zit men niet te wachten op wéér gezeur over de euro.
President Nout Wellink erkende in 2005 dat de gulden te goedkoop de euro in was
gegaan. DNB verwijst naar een onderzoek van het Centraal Plan Bureau. Daaruit
blijkt dat er geen aanwijzingen zijn dat de 'instapkoers' van de gulden sterk
afweek van de prijsverhoudingen tussen Nederland en het eurogebied.
Hoe beladen de gulden-eurokwestie nog altijd is, blijkt uit de vele reacties op
www.AD.nl. Ene 'Geetje': ,,Ook mensen die minder verdienen dan Jan Modaal hebben
moeite om de eindjes aan elkaar te knopen. Kleding en schoeisel moeten van het
vakantiegeld gekocht worden. Degenen die zeggen dat het niet door de euro komt,
zijn oliedom.''

LOAD-DATE: June 20, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              73 of 110 DOCUMENTS



                              AD/Algemeen Dagblad

             13 June 2007 Wednesday 5:00 AM (Central European Time)

STRAATCOACHES Hangjeugd onder de indruk van 'jongens van de straat' - 'Ik zie ze
- elk uur, een - veilig idee'

BYLINE: MAAIKE RUEPERT

SECTION: Pg. 2

LENGTH: 595 words


MAAIKE RUEPERT
AMSTERDAM

Murat (17), Mehmet (17) en Hamza (16) hangen op een bank voor de Albert Heijn op
het August Allebeplein in Amsterdam Slotervaart. Laatst vroeg een straatcoach
aan Murat of hij zijn blikje in de prullenbak wilde gooien. Dat wilde hij wel.
Hamza licht toe: ,,Ze vragen het beleefd.''

De jongens blijken enthousiast over de straatcoaches. Murat: ,,Vroeger had je
hier elke dag wel een paar vechtpartijen. Nu niet meer. Dat is goed. Als die
jongens de straatcoaches zien, doen ze niets.'' Mehmet: ,,Beter dan de politie.
De jongeren mogen de politie niet zo.'' Murat lacht: ,,Er moeten er meer
komen.''
Het is druk op het August Allebeplein. Moeders doen boodschappen, moslimmannen
bezoeken de moskee. Een stuk of twintig jongeren hangen op de bankjes voor de
winkels. Ze houden zich koest.


Dat is wel eens anders geweest. Sinds de jaren '90 is dit plein berucht om
intimidatie, gekraakte auto's en bij tijd en wijle zelfs heuse rellen. De
boosdoeners in Slotervaart zijn zo'n tweehonderd jongeren, vooral van
Marokkaanse afkomst. De Stichting Overlast Amsterdam begon niet voor niets in de
buurt rond dit plein met het project vliegende brigade: surveillerende
straatcoaches en gezinsbezoekers voor wie niet wil luisteren.
Volgens mevrouw Pinas die haar dagelijkse boodschappen op het plein haalt, is de
overlast verminderd sinds het project in november vorig jaar begon. ,,De
straatcoaches spreken de jongens echt aan op hun gedrag. Niet dat ik bang was,
maar toch,'' zegt ze.
Winkelier Ismail Koc is ook tevreden. ,,Ik zie ze hier elk uur voorbijkomen. Dat
geeft een veilig gevoel.'' Uit recent onderzoek door een extern bureau blijkt
dat buurtbewoners en winkeliers de buurt nu een 7,8 geven.
Twee potige straatcoaches, herkenbaar aan hun bordeauxrode sweaters met
levensgroot straatcoach-embleem, komen aangelopen. Met hun fiets netjes aan de
hand, ze moeten het goede voorbeeld geven, passeren ze de hangjongeren. Er
gebeurt niets. Hun aanwezigheid is vaak al voldoende om groepen rustig te
houden.
In koppels van twee fietsen dagelijks (tot een uur of een 's nachts) veertien
straatcoaches door Slotervaart. ,,Beetje surveilleren, beetje corrigeren,'' vat
straatcoach Fouad het werk samen. ,,Als er overlast is, vragen we de jongeren om
rustig te blijven of we sturen ze weg.''
De breedgeschouderde straatcoach Melvin - een grote schakelketting piept onder
zijn sweater vandaan - lacht zijn gouden tanden bloot. ,,In het begin scholden
ze ons uit voor verrader.'' Fouad: ,,Maar dan komen we terug om verhaal te
halen. Je probeert ze netjes duidelijk te maken dat ze dat niet moeten zeggen.''

Dat doen ze niet zo netjes als de politie. Het zijn zelf 'jongens van de
straat'. Ze kennen de straattaal. Daarin schuilt hun kracht. Ook beheersen ze
vrijwel allemaal een of meerdere vechtsporten, maar geweld gebruiken ze niet.
Hun bevoegdheden gaan niet verder dan die van gewone burgers. Als het uit de
hand loopt, kunnen ze de hulp inroepen van de politie.
Tot nu toe was dat één keer nodig. Tijdens het paasweekeinde kwam een groep van
zo'n dertig jongeren in opstand tegen de coaches. Iemand gebruikte traangas.
Maar wijkteamchef Gerard Kuijn vertelt op het politiebureau aan het August
Allebeplein dat het over het algemeen goed gaat.
,,De straatcoaches signaleren overlast en als we van hen een melding krijgen,
pakken wij meteen door. Dan gaan we niet meer met ze in discussie, maar er volgt
meteen een bon of een aanhouding. In die aanpak geloven we heilig,'' stelt
Kuijn.
In sommige buurten is het aantal meldingen van overlast inmiddels gereduceerd
tot nul.

LOAD-DATE: June 12, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              74 of 110 DOCUMENTS



                              AD/Algemeen Dagblad

             6 June 2007 Wednesday 5:00 AM (Central European Time)

G8-activisten vast aan Duitse grens

BYLINE: ROBIN ROTMAN;ARJAN PAANS

SECTION: Pg. 3

LENGTH: 273 words


ROBIN ROTMAN
ARJAN PAANS
BUNDE

Zeker twaalf Nederlandse anti-G8- activisten mogen tot en met vrijdag Duitsland
niet in. De Duitse douane heeft ze aan de grens opgevangen en teruggestuurd. Ze
worden als potentieel gevaar beschouwd, omdat uit informatie van
veiligheidsdiensten blijkt dat ze zich begeven in kringen van radicale
groeperingen. Zelf zeggen de demonstranten niets kwaads in de zin te hebben.


Volgens het Duitse ministerie van Binnenlandse Zaken hoeven de actievoerders in
het verleden geen delict te hebben begaan of wapens bij zich te hebben om te
worden teruggestuurd. Dat ze bij groepen horen die in het verleden relschoppers
hebben voortgebracht, is voldoende.
De actievoerders wilden in Heiligendamm demonstreren tegen de G8-top, waar de
wereldproblemen worden besproken.
Marco van Duijn (38), betrokken bij actiegroep Eurodusnie, en zijn zoon Tijs
(17) reden maandagmiddag bij het Duitse Bunge in een politiefuik en werden vijf
uur vastgezet in een grenspost. „In ons busje lagen wat kampeerspullen en
badmintonrackets en ik heb in het verleden slechts verkeersboetes gehad. Mijn
democratische recht op demonstreren is mij ontnomen om de simpele reden dat ik
links ben. Het zegt iets over de afstand die de G8-leiders willen hebben tot
gewone burgers.''
In totaal onderwierp de Duitse politie bij de grens 558.000 mensen aan een
controle. Van hen zijn er 106 teruggestuurd naar hun land van herkomst.
Afgelopen dagen raakten demonstranten slaags met de politie. Honderden agenten
en relschoppers raakten gewond. De verwachting is dat vandaag, de eerste dag van
de top, de vlam weer in de pan slaat.
Pagina 15: Inzet terreureenheid

LOAD-DATE: June 6, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              75 of 110 DOCUMENTS



                              AD/Algemeen Dagblad

              24 May 2007 Thursday 5:00 AM (Central European Time)

Brieven

SECTION: Pg. 20

LENGTH: 696 words


Spaarlamp
'Gloeilamp toch al achterhaald' (AD 23-5). Er zijn twee dingen die vergeten
worden bij het aanprijzen van die zogenaamd milieuvriendelijke spaarlampen.
Spaarlampen zijn beslist niet milieuvriendelijk als afval: ze horen bij het
klein chemisch afval. Maar wie houdt zich daaraan? Ten tweede: heel Nederland
moet nieuwe armaturen (plafonnières) kopen. Krijgt men daar subsidie voor?


Inge Hartgers, Warnsveld.
Spaarlamp (2)
Minister Cramer vergeet een ding bij haar opsomming van maatregelen die ze zelf
zegt te hebben getroffen in haar woning en dat is dat de kosten voor de baten
uitgaan en dat is nu net wat voor de 'gewone burgers' zoals we tegenwoordig zo
fijntjes worden aangeduid, vaak niet is op te brengen. Trouwens, werden we 25
jaar geleden ook al niet om de oren geslagen met dit onderwerp en hebben we
intusssen al niet vrijwillig veel maatregelen getroffen? Mevrouw wil herinnerd
worden als een geweldige minister terwijl ik me, bij elke luchtballon door haar
opgelaten, inspan om niet te denken: 'Mens, ga toch fietsen.'
Elly Buurma, Ede.
Spaarlamp (3)
Een hoop gejeremieer over een gloeilamp. Om het milieu te redden. Maar op het
wezenlijke probleem rust een taboe: de overbevolking. In plaats van
bevolkingsvermindering (in China bestaat het al) roepen de regeringen hier en
daar zelfs op (onder andere Australië) tot het nemen van méér kinderen. En dan
nemen wij braaf een spaarlamp (op zich natuurlijk goed) maar om ons heen
verdwijnen in ras tempo de bossen, vanwege al die mensen dus. Wereldwijd.
Egbert van der Does, Den Haag.
Links rijden (3)
Na onnodig links rijden en bumperkleven komt op nummer drie te langzaam rijden
als grootste ergernis in het verkeer naar voren. Wat wordt hier bedoeld met te
langzaam rijden? Wanneer ik 100 km rijd op een 'max 100-weg' word ik door alle
andere weggebruikers voorbijgereden. De weggebruiker interpreteert dus het bord
100 als de minimaal aan te houden snelheid. Zelf rijd ik 95 op '100-wegen' en
115 op '120-wegen'. Op deze manier heb ik voor mij altijd voldoende ruimte en
kan 'hangend' in de rechterbaan zonder stress mijn bestemming bereiken. Ik ben
echter niet van mening dat ik te langzaam rijd.
Jan Leeuwenstein, Pijnacker.
Roken (2)
Ik heb jaren gerookt maar ben er mee gestopt, gelukkig! Ik heb jaren zelf mijn
sigaretten betaald en ook de nicotinepleisters die mij goed hebben geholpen. Als
je niet meer rookt hou je vanzelf geld over om de hulpmiddelen te betalen. Wat
een enorme onzin om dit op te nemen in de basisverzekering. Houd dan liever echt
belangrijke zaken in het basispakket. Bijvoorbeeld voor chronisch zieken.
Cathrien Logterman, Dalfsen.
Ziekenhuizen
Ziekenhuizen komen met groot charme-offensief (AD 22-5). Al jaren maak ik me
grote zorgen over de respectloosheid waarmee het ziekenhuispersoneel met
patiënten en bezoekers omgaat. Uitzonderingen daargelaten. Toen ik mijn oude
moeder na een operatie bezocht op de intensive care, verwachtte ik serene rust.
Niet dus! Ik kwam in een feestzaal met doodzieke patiënten terecht: de radio
schalde en verplegend personeel sprak luid en lacherig over hun vakantieplannen.
Ik weet dat er fantastische mensen zijn die met hart en ziel werken aan het
herstel van hun patiënten, maar voor al die anderen lijkt het me geen overbodige
luxe om een beter soort gedragscode te ontwikkelen.
Anne Marie Boorsma, Voorburg.
Brandgrens (2)
Als reactie op de brief uit Bergambacht (AD 19-5) over het markeren van de
brandgrens in Rotterdam met lichtobjecten die vlammen moeten suggereren, het
volgende. In Berlijn is door heel de stad met een afwijkende strook stenen in
het wegdek de loop van de muur aangegeven. Dat zou toch ook voor Rotterdam een
mooie manier zijn om de brandgrens aan te geven?
Cor Krick, Zoetermeer.
Bokito (9)
De directie van Blijdorp is hoofdelijk verantwoordelijk voor hetgeen gebeurd is
met Bokito. Een dierentuin is er om naar dieren te kijken en niet om met gebogen
hoofd rond te lopen. Bokito heeft een verleden waar niet goed op is ingespeeld.
Elke dierentuin heeft beschermingsplicht voor dier en mens, maar juist daar
heeft de directie van Blijdorp gefaald. De verantwoordelijkheid ligt bij de
directie en niet bij de bezoekers.
H. Verheij, Een.

LOAD-DATE: May 23, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              76 of 110 DOCUMENTS



                              AD/Algemeen Dagblad

             23 May 2007 Wednesday 5:00 AM (Central European Time)

Excuses van de amokmaker

BYLINE: HUGO BORST

SECTION: Pg. 4

LENGTH: 329 words


Een week later: de reacties.
Vorige woensdag schreef ik over een kut-Marokkaantje dat expres tegen mij
aanbotste. Eerder die week was journalist Prem en zijn cameraploeg in mijn stad
bedreigd door een stel Marokkaanse galbakken. Nadat ik schreef deze intimidaties
en bedreigingen spuugzat te zijn, ben ik overstelpt met reacties.


- Veel mensen hebben problemen met Marokkaanse jongens/jongemannen in het
verkeer. Tergend langzaam een zebrapad oversteken; of juist plotseling, ze
springen soms zelfs voor je auto. Provoceren, angst aanjagen, treiteren, dat
kunnen ze; als je iets zegt, reageren ze agressief.
- Een 66-jarige vrouw uit Huizen die twee Marokkanen op een bankje vraagt of ze
dat lege pakje sigaretten in een prullenbak kunnen gooien in plaats van op de
grond. Eentje antwoordt: 'Nee, daar heb JIJ niks mee te maken.' Een regen
scheldwoorden volgt, waarvan 'kuthoer' het aardigst klinkt.
- Een Hindoestaanse NS-hoofdconducteur vond mijn column hoog tijd ('het wordt in
Nederland doodgezwegen'). Hij prijst Wilders en Verdonk als de enige politici
die zich het lot van de gewone man aantrekken.
- G.J. Bergwerf schrijft: 'Eindelijk een columnist die geen blad voor de mond
neemt. Hulde!'
- Een tegengeluid van L. van Brandwijk: 'Denkt u nu echt dat u met zo'n slappe
column niet politiek correct bent? (...) Als je dit tuig nu eens smerige,
criminele, gewetenloze straatterroristen noemt. (...) Je bent en blijft een
slappe, door en door politiek correcte figuur. Een dhimmi, een onderworpene.'
- Trouwens, de eerste reactie was van de amokmaker:
'Beste Hugo Borst,
Naar aanleiding van gisterenmiddag wil ik bij deze mijn excuses aanbieden. Ivm
wat privé omstandigheden was ik niet voor rede vatbaar. Het enige wat ik wel
jammer vind aan de column is dat er niet vermeld wordt dat je 'vervelende
Marokkaanse klootzak' hebt geroepen. Maar goed, bij deze dus excuses.
Enne, by the way, bedankt voor de 15 minutes of fame, hahahaha.
Groeten,
Nouri,
half Nederlands, half Algerijns.'

LOAD-DATE: May 22, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              77 of 110 DOCUMENTS



                              AD/Algemeen Dagblad

             23 May 2007 Wednesday 5:00 AM (Central European Time)

ENERGIE PvdA'er Diederik Samson: Verbod heeft vooral symbolische waarde -
'Gloeilamp toch al achterhaald'

BYLINE: MARK VAN DER WERF;AXEL VELDHUIJZEN

SECTION: Pg. 4

LENGTH: 503 words


MARK VAN DER WERF
AXEL VELDHUIJZEN
DEN HAAG
De 'Bokito' van de energiebesparing, noemt PvdA'er Diederik Samsom het. Het
nieuws dat minister Cramer (Milieu) de verkoop van de ouderwetse gloeilamp
binnen enkele jaren wil verbieden, veroorzaakt deze week veel commotie. ,,Maar
eigenlijk heeft het net als het gedoe met die gorilla weinig om het lijf,''
aldus Samsom.



,,Het is vooral een besluit met symbolische waarde. Want die gloeilamp had toch
al zijn langste tijd gehad. Het zou een trieste zaak zijn als het daarbij
blijft.''
Cramer presenteert binnenkort dan ook meer plannen, belooft ze. De afgelopen
maanden liet ze al een paar proefballonnetjes op: zuinige leaseauto's worden
straks minder belast. En leasewagens die veel verbruiken krijgen juist een
hogere fiscale bijtelling.
Een ander plan: voor mensen met een goed geïsoleerd huis gaat mogelijk de
overdrachtsbelasting omlaag. De voorstellen van Cramer duiden op een verhardend
milieubeleid, zegt milieueconoom Daan van Soest, werkzaam bij de Universiteit
van Tilburg. ,,Opmerkelijk. Want tot nu toe werd er vooral gepráát. Nu gebeurt
er echt iets. Bedrijven zullen met leuke aanbiedingen komen. Maar wellicht krijg
je bij een gloeilampverbod in grensstreken ook wel zwarte handel.''
Mirjam de Rijk, directeur van Natuur en Milieu stelt dat minister Cramer met
'veel en veel meer maatregelen moet komen'. ,,Verbied niet alleen de gloeilamp,
maar maak ook de meest onzuinige tv's en wasdrogers duurder. Bovendien: huizen
isoleren is prima, maar doe dat dan wel grootschalig. Wij willen binnenkort
300.000 bestaande woningen aanpakken. Dán bereik je wat.''
De Rijk vreest dat Cramer de beste bedoelingen heeft, maar er in het kabinet
alleen voorstaat. ,,Terwijl ze bijvoorbeeld de hulp van minister Eurlings van
Verkeer hard nodig heeft. ,,Hij moet natuurlijk niet te veel wegen aanleggen. En
ervoor zorgen dat een vieze auto straks een veel hogere kilometerheffing betaalt
dan een schone. Als je in een smerige diesel vier keer zo duur uit bent, pas je
wel op om daar nog in te rijden.''
Diederik Samsom: ,,Energiezuinig gedrag moeten we belonen. En wie energie
verkwist, gaat dat extra voelen in zijn portemonnee.''
Samsom kan zich dan ook goed vinden in een plannetje dat Cramer maandag opdeed,
terwijl ze met 'gewone burgers' discussieerde: laat huishoudens die veel energie
gebruiken, een extra heffing betalen.
Liesbeth Spies (CDA) schrikt van zulke plannen: ,,Ik hoor de minister alleen nog
maar praten over een verbod en een extra belasting. Dat is de verkeerde weg. Je
moet mensen positief prikkelen. Geef ze een korting als ze energie sparen. Maak
spaarlampen goedkoper. Zo krijg je Nederlanders enthousiast om energie te
besparen.''
,,Toch niet,'' zegt milieueconoom Daan van Soest. ,, Toeslagen en subsidies
kosten geld en zijn niet efficiënt. Extra heffingen werken in theorie wel en
kosten ook nog eens niets. Ik denk alleen dat veel mensen in de praktijk gewoon
die extra milieuheffing betalen omdat ze niet letten op het bedrag dat ze aan
energie besteden.''

LOAD-DATE: May 22, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              78 of 110 DOCUMENTS



                              AD/Algemeen Dagblad

              22 May 2007 Tuesday 5:00 AM (Central European Time)

'Eindelijk een kabinet dat echt luistert'

BYLINE: JOB VAN DE SANDE;YVONNE WIGGERS

SECTION: Pg. 2

LENGTH: 631 words


BALKENENDE IV Roadshow ministers eindigt na 100 dagen met 250 burgers

JOB VAN DE SANDE
YVONNE WIGGERS
UTRECHT

Een beetje onwennig lopen 250 'gewone' burgers door Hal 10 van de Jaarbeurs in
Utrecht. Ze hebben net een kopje koffie gekregen en wachten nu op het moment dat
ze ideeën mogen spuien bij hún minister.



Eindelijk een kabinet dat écht luistert, zeggen sommigen. Anderen zijn een
tikkeltje argwanend: zijn ze niet als figuranten in een pr-show van het nieuwe
kabinet beland?
,,Ik had wel mijn bedenkingen over deze bijeenkomst,'' zegt Brigitte Raaymakers
uit Eindhoven. Ze zit aan tafel bij staatssecretaris Tineke Huizinga (Verkeer).
,,Ik was eerst een beetje negatief, want het is natuurlijk wel een
publiciteitsstunt waar je aan meewerkt. Ik moet maar geloven dat ze echt zijn
geïnteresseerd in mijn verhaal. En dat ze er ook iets mee willen doen.''
Op de laatste dag van de roadshow van Balkenende IV door Nederland is het
kabinet neergestreken in Utrecht. De kale beurshal is omgetoverd tot een
sfeervol grand café compleet met kroonluchters, houten vloeren en een ruime bar.
De bewindslieden zitten rondom aan 22 tafels. Na het startschot van premier Jan
Peter Balkenende proberen burgers met felgekleurde badges het juiste tafeltje te
vinden. Intussen moet een jazzcombo voor de juiste ambiance zorgen.
,,Ik was wel verbaasd dat ze mij vroegen,'' zegt J. ter Haar. Hij is een van de
250 burgers die op uitnodiging van het kabinet zijn komen opdraven. Sommigen
kregen een briefje na een prikkelende opmerking op internet. Voor Ter Haar was
één bezoekje aan een overheidswebsite al voldoende. ,,Het was niet eens een
bijzondere opmerking. Maar dit is toch wel leuk. Wanneer zit je nou bij een
minister aan tafel?''
Politie-inspecteur Cor Louwers is minder verbaasd. Hij heeft minister Ella
Vogelaar begeleid bij een werkbezoek aan een achterstandswijk in Eindhoven. ,,Ik
heb geprobeerd haar duidelijk te maken dat je problemen niet alleen oplost met
nieuwe woningen. Soms moet je ook achter de voordeur durven komen.''
Anneke Grummel uit Amsterdam maakt zich geen illusies. Ze gaat er niet vanuit
dat ze het kabinetsbeleid kan veranderen. ,,Ik vind het al goed dat er wordt
geluisterd. En dat ik dan vanavond een beetje als decorstuk in een pr-show wordt
gebruikt, vind ik niet zo heel erg.'' Volgens minister Ab Klink
(Volksgezondheid) is daar ook helemaal geen sprake van. ,,Ik neem deze mensen
allemaal serieus. Het is ook geen show. Ik heb in elk geval geen sterallures.''
Toch is het niet vreemd dat veel deelnemers zich figurant voelen in een
televisieshow. De ministers en staatssecretarissen zijn goed voorbereid. Ze
hebben zelfs complete lijsten gekregen met vragen die ze kunnen verwachten en
antwoorden die ze het best kunnen geven. Intussen lopen camerateams af en aan.
En achter in de hal is een studio van het EO-programma Knevel en Van den Brink
ingericht. Het live-optreden op tv maakt het kabinetsfeestje deze avond
compleet.
De meeste bewindslieden zijn sowieso in opperbeste stemming na weer een dag vol
werkbezoeken. Ze halen hun schouders op over de kritiek van de oppositie dat dit
kabinet alleen maar praat en niet regeert. ,,We zijn vanaf het begin aan het
werk geweest,'' zegt vice-premier Wouter Bos. ,,Jarenlang was de kritiek dat we
te weinig met mensen praatten en nu is het weer niet goed.''
Premier Balkenende kan er intussen geen genoeg van krijgen. ,,We blijven met u
praten over de toekomst van Nederland,'' zegt hij. Wel waarschuwt hij dat het
kabinet niet alle wensen kan waarmaken. ,,Maar dat zal iedereen wel begrijpen.''

Onderwijsminister Ronald Plasterk relativeert het belang van de avond. ,,Het is
niet zo dat me de schellen van de ogen zijn gevallen. De meeste dingen had ik al
wel eens gehoord. Je zoekt vooral een bevestiging van je eigen ideeën.''

LOAD-DATE: May 22, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              79 of 110 DOCUMENTS



                              AD/Algemeen Dagblad

               14 May 2007 Monday 5:00 AM (Central European Time)

HONDERD DAGEN Kabinet opgetogen over gesprekken met 'echte burgers' - Ministers
zijn druk, dus is Den Haag stil

BYLINE: YVONNE WIGGERS

SECTION: Pg. 6

LENGTH: 492 words


YVONNE WIGGERS
DEN HAAG
Het kabinet besteedt de eerste honderd dagen aan luisteren naar de samenleving.
Aan de hand daarvan worden de plannen uit het regeerakkoord ingevuld. De
ministersploeg werd warm ontvangen in het land, maar oogstte ook kritiek; moeten
ze niet gewoon aan het werk?

Jack de Vries, voormalig assistent van Balkenende en nu verantwoordelijk voor
het 100-dagenproject, raakt een beetje gepikeerd over de klacht dat het in Den
Haag wel erg stil is. ,,Onzin!'' zegt de ex-CDA-campagneleider krachtig.
Volgens De Vries gebeurt er juist meer dan ooit aan het begin van een nieuwe
kabinetsperiode. Als 'Mister 100 dagen' heeft hij de afgelopen maanden alle
bewindslieden aangespoord om zoveel mogelijk te praten met burgers, bobo's en
belangenclubs. Alles om de échte problemen van échte mensen te horen.
Minister Bos (Financiën) is nu al tevreden. Nieuw aan de aanpak van dit kabinet
is dat de afspraken in het regeerakkoord niet in beton zijn gegoten, zegt hij.
Daardoor loont het voor ministers om het land in te gaan. ,,Er is één miljard
euro in het onderwijs te verdelen. Het loont dus ook voor maatschappelijke
organisaties om nu aan de bel te trekken. Dat kan in die honderd dagen.''
Het 100-dagenidee kwam niet eens van het kabinet zelf, zegt De Vries. ,,Dat
beeld ontstond ineens in de media. Nou, daar waren we echt niet meteen blij mee,
want honderd dagen is niet erg lang om alle plannen uit te werken hoor.''
Toch zorgde de deadline ervoor dat de meeste bewindslieden meteen aan de slag
gingen. Volgende week eindigt de wekenlange kabinetsparade in een groots
opgezette town hall meeting, naar Amerikaans model. Compleet met dorpsplein en
ronde tafels met 'gewone burgers'. Het moet de apotheose worden van een
wekenlange poging van Balkenende IV om 'de dialoog met de samenleving te
zoeken'.
Onderwijsminister Plasterk is opgetogen. Hij heeft biologieles gegeven op een
mbo - 'dat had ik nog nooit gedaan' - en hij heeft vooral contact gezocht met
gewone leraren. ,,Daar hoor je heel veel. De onderwijskoepels zijn er denk ik
wel een beetje zenuwachtig van geworden, maar die komen nog wel.''
Minister Hirsch Ballin (Justitie) koos als enige voor een wel héél bijzondere
methode om in contact te komen met gewone mensen. Hij liet onderzoeksbureau
Intomart een zo gewoon mogelijk groepje 'echte mensen' selecteren. Zo zou hij te
weten kunnen komen of burgers zich veilig voelen en of ze vaak nare ervaringen
met criminaliteit hebben.
Ook Guusje ter Horst schakelde een bureau in om de mening van 'gewone
Nederlanders' te peilen. Toen de uitkomsten bij haar op tafel lagen, kondigde ze
direct maatregelen aan. Zeker toen ook tijdens werkbezoeken bleek dat er grote
ergernis bestaat over geweld tegen overheidspersoneel en alcoholgebruik onder
jongeren. Nuttig dus, die honderd dagen, oordeelt de PvdA-bewindsvrouw. En ook
echt een andere aanpak dan vorige kabinetten. ,,Prima! Want als je niet
uitkijkt, kom je deze gebouwen niet meer uit.''

LOAD-DATE: May 13, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              80 of 110 DOCUMENTS



                              AD/Algemeen Dagblad

               14 May 2007 Monday 5:00 AM (Central European Time)

Liberalen van VVD en D66 zoeken naar nieuwe koers

SECTION: Pg. 7

LENGTH: 355 words


ROTTERDAM
Op een paar honderd meter van elkaar hielden de twee liberale partijen in de
Tweede Kamer afgelopen weekeinde hun congres in Rotterdam: de VDD in het WTC,
D66 in de Doelen. Beide partijen likken nog hun wonden na de forse
verkiezingsnederlaag en zijn op zoek naar een nieuwe lijn.
VVD voorman Rutte erkende dat zijn partij er in dertien jaar
regeringsverantwoordelijkheid onvoldoende in is geslaagd om antwoorden te geven
op de vragen en problemen van de 'zwijgende meerderheid' van hardwerkende
burgers. „Ik vraag mij ernstig af of wij er als VVD goed aan hebben gedaan de
schaalvergroting van de publieke sector te steunen. Schaalvergroting in zorg en
onderwijs zou leiden tot meer efficiëntie en hogere kwaliteit. Maar wat is daar
in de praktijk van terechtgekomen? We hebben scholen gecreëerd, waar geen
leerling de directeur nog kent," zei Rutte.
De komende tijd moet Rutte met zijn fractie die nieuwe lijn van de 'menselijke
maat' vormgeven.
Een ander veelbesproken standpunt is het verzet tegen het dubbele paspoort. De
discussie daarover werd opnieuw aangezwengeld door burgemeester Geert Dales van
Leeuwarden. Dales daagde de VVD-fractie uit een lijst te maken van functies
waarbij één nationaliteit noodzakelijk is. Die zou dan ook moeten gelden voor
leden van de koninklijke familie, voegde hij er aan toe.
Dales hintte daarbij op prinses Máxima, die de Argentijnse nationaliteit niet
kan opgeven, omdat de Argentijnse wet dat onmogelijk maakt. Rutte zegde geen
discussie toe.
Bij D66 lijkt het terugkijken naar een reeks verloren verkiezingen afgelopen.
Partijleider Alexander Pechtold greep de kans om zich af te zetten tegen het
overlegmodel van de regeringscoalitie. „Nu wordt ons aangepraat dat het
'samen-gevoel' van Balkenende IV past bij de tijdgeest. Paars is voorbij, zegt
minister Rouvoet. Tja, als ik me zou baseren, zoals hij zegt, op de jaren '60 en
'90, waar baseert hij zich dan op? Het jaar nul?" aldus Pechtold.
Het congres koos ook een nieuwe voorzitter: de 40-jarige Ingrid van Engelshoven,
voorzitter van de stichting Eerlijk Solliciteren en directrice van Stichting
Verantwoord Alcoholgebruik, Stiva.

LOAD-DATE: May 13, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              81 of 110 DOCUMENTS



                              AD/Algemeen Dagblad

              12 May 2007 Saturday 5:00 AM (Central European Time)

Topman van prijsvechter noemt tax 'de grootste rotzooi' en 'knettergek' -
Ryanair laakt milieuheffing

SECTION: Pg. 17

LENGTH: 324 words


EINDHOVEN

Topman Michael O'Leary van Ryanair vindt de in Nederland geplande milieuheffing
op vliegtickets 'de grootste rotzooi', 'knettergek' en 'bullshit'. ,,Het
belasten van de luchtvaart beperkt de uitstoot van CO2 niet.''

Een milieuheffing brengt volgens de Ier het reizen per vliegtuig buiten het
bereik van de 'gewone man met een gemiddeld inkomen.' ,,Het aantal passagiers
zal afnemen,'' waarschuwt de bestuursvoorzitter van Europa's grootste
prijsvechter in een gesprek met het ANP.


De Nederlandse overheid wil een heffing van 24 euro per ticket invoeren, dit tot
groot protest van de luchtvaartbranche. Schiphol heeft al gewaarschuwd voor het
vertrek van prijsvechters van de Nederlandse luchthaven, en nu voegt de topman
van Europa's snelst groeiende luchtvaartmaatschappij zich bij de criticasters.
,,In Zweden is al een keer zo'n milieuheffing ingevoerd, maar deze is na een
paar maanden ingetrokken omdat het aantal passagiers daalde.'' Ook in het
Verenigd Koninkrijk, waar de overheid al enige tijd een milieutax op tickets
heft, kampt de luchtvaart met een daling van het aantal klanten.
Nederland staat volgens O'Leary hetzelfde te wachten. Ryanair vliegt nu
bijvoorbeeld vanaf vliegveld Eindhoven naar zonbestemmingen. Maar als er een
milieuheffing komt, zou het kunnen dat meer Nederlanders ervoor kiezen net over
de grens te vertrekken vanaf de luchthaven bij Düsseldorf.
Hij noemt de tax 'gewoon weer een belasting.' Schiphol-topman Cerfontaine en
bestuursvoorzitter Verberk van Martinair hebben deze kritiek ook al eens geuit.
De aandacht van de Nederlandse overheid voor de luchtvaartsector is volgens
O'Leary misplaatst. ,,In de Europese Unie is de luchtvaart verantwoordelijk voor
slechts 2 procent van de CO2-uitstoot.'' Hij heeft wel een suggestie voor
overheden die 'serieus' werk willen maken van het beschermen van het milieu.
,,Investeer in kerncentrales! Maar dan begint natuurlijk de milieulobby te
steigeren...'' (ANP)

LOAD-DATE: May 11, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              82 of 110 DOCUMENTS



                              AD/Algemeen Dagblad

              10 May 2007 Thursday 5:00 AM (Central European Time)

Tot nu toe

SECTION: Pg. 13

LENGTH: 66 words


Voor de revolutie van 1949 was het niet de bedoeling dat het gewone volk - lao
bai xing - geletterd was.
Het lezen en vooral schrijven van de razend gecompliceerde Chinese taal was
voorbehouden aan de elite.
De communisten voerden een versimpelde schrijfwijze en laagdrempelig onderwijs
in.
De inhaalslag duurde enkele generaties, maar in 2005 kon 90,9 procent van de
Chinese bevolking lezen en schijven.

LOAD-DATE: May 10, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              83 of 110 DOCUMENTS



                              AD/Algemeen Dagblad

               7 May 2007 Monday 5:00 AM (Central European Time)

Pagina 2 - Winnaar Sarkozy hamert op werk, gezag en respect - Nieuwe Franse
president wil snel EU-overleg met Merkel

BYLINE: FRANK RENOUT

SECTION: Pg. 1

LENGTH: 332 words


FRANK RENOUT
PARIJS
De nieuwe Franse president Nicolas Sarkozy reist zo snel mogelijk naar Berlijn.
Samen met de Duitse bondskanselier Angela Merkel wil hij de Europese
samenwerking nieuw leven inblazen. In eigen land komt hij binnen enkele weken
met een hele serie maatregelen om de werkloosheid in vijf jaar tijd te
minimaliseren.


De rechtse kandidaat Sarkozy werd gisteren met 53 procent van de stemmen gekozen
tot nieuwe president. Verliezer was de socialiste Ségolène Royal met 47 procent.

,,De Fransen hebben ervoor gekozen te breken met de ideeën, de gewoontes en
gedragingen van vroeger,'' zei Sarkozy gisteravond voor een uitzinnige menigte
aanhangers in Parijs. ,,Ik zal zaken in ere herstellen: het werk, gezag, de
moraal, respect.'' Ook moeten de Franse natie en de nationale identiteit weer
worden gewaardeerd, aldus de gekozen president.
In zijn toespraak stak hij duidelijk zijn hand uit naar de kiezers van Royal.
Hij zei de president te willen zijn 'van alle Fransen'. ,,Vanavond was er niet
de overwinning van het ene Frankrijk tegenover het andere,'' aldus Sarkozy.
,,Iedereen voor wie het leven moeilijk is, moet weten dat hij niet in de steek
wordt gelaten. Mensen zullen worden geholpen.''
Sarkozy sprak ook nadrukkelijk over Europa, dat volgens hem te ver af staat van
de gewone burgers. ,,Ik verzoek mijn Europese partners te luisteren naar het
volk, dat wil worden beschermd.'' De Amerikanen betoonde hij zijn vriendschap.
,,Maar vriendschap betekent ook, dat je accepteert dat je vrienden een andere
opinie hebben.''
In de zaal waar Sarkozy sprak, maar ook buiten op straat, hadden zich 's avonds
duizenden juichende en zingende aanhangers verzameld. Op Place de la Concorde in
Parijs waren ook vele duizenden mensen samengekomen voor een groot feest met
concerten.
De overwinning van Sarkozy volgde op een wekenlange campagne die spannend en fel
was én door de Fransen met enorme belangstelling werd gevolgd. De opkomst was
met 84 tot 85 procent de hoogste sinds de jaren '70.

LOAD-DATE: May 6, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              84 of 110 DOCUMENTS



                              AD/Algemeen Dagblad

              5 May 2007 Saturday 5:00 AM (Central European Time)

HELDEN Ruim 30.000 Berlijners hielpen de Joden - Duitsland ontdekt zijn Stille
Helden uit de oorlog

BYLINE: AD VAESSEN

SECTION: Pg. 15

LENGTH: 506 words


AD VAESSEN

Het zijn bizarre uitersten: terwijl haar echtgenoot aan het instortende
nazi-front vecht, verstopt Wanda Feuerherm eind 1942 in Berlijn een Jodin in
haar woning. Het gaat om de 18-jarige dochter van bonthandelaar Segal, die de
vrouw al voor de Tweede Wereldoorlog kende.



De eenvoudige naaister Wanda Feuerherm hoort 65 jaar later tot de Stille Helden.
Dat zijn Duitsers die met riskante acties Joden van een wisse dood probeerden te
redden. Ze boden onderdak, verschaften identiteitspapieren, gaven eten.
Het aantal Stille Helden in Duitsland groeit, mede door de vondst van nieuwe
documenten. Volgens de jongste wetenschappelijke cijfers telde Berlijn op een
bevolking van vier miljoen burgers ruim 30.000 helpers. Begin volgend jaar
worden ze in Berlijn geëerd met een herdenkingsmuseum met als officiële naam
Stille Helden. Zij hielpen circa 6000 Joodse onderduikers in Berlijn, van wie
slechts een kwart in mei 1945 de bevrijding meemaakte. In heel het Derde Rijk
zaten ongeveer 12.000 Joden ondergedoken.
Hulp van onbekende Duitsers aan Joden was lang een verzwegen hoofdstuk.
Publicaties handelden vooral over het verzet van legerofficieren en van bekende
christenen. Duitsland is anno 2007 best trots op zijn Stille Helden: het zijn er
weliswaar minder dan het land zich achteraf had kunnen wensen, maar meer dan
lang werd gedacht.
De helpers zijn vooral gewone burgers, concludeert de geschiedkundige dr. Beate
Kosmala van het herdenkingsmuseum Deutscher Widerstand in Berlijn. Ze beschikten
niet over grote woningen, hadden geen hoge opleiding genoten, waren niet rijk,
onderhielden geen contacten in invloedrijke kringen. Enkele helpers verlangden
tegenprestaties, bijvoorbeeld seksuele diensten. Nog slechts een paar zijn in
leven.
Tekenend was de zaak Maria Nickel, moeder van twee kleine kinderen. Deze vrouw
van een vrachtwagenchauffeur verschafte de zwangere Joodse dwangarbeidster Ruth
Abraham, die ze in november 1942 op straat zag lopen, en ook haar man
identiteitspapieren. Deze documenten waren van haarzelf en van haar echtgenoot.
Ruth Abraham had kort tevoren afscheid moeten nemen van haar ouders. ,,Zij
wisten dat deportatie hun einde betekende. Zij troostten mij en voorspelden dat
het kind dat ik onder mijn hart droeg mij zou redden.''
Het echtpaar Abraham raakte de identiteitspapieren kwijt bij een
politiecontrole, maar wist te ontkomen. De Gestapo zette Maria Nickel zwaar
onder druk en dreigde haar twee kinderen af te pakken. Nickel, rooms-katholiek,
liet zich niet intimideren. Zij bleef de familie Abraham steunen, die ook
dankzij andere 'goede Duitsers' de oorlog overleefde. De helpers, onder wie
opmerkelijk veel vrouwen, riskeerden gevangenisstraffen of een fatale deportatie
naar concentratiekampen.
De omschrijving Stille Helden wordt gebruikt op verzoek van degenen die
overleefden. De helpers zelf spreken niet van verzet maar van 'vanzelfsprekend
of normaal handelen'. Beate Kosmala: ,,Hun acties weerleggen de excuses van veel
Duitsers na de oorlog dat ze niets konden doen tegen de terreur.''

LOAD-DATE: May 4, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              85 of 110 DOCUMENTS



                              AD/Algemeen Dagblad

              30 April 2007 Monday 5:00 AM (Central European Time)

Duitse vakbond IG Metall laat de spierballen rollen

BYLINE: ARJAN PAANS

SECTION: Pg. 17

LENGTH: 246 words


ARJAN PAANS
BERLIJN

Om een looneis van 6,5 procent kracht bij te zetten, laat de machtige Duitse
vakbond IG Metall de spierballen rollen. Na een aantal mislukte
onderhandelingsronden voert de bond komende dagen met prikacties overal in
Duitsland de druk op de werkgevers op. Die hebben een loonbod van 2,5 procent en
een eenmalige bonus van 0,5 procent op tafel gelegd, maar dat is volgens de
metaalbond veel te weinig.
Komende dagen leggen tienduizenden werknemers bij honderden bedrijven het werk
voor korte tijd stil. Gisteren zetten stakers bij gloeilampenfabriek Osram,
vrachtwagenfabrikant MAN en autotoeleverancier Continental korte tijd de
productie stop. Berthold Huber, vice-voorzitter van IG Metall, dreigde
zaterdagnacht dat de bond een algemene staking zal uitroepen, als de prikacties
niet helpen. ,,In dat geval zijn we klaar voor de strijd.''
'Ein Plus ist Muss'; onder dat motto is IG Metall de onderhandelingen ingegaan.
Na jaren van loonmatiging wil de bond de 3,5 miljoen werknemers in de
metaalindustrie eindelijk laten meeprofiteren van de florissante ontwikkeling in
deze bedrijfstak.
Verklaard vakbondsvijand Guido Westerwelle, fractievoorzitter van de liberale
FDP, moest dit weekeind toegeven dat een loonsverhoging op zijn plaats zou zijn.
,,Jan Modaal heeft meer geld in zijn portemonnee nodig. Ik kan het niemand
kwalijk nemen dat hij van zijn werkgever een compensatie vraagt voor de
btw-verhoging van begin dit jaar,'' zei hij in de Berliner Zeitung.

LOAD-DATE: April 30, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              86 of 110 DOCUMENTS



                              AD/Algemeen Dagblad

             28 April 2007 Saturday 5:00 AM (Central European Time)

Lezerspanel - Koningdag - Opsteker - Poppenkast - Voordeel - Lentefeest

SECTION: Pg. 26

LENGTH: 332 words


Koningin Beatrix heeft voor deze dag en deze vorm gekozen. Iedere uitverkoren
stad voelt zich zeer vereerd. Een prachtige promotiekans. En het is dus ook aan
de organisatie om een origineel programma te bieden. Binnenkort gaan ook de
kleinkinderen mee, dat biedt mogelijkheden. Als Willem-Alexander straks aan de
beurt is, komt er vast een andere vorm, een Koningdag.


Nettie Hendriks, Gierle

Ik ben niet koningsgezind, maar ik ben altijd benieuwd hoe de koningin er uit
ziet, wie er bij zijn, etcetera. Ik vind het leuk even naar de televisie te
kijken. Voor de plaatsen die Beatrix aandoet is het een mooie opsteker. Een
gewoon, vrolijk programma, dat is al genoeg. Het is een uitgelezen dag voor het
volk om te zien dat het eigenlijk gewone, zij het ook bijzondere, mensen zijn.
Jeannet Hazelbag, Rockanje.

De monarchie is een goedbetaalde poppenkast. We huren mensen in om het
groepsgevoel te versterken. Zij gaan onder de noemer Koninginnedag het land in
om naar mensen in klederdracht te kijken, kinderen versjes te horen opzeggen en
burgemeesters de tijd van hun leven te geven. Ze maken mensen gelukkig door
interesse te veinzen. Hoe oubollig ook, waarom veranderen?
Dave Heemskerk, Waddinxveen.

Vroeger was Koninginnedag meer een nationaal gebeuren. Als je de horden voorbij
zag trekken langs het bordes van paleis Soestdijk was dat hartverwarmend. Vooral
toen de prinsjes daar liepen te ravotten. Nu worden er twee gemeenten bezocht,
maar het voordeel daarvan is dat nu ook 'de gewone burger' de koningin kan
aanraken en kan zien. In het 'echt'.
Co de Graaff, 's-Gravenzande.

Koninginnedag zonder koningin is als een boterham zonder beleg. Velen beleven er
plezier aan. In dat opzicht is het een volksfeest. Als tv-reporters meer
inzoemen op de feestende mensen en wat minder op burgemeesters en koninklijke
familie, krijg je vrolijke real life-tv en een feestgevoel in de huiskamers.
Koninginnedag is er niet alleen voor Beatrix en familie, het is een lentefeest.
Lilian van der Horst, Rotterdam

LOAD-DATE: April 27, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              87 of 110 DOCUMENTS



                              AD/Algemeen Dagblad

              16 April 2007 Monday 5:00 AM (Central European Time)

BREUK Prins William en Kate plots uit elkaar - Goodbye huwelijk

BYLINE: FRANKA HUMMELS

SECTION: Pg. 9

LENGTH: 443 words


FRANKA HUMMELS
LONDEN

Iedereen rekende op een verloving, maar het werd een breuk: Na bijna vier jaar
zijn de Britse prins William en zijn vriendin Kate Middleton uit elkaar.

Hun relatie bleek niet bestand tegen de voortdurende druk van de media. Ook het
ruige soldatenleven dat William leidt was een obstakel.
De prins deed in januari een emotionele oproep aan de pers om zijn vriendin met
rust te laten. Hun relatie leed onder alle paparazzi die voortdurend voor hun
huis rondhingen. Hij vreesde dat met hem of Kate hetzelfde zou gebeuren als met
zijn moeder Diana, die in 1997 verongelukte toen ze in Parijs door fotografen
achterna werd gezeten.
Voor veel journalisten was de kordate en liefdevolle manier waarop William het
voor Kate opnam een teken dat er een verloving ophanden was. Ook dat Kate en
haar ouders aanwezig waren bij zijn afstuderen op de militaire academie
Sandhurst werd als een stap in die richting beschouwd.
Kate Middleton (25) had namelijk alles wat een toekomstige koningin nodig heeft.
Ze is mooi, slim, gereserveerd en zelfverzekerd. Ze hield zich goed staande in
de hogere kringen, ondanks haar 'lage' afkomst. Haar ouders zijn namelijk 'maar'
voormalige vliegtuigstewards die miljonair zijn geworden met een internetbedrijf
voor kinderfeestartikelen.
Desalniettemin heeft William Kate, die in Londen werkt als inkoper van sieraden,
amper meer opgezocht sinds hij in januari in Dorset aan een opleiding tot
legercommandant begon. Maar vooral de vorige maand gepubliceerde foto's waarop
de prins in een nachtclub de borst van een 18-jarige studente vastpakt,
veroorzaakten ophef.
Toch kwam de breuk voor de Britse media als een totale verrassing. Er wordt dan
ook druk gespeculeerd over de toedracht. Volgens News of the World adviseerde
Williams opa, prins Philip, hem om duidelijk te zijn over zijn relatie: trouwen
of breken.
De Mail on Sunday meldt juist dat de prins zélf tot de conclusie kwam dat 'het
plezier eruit was'. De serieuze kranten schrijven allemaal dat het paar de
beslissing gezamenlijk nam. Stuk voor stuk verwijzen ze naar Charles en Camilla.
Zij waren in de jaren zeventig een stel, maar de prins zette haar aan de kant
omdat zijn familie haar niet geschikt vond. Pas na dertig jaar, een huwelijk en
een scheiding met Diana verder, trad het stel in het huwelijk. De Britse pers
blijft van mening dat Kate en William geknipt zijn voor elkaar en houdt een
vergelijkbaar scenario daarom voor mogelijk.
Nadat de breuk bekend werd, dronk William in een nachtclub alle cocktails van de
kaart. Kate verblijft bij haar familie. Ze krijgt nog enkele maanden
politiebescherming, daarna wordt ze weer beschouwd als gewone burger.

LOAD-DATE: April 15, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              88 of 110 DOCUMENTS



                              AD/Algemeen Dagblad

              16 April 2007 Monday 5:00 AM (Central European Time)

Brieven

SECTION: Pg. 18

LENGTH: 709 words


Bart Chabot
Dichter op de dansvloer (AD 13-4). Mag ik de heer Chabot er op wijzen dat de
nonchalante vermelding van het feit dat zijn weekinkomen bij RTL 'slechts' 1500
euro bedraagt, van een ongelooflijke arrogantie getuigt? Veel mensen zouden
willen dat dit hun máándinkomen was!
F. van Santen, Landgraaf.
Thieme (3)
Hoopvol kijken mijn buitenlandse collega's, die zich met hart en ziel inzetten
voor het welzijn van de honderdduizenden zwerfhonden in Europa, mee naar de
ontwikkelingen in Nederland. Het eerste land met een Partij voor de Dieren. Voor
hen slechts een utopie. En wat doet Nederland er mee? Maarten 't Hart gaat
tekeer en de nieuwe directeur van de Dierenbescherming claimt niets met de
Partij voor de Dieren te hebben. Gelukkig heeft uw hoofdredacteur een positieve
column geschreven (AD 13-4). Desalniettemin zakt de moed me weer in de schoenen.
Helaas lieve dieren, jullie welzijn blijft ondergeschikt.
Nathalie Klinge, Bergambacht.
Thieme (4)
Thieme dient een geloof in plaats van de dieren (AD 11-4). Hugo Borst schrijft
dat de zevendedagsadventisten geloven dat vleeseters in de hel zullen branden.
Een kwart van de adventisten is vegetariër. Een schijntje van het aantal anders-
en niet-gelovigen in alle partijen. Het CDA is niet uitsluitend christelijk, de
PvdA niet alleen voor de arbeid, de PvdD niet slechts voor de dieren, maar komt
op voor mens, dier, natuur. Adventisten geloven met alle christenen volgens
Openbaring 20 in herstel van de aarde. Maarten Luther zei: 'Als ik wist dat
morgen de wereld verging plantte ik vandaag nog een boompje.'
Piet Schreuder, Arnhem.
Vaccin
Dit vaccin niet geven is eigenlijk crimineel (column Gerard Spong AD 7-4). Omdat
andere landen het vaccin Gardasil (tegen baarmoederhalskanker) hebben aanvaard
door druk en reclame van de fabrikant, zouden de huisartsen in Nederland hun
terughoudendheid met betrekking tot het vaccin moeten laten varen.
Wetenschappers waarschuwen dat Gardasil onvoldoende is onderzocht en goed
bevonden, en onder meer aluminium (kan Alz- heimer veroorzaken) bevat.
Anne-Marie van RaaijSchouten, DriebergenRijsenburg.
Engels (2)
Tweede Kamerlid Haverkamp (CDA) maakt zich druk dat de bewegwijzering op
Schiphol soms alleen in het Engels staat. Gewone Nederlanders zouden niet
begrijpen wat 'buses' of 'toilets' betekent. Parlementariërs zijn intelligenter,
zij begrijpen zoiets wel. Een 'taskforce inburgering' leert buitenlanders de
Nederlandse taal gebruiken. Moeilijk opvoedbare kinderen gaan naar een
'reboundvoorziening' zijn woorden die volgens parlementariërs wel begrijpelijk
zijn. Alleen ik snap ze niet. Zie je nou wel dat ik erg dom ben, Haverkamp.
Ferry Zeeman, Oegstgeest.
Stotteren
Stottervrij in tien dagen (Del Ferromethode, AD Diagnose 2-4): soms werkt dat,
maar voor hoe lang? Velen bezoeken het instituut jarenlang, zonder het beloofde
succes, anderen zien na enkele maanden het behaalde 'succes' als zand door hun
vingers glippen met een flinke dosis frustratie als 'bijeffect'. Als de
Spartaanse methode niet werkt, zo luidt de boodschap, ligt het niet aan de
methode maar aan jou. Er is geen valide wetenschappelijk bewijs dat de
flankademhaling van Del Ferro 'de' oplossing biedt. De methode is eenzijdig:
meer van hetzelfde ook al blijkt dat het onvoldoende werkt. Stotteren is in veel
gevallen een hardnekkig probleem dat met maatwerk behandeld dient te worden.
Coen Winkelman, Nederlandse Federatie Stotteren, Baarn.
Soldaten (5)
Een moderne militair reageert zonder drankgelag (11-4). Wat is nou een moderne
militair? Een robot zonder gevoel, frustraties? Je verricht onder grote spanning
een arbitraire klus onder een bevolking die niet voltallig van je houdt, sterker
nog een deel haat je en zou je het liefst willen ombrengen. Dus gewoon een vieze
klus in een vies land waarover velen twijfelen of je daar nou überhaupt de
juiste klus uitvoert. Defensie laat ze dan gewoon effe lekker uitrazen. Hoort
allemaal tot de therapie.
C. de Keizer, Zoetermeer.
Soldaten (6)
Een briefschrijver uit Rijswijk (AD 13-4) denkt volgens mij dat de militairen in
Afghanistan vakantie aan het vieren zijn. Laat hij lekker z'n fiets pakken en
door Uruzgan gaan rijden, kijken waar hij meer stress van krijgt: agressieve
weggebruikers of rondvliegende kogels!
T. Kara, Rotterdam.

LOAD-DATE: April 15, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              89 of 110 DOCUMENTS



                              AD/Algemeen Dagblad

             14 April 2007 Saturday 5:00 AM (Central European Time)

Uw mening

SECTION: Pg. 31

LENGTH: 279 words


Op de website van deze krant, www. AD. nl, vroegen wij bezoekers wat zij vinden
van de stelling dat de huidige topsalarissen in het bedrijfsleven rechtvaardig
zijn.


Meer dan 6000 mensen gaven hun mening over de stelling. Het overgrote deel,
bijna 80 procent, vindt de hoge salarissen niet rechtvaardig.

VOORSTEMMERS
Armoedebel
Topsalarissen zijn niet onrechtvaardig als je je hele leven in het bedrijfsleven
hebt gezeten, wekelijks 100 uur voor je baas hebt gewerkt, hard aan jezelf hebt
getimmerd en jezelf hebt bewezen. Topsalarissen worden pas onrechtvaardig als je
als socialistische FNV-leider flink aan de armoebel hebt getrokken, als premier
een bevolking hebt uitgeschud, en dan plots de rijkaard uithangt. Fijn!
A.H. van Ginkel, Caracas, Venezuela
Competent
Zonder een goed salaris trek je geen 'competente' mensen meer aan.
De meesten kunnen niet graaien. Helaas is het voor mensen als Jan Modaal nog
steeds moeilijk te begrijpen waarom er mensen zijn die meer verdienen dan zij.
May-Anne, Kuwait
TEGENSTEMMERS
Kok
Wim Kok huldigt nu het standpunt: Links lullen en rechts vullen. Schandalig dat
een man die zo afstand nam van topsalarissen nu een grootverdiener - lees
inhaler - is geworden. Vroeger had ik waardering voor deze man maar die is nu
nul. Maar het zal hem niets kunnen schelen natuurlijk. Volgend jaar weer meer!
Sinon van Geloven, Breda
Maximumloon
Zonder mensen op de werkvloer maakt ook een (top)manager niets klaar. Lijkt me
dan ook alleen maar eerlijk als de salarisverhogingen van topmanagers niet boven
die van de arbeiders uitgaan. Eventuele bonussen dienen gewoon door allen te
worden gedeeld. Minimumloon, dus ook een maximumloon.
Ben Fama-Visscher, Den Haag

LOAD-DATE: April 13, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              90 of 110 DOCUMENTS



                              AD/Algemeen Dagblad

              6 April 2007 Friday 5:00 AM (Central European Time)

Brieven

SECTION: Pg. 21

LENGTH: 657 words


Olifantje
Het drama met het pasgeboren olifantje in Dierenpark Amersfoort (AD 5-4) bewijst
eens te meer dat het houden van wilde dieren tegennatuurlijk is en dat
dierentuinen niet meer van deze tijd zijn. Een ander recent voorbeeld hiervan
zijn de onverklaarbare vreemde gedragingen van de bavianen op de apenrots in
Emmen. Ondanks de liefde voor de dieren zouden verzorgers en andere
dierentuinmedewerkers het voortouw moeten nemen en komen met een lijst van
(grote) dieren die als eerste de dierenparken van Nederland en Europa zouden
moeten verlaten om vervolgens te komen tot afschaffing van de traditionele
dierentuinen.


J.R. Boer, Middelburg.
Olifantje (2)
Nou nou, wat een aandacht voor het 'drama' in die dierentuin. Wat ik nog mis is
een condoleanceregister, speegoedbeestjes, bloemen in plastic en een stille
tocht met fakkels van de sponsor.
Hans Bax, Uden.
Kamer (2)
Ja hoor, de Nederlandse burger en de media hebben schuld aan de kloof tussen de
politiek en de kiezers. Waarom zouden de Kamerleden zich dan nog inspannen om
die kloof te overbruggen. Wij zouden niet geïnteresseerd zijn in politiek en er
geen verstand van hebben. Hoe naïef moet je zijn om dit te veronderstellen. Wij
zouden daarnaast ook nog 'te veel van de politiek verlangen'. Hoe val je als
Kamerlid door de mand. Maar pas op 'gewone mensen', de politiek gaat in jullie
investeren. De gewone man. Ben ik dat, of mijn buurman? Is dit alles de ware
politiek? Hoe minder affiniteit van de politiek met de burger, hoe groter de
kloof hier tussen. Maar dat moet je natuurlijk wel aanvoelen!
H.A. Verwer, Ede.
Lastpakken
Minister Guusje ter Horst wil ambtenaren beschermen tegen lastpakken (AD 4-4).
Mooi! Maar wie beschermt de Nederlandse burger tegen alle onwil en vervelend
gedrag waar iets te veel Nederlanders tegenop lopen. Ambtenaar of niet. Ik hoor
niet anders om me heen dan dat mensen tegen alle muren opknallen. En dat soms
daardoor ook veel agressie ontstaat, vergeet de minister.
Dus: begin eerst eens aan de kant waar de problemen vaak vandaan komen. Zal veel
schelen!
A. Driessen, Den Haag.
Postbode (3)
De postbode ooit een verdwijnend beeld in de straten... Je moet er toch niet aan
denken. Hoeveel mensen, vooral ook ouderen, kijken verlangend uit of de postbode
hen wat zal brengen. Ik correspondeer met zo'n 80 mensen uit 30 landen over heel
de wereld. Al jarenlang delen we lief en leed (per brief) met elkaar. We worden
ouder, kunnen minder weg, hebben geen computer, wat is er dan fijner dan een
brief ontvangen van een correspondentievriend(in)? De postbode mag nooit uit het
straatbeeld verdwijnen!
Tonny Bakker, 's-Gravendeel.
Vrijspraak (2)
In Nederland hebben wij een, in vergelijking met veel andere landen, goed
functionerend rechtssysteem en als daarbinnen dan een, in dienst van Justitie
werkend Nederlands Forensisch Instituut een steek heeft laten vallen, het zij
zo. Het is wél de taak van Spong om zo'n omissie aan de kaak te stellen en voor
zijn cliënt hieruit het maximum voordeel te halen. Crimineel of niet. Dit niet
doen is onprofessioneel en dus te laken.
H. Steketee, 's-Gravenhage.
De Matthäus (2)
Je kon er op wachten! Minister Plasterk die als onkerkelijke de Matthäus Passion
zingt lokt commentaar uit van de christenen. Kunnen zij niet begrijpen dat
kunstwerken als de Matthäus Passion, maar ook een bijbelse voorstelling van
Rembrandt of anderen, kunstwerken zijn die ook door niet-christenen kunnen
worden gewaardeerd.
Henk Noorland, Dordrecht.
Nierdonatie
Kritische vragen over nobele nierdonatie (column Jacobine Geel, AD 3-4). Mevrouw
Jacobine Geel weet niet waarover zij praat. Voor u een stuk schrijft over
vrijwillige nierdonatie laat u dan eerst goed voorlichten door donoren en in de
eerste plaats door donorcoördinatoren.
De nierpatiënten hebben het al veel te moeilijk. Eerst met het wachten op een
donor en daarna met het geen raad weten met hun dankbaarheid voor het ontvangen
van de nier.
N. van Rijn-Ouwehand, nierdonor, Huissen.

LOAD-DATE: April 5, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              91 of 110 DOCUMENTS



                              AD/Algemeen Dagblad

             5 April 2007 Thursday 5:00 AM (Central European Time)

Instelling haalt gehandicapten uit woonwijken

SECTION: Pg. 11

LENGTH: 141 words


ENSCHEDE
De Twentse Zorgcentra halen ongeveer honderd verstandelijk gehandicapten die
tien jaar geleden werden gedwongen in 'gewone wijken' te gaan wonen, terug naar
grotere terreinen.


Op die terreinen voelen zij zich veiliger en beschermder dan in een huis hartje
stad naast 'gewone' mensen, zegt directeur Hans van der Molen van de Twentse
Zorgcentra. ,,Je moet de omgeving aanpassen aan de gehandicapten en niet
andersom.''
Van der Molen keert zich tegen het overheidsbeleid, dat er juist naar streeft
dat verstandelijk gehandicapten niet meer op grote terreinen in de bossen wonen,
maar midden in de stad. Zo zouden ze beter integreren in de samenleving.
In de praktijk blijken gehandicapten zich vaak eenzaam en ongelukkig te voelen
in woonwijken. Bovendien staan 'gewone' Nederlanders soms vijandig tegenover
verstandelijk gehandicapte buren. (ANP)

LOAD-DATE: April 4, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              92 of 110 DOCUMENTS



                              AD/Algemeen Dagblad

              2 April 2007 Monday 5:00 AM (Central European Time)

Brieven

SECTION: Pg. 22

LENGTH: 704 words


Baas
'Ineens zie je hoe je invloed als baas is' (AD 30-3) Ten eerste hebben dieren
een baas, mensen niet. Die hebben werkgevers. Als de heren Van Hulst en Benedict
een managementopleiding hadden gedaan, dan hadden ze geweten dat een werkgever
inderdaad een bedrijf kan maken en breken. Dat de invloed van een werkgever
inderdaad zeer groot is. Leidinggevenden bepalen wat en hoe de werknemer zijn
verantwoordelijkheid neemt en hoe de sfeer binnen een organisatie is. En dat is
niet alleen zo in het bedrijfsleven maar ook bij de overheid. Aan de organisatie
kun je zien wat de kwaliteiten zijn van de leidinggevende.
H.J. van de Laar, Puttershoek.
Paddo's (2)
Jaarlijks zijn er in Nederland ernstige zieken en doden als gevolg van het
gebruik van genotsmiddelen. Duizenden als gevolg van het roken van tabak,
honderden als gevolg van het nuttigen van alcoholhoudende drank en mogelijk één
Frans meisje vanwege het gebruik van paddo's. Overduidelijk wordt aangetoond dat
ook de nieuwe volksvertegenwoordiging het niet helemaal begrepen heeft gezien de
aankondiging om paddo's te verbieden. Voorlichting en controle zal uiteindelijk
meer opleveren dan deze betutteling.
E. Pijpers, Rotterdam.
Balkenende (3)
Sinds Balkenende niet meer regeert met de VVD, erger ik me steeds meer aan hem.
Zijn pedante houding jegens zijn voormalige coalitiegenoten is ronduit stuitend.
Op dit moment profileert hij zich zelfs op Fortuyneske wijze als man van het
volk, iets wat totaal niet bij hem past. Balkenende heeft nu eenmaal niet het
natuurlijke charisma van de gewone man. Als ik Balkenende zo quasi-kordaat zie
rondstappen op de AutoRAI, heb ik het gevoel naar een soapserie te kijken, met
een uitgerangeerde B-acteur in de hoofdrol.
G.J. Bergwerf, Sliedrecht.
Rollator (3)
Premies voor ziektekostenverzekeringen gaan regelmatig omhoog. Daarom dienen de
uitgaven goed onder controle gehouden te worden. Gezien de prijs van een
rollator lijkt het mij niet onredelijk om het verstrekken van dergelijke
hulpmiddelen inkomensafhankelijk te maken. Het helpt hen die met een
betrekkelijk laag inkomen een rollator nodig hebben, terwijl het anderzijds de
verzekeringspremies laag kan houden.
P.L. Buesink, Lemmer.
Rollator (4)
Wellicht is het beter om standaard in het basispakket fysiotherapie en
aanverwante behandelingen op te nemen om de rollator een slag voor te zijn!
Lijkt me een stuk goedkoper en ook aangenamer voor de mens, er van uitgaand dat
niemand het prettig vindt achter een rollator te schuifelen. Mocht je er toch
aan 'hangen': vergoeden, geen koop, maar huur, gezien het grote aantal rollators
dat gewoon afgedankt wordt. Er is niets mis met een tweedehandsje.
Annette Koopmans, Bilthoven.
Vrijspraak
Spong: Misser forensisch lab (AD 29-3). Mr. Gerard Spong heeft het weer netjes
voor elkaar. De Nuenense arts Edwin ten W. zal vrijgesproken worden van moord.
Zijn vrouw was in overspannen toestand naar haar familie gevlucht op de
Filipijnen, maar lag ondertussen al dik vier jaar ingemetseld in het huis bij
zijn broer. Ik vraag me af hoe die vrouw daar is gekomen. Er is ook kinderporno
op zijn computer gevonden. Het zullen twee jaartjes worden voor het 'wegwerken'
van een lijk, en Spong regelt ook nog een schadeclaim voor Ten W., betaald door
u en mij. Schande.
Lex Stockx, Eindhoven.
Graffiti
Graffiti langs snelweg: 'Je stapt niet even uit met een flesje Andy' (AD 30-3).
CDA-Kamerlid Ger Koopmans moet niet zeuren. Graffiti langs de snelweg is geen
'troep' die voor veel geld opgeruimd zou moeten worden, maar gratis te
bezichtigen volkskunst. Een welkome afwisseling tijdens het wachten in de file.
Over een jaar of twintig zullen geluidsschermen als nationaal kunstbezit worden
beschouwd.
Ir. L.J.Klein, Nieuwerkerk aan den IJssel.
Graffiti (2)
Gekken en dwazen schrijven hun naam op deuren en glazen... Het lijkt me een
beter plan om de vervuilers een (tanden)borstel en groene zeep te overhandigen
en ze net zo lang laten boenen tot het eruitziet als voorheen. Zij zien er niet
tegenop zich langs de snelweg te begeven voor hun geklieder, dus kunnen ze ook
ingezet worden voor de grote schoonmaak. Voordelig voor de samenleving en de
motivatie voor een volgend 'kunstwerk' op openbaar gebied zal snel minder
worden!
E.M. Buurma, Ede.

LOAD-DATE: April 1, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              93 of 110 DOCUMENTS



                              AD/Algemeen Dagblad

             27 March 2007 Tuesday 5:00 AM (Central European Time)

Nederland en Europa; het is tijd voor een dialoog - JACOBINE GEEL

SECTION: Pg. 5

LENGTH: 310 words


De ministersploeg trekt het land in. Honderd dagen praten met bestuurders én '
gewone' burgers. Minister Vogelaar is zelfs al een nachtje in een probleemwijk
gaan logeren. Allemaal om erachter te komen wat er leeft. Zullen de bezoeken
uitmonden in het in ontvangst nemen van eindeloze wensenlijstjes, of komt het zo
nu en dan tot werkelijk gesprek?


Ik hoop het van harte, vooral omdat de kans daarmee toeneemt dat de dialoog met
de burger na die honderd dagen niet verstomt, maar telkens opnieuw zal worden
opgepakt. Hier ligt overigens niet alleen een uitdaging voor de politiek, maar
ook een opgave voor de burger zelf. Als die de gesprekken ingaat in het besef
dat naar iemand luisteren niet hetzelfde is als iemand gelijk geven, is er ook
voor hem of haar in die dialoog veel te winnen.
De ministers willen zien met eigen ogen. Dat inspireert tot een menselijke
uitoefening van de macht en stimuleert tot het nemen van verantwoordelijkheid.
Wat voor ministers kan gaan werken als het gaat om Nederland, werkt voor '
gewone' burgers helaas nog veel te weinig als het gaat om Europa.
Al jaren trekken we er jaarlijks massaal op uit om te ervaren wat Frankrijk,
Spanje of Engeland ons te bieden hebben. Maar dit leidt vooralsnog niet tot
warme gevoelens bij de gedachte aan de Europese Unie. Die voedt eerder weerzin
tegen dan liefde voor.
Ieder jaar weer lange rijen voor de automatiek in het eerste pompstation over de
Nederlandse grens: 'Eindelijk, kroketten!' Misschien is een oplossing voor de
relatie tussen Nederlanders en Europa juist niet er individueel op uittrekken
naar afzonderlijke lidstaten, maar burgers uit die verschillende lidstaten bij
elkaar nodigen om het over Europese vragen te hebben. Alleen dan wordt dat
abstracte Europa misschien een reële werkelijkheid. Waar we, en dat is hard
nodig, met zijn allen verantwoordelijkheid voor willen nemen.

LOAD-DATE: March 26, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              94 of 110 DOCUMENTS



                              AD/Algemeen Dagblad

             24 March 2007 Saturday 5:00 AM (Central European Time)

'Europa? Van mij hoeft het niet zo'

BYLINE: ROBIN ROTMAN

SECTION: Pg. 10

LENGTH: 807 words


50 JAAR EU Europa komt er bij werkmensen in Haags café
Statenplein driemaal daags slecht vanaf

We zijn gewoon het lulletje in Europa.


ROBIN ROTMAN
DEN HAAG

Eigenlijk komt het door de Brabanders dat Jan de Groot (61) het 'niet zo heeft'
op Europa. „Ik werkte als tiener in de Rotterdamse haven toen de brabo's, of de
boeren zoals we ze noemden, zich als goedkope krachten aanboden. Ze waren per
dag oproepbaar wat de Rotterdammers banen kostte. Toen al vreesden we dat het
met de Europeanen niet anders zou worden. Laat maar met dat verenigd Europa,
dachten we.''



Bij de geboorte van Europa waren café-eigenaar De Groot, kozijnen- en ramenmaker
Wim Jansen en onderhoudsmonteur Frans de Bruin respectievelijk 11, 10 en 5 jaar
oud. Nu Europa Abraham ziet en in het heuse Europese volkslied optimistisch
klinkt dat alle Menschen Brüder werden, voelen De Groot en de beide andere heren
zich allerminst Europeaan. Gebroederlijk eensgezind zijn ze wél: „Met al die
nationaliteiten in Nederland is het moeilijk om me Hollander te voelen,'' zegt
De Bruin.
Terwijl Europese bestuurders feestelijk het glas heffen op de successen én
vooruitkijken, moppert het trio driemaal daags (tijdens de koffie, lunch en het
biertje dat de dag afsluit) in het Haagse koffiehuis Statenplein over hún
ervaringen in Europa.
De interne markt bijvoorbeeld leverde 2,5 miljoen banen en 800 miljard euro op,
maar volgens Jansen is het er in zijn 'business' (kozijnen en ramen) alleen maar
slechter op geworden: „Veel collega's raakten hun baan kwijt, omdat die
Oost-Europeanen zulke lage prijzen rekenen. En allemaal zwart hè,'' meldt hij
vanachter zijn broodje bal tijdens de lunch. Geef hem maar een landsbestuur dat
hem beschermt in plaats van 'een regering die me uitlevert aan de Europese
markt'. „Het zijn de mensen die iets kúnnen die hierheen komen. In hun thuisland
blijven geen goede mensen meer over.''
Volgens De Bruin, zakje boterhammen in de hand, ligt het overigens niet alléén
aan de overheid: „Nederlanders hebben het soms ook aan zichzelf te wijten dat de
Oost-Europeanen er met onze banen vandoor gaan. Ze zijn soms te lui om het
daglicht te zien. Dan moet je achteraf ook niet zeuren.''
Ook de uitbreiding, alom genoemd als één van Europa's grootste succesen, valt
slecht bij de heren. Criminaliteit, dat is wat het oplevert, meent De Groot:
„Laatst was hier een Joegoslaaf die doodleuk zat te vertellen dat hij het zo
leuk vindt dat Nederlanders van die grote ramen in de gevels hebben. Hij ziet
dat als etalages waarachter alles keurig is uitgestald en waar je gewoon
doorheen kunt beuken om te pakken wat je pakken kunt. Dicht die grenzen, denk ik
dan.''
De Bruin zoekt de positieve Europese gedachte achter de 'tien klus-Polen die het
huis van de buren aan het verbouwen zijn'. „Ik ben heel benieuwd waar ze mee
bezig zijn. Gewoon interesse. Geen mens die me het kan vertellen. Als dát dan
Europa is, hoeft het van mij niet.''
Het landbouwbeleid dan, ooit bedoeld om de voedseltekorten tijdens en na de
oorlog in de toekomst te voorkomen, is dat dan niet geslaagd? Volgens de logica
van Wim Jansen niet: „Vijftig jaar later reist het Rode Kruis constant door
Europa om voedsel te brengen. Zelfs in Nederland worden dagelijks duizenden
voedselpakketten uitgedeeld. Wat nou voedseltekort oplossen?''
Gaat er nu echt helemaal niets goed? Zeker wel, de euro, daar heb je wat aan.
Monteur De Bruin is blij dat je nu tijdens vakanties overal met hetzelfde geld
kunt betalen, waardoor de kans dat je wordt opgelicht is verdwenen. „Je ziet nu
wat iets kost, zonder dat je daar een zakjapanner voor nodig hebt.''
Maar daar stokt het optimisme, want ook van een gemeenschappelijk veiligheids-
en buitenlandsbeleid komt bar weinig terecht, analyseren ze eensgezind. De
Bruin: „Je krijgt alle landen nooit op één lijn. Veel te veel belangen.'' De
Groot: „De Fransen zijn chauvinistisch, de Italianen zijn fascisten en
Nederland? Wij zijn gewoon het lulletje van Europa.''
Regelmatig krijgen deze mannen, 'de gewone werkmensen', bezoek van politici als
Wouter Bos, terwijl ze hun ongenoegen bespreken. „Je kent het wel: cameraploegen
erbij en maar doen alsof ze luisteren naar de gewone man,'' zegt De Groot. „ En
vervolgens handelen? Welnee. Het is gewoon een pr-stunt. Zo van: kijk eens,
plicht gedaan.'' Jansen: „Nog zoiets. Wij stemden massaal tegen de Europese
Grondwet tijdens het referendum. Gebeurt niets mee.''
Na vijftig jaar spreken 'werkmensen' Jan de Groot, Frans de Bruin en Wim Jansen
Europa bijna uit als een scheldwoord. Kan het nog goedkomen? Nee, waarschijnlijk
niet, de verschillen tusssen de landen zijn té groot, menen ze. Maar nu moeten
ze écht weer aan het werk. „Werken voor je geld. Hard en veel. Zo hoort het en
zo doen wíj dat,'' besluit De Groot. Straks, als de werkdag erop zit, drinken ze
gezamenlijk een biertje, en volgt een nieuwe praatsessie.

LOAD-DATE: March 24, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              95 of 110 DOCUMENTS



                              AD/Algemeen Dagblad

             22 March 2007 Thursday 5:00 AM (Central European Time)

Italiaans rugzakje keert terug als volwassen weekendtas

BYLINE: NIEK SCHENK

SECTION: Pg. 8

LENGTH: 270 words


NIEK SCHENK
TURIJN
De legendarische Fiat 500 keert in oktober terug in een nieuwe gedaante. Van het
Italiaanse autootje, in Nederland liefkozend olienootje of rugzakje genoemd, is
een moderne versie gemaakt. De Mini en de Kever (New Beetle) gingen hem voor.


Net als bij deze andere retro- auto's zal de introductie van de nieuwe 500
gepaard gaan met geraffineerde marketing. Hij moet een jeugdig, modieus
koperspubliek aanspreken en daarbij is niet alleen hip design de inzet, maar ook
tal van bijpassende, verleidelijke gadgets. De auto kan van binnen en van buiten
naar individuele voorkeur en desgewenst ook zeer kleurrijk worden aangekleed.
De 500 maakte in het naoorlogse Italië de gewone man mobiel, maar was ook in
Nederland populair door zijn compacte afmetingen en aaibare vormgeving.
Op 4 juli 1957 werd hij onthuld. Tot 1975 zijn er 3,5 miljoen exemplaren
gebouwd. De nieuwe Cinquecento (500 in het Italiaans) wil een halve eeuw na de
introductie van het oermodel vooral hip en volwassen zijn.
De prijs van de nieuwe 500 is nog niet bekend, maar zeker is dat hij duurder
wordt dan de huidige Fiat Panda. Hij is 3,55 meter lang en dus een stuk groter
dan het 2,97 meter korte model van destijds. Het interieur is hierdoor
aanzienlijk ruimer, zeg maar een forse weekendtas.
Als vanouds is de Fiat uitsluitend als driedeurs leverbaar. Hij wordt
geproduceerd in Polen. Daar rolt ook de nieuwe Ford Fiesta van de band, die
dezelfde technische basis krijgt. Beschikbaar zijn drie zuinige en schone
motoren: 1.2 en 1.4 benzinemotoren en een 1.3 diesel. Ze kunnen alledrie worden
gekoppeld aan een vijf- of zesversnellingsbak.

LOAD-DATE: March 22, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              96 of 110 DOCUMENTS



                              AD/Algemeen Dagblad

            14 March 2007 Wednesday 5:00 AM (Central European Time)

Brieven

SECTION: Pg. 21

LENGTH: 684 words


Kinderen
Moeder verbergt kind voor vader in Spanje (AD 13-3). Meten met twee maten is
dit. Woont de vader in het buitenland dan brengt de politie hem zijn kinderen.
Vaders in Nederland met gedeeld gezag krijgen geen enkele hulp, zelfs al houdt
de moeder de kinderen jarenlang bij hen weg. Sommige moeders houden met opzet de
kinderen weg bij de vaders. Dit kunnen ze doen zonder gestraft te worden. De wet
faalt op dit punt volledig, gezien de duizenden vaders die hun kinderen nooit
meer zien.


Mevr. P. Overgaauw, Hoogvliet.
Kinderen (2)
Ik heb diep medelijden met alle kinderen die worden ontvoerd of verborgen door
één van de ouders om de andere ouder het kind niet te gunnen. Ik hoop dat deze
kinderen in de toekomst geen nadeel zullen ondervinden van deze jeugdervaring.
Ineke Kuiper, Warnsveld.
Schadeclaim
Meteen schadeclaim voor burger die agent aanvalt (AD 12-3). 'Betaling van
schadeclaim opgelegd door de rechter blijft vaak uit. omdat de dader geen geld
heeft'. De genoegdoening voor de gedupeerde agenten is dan slechts het moment
van uitspraak. De 'kale kippen waarvan geen veren zijn te plukken' komen er dan
wel erg makkelijk af. Een weekje logies in de politiecel inclusief ontbijtje van
water en brood lijkt me nuttiger.
E.M. Buurma, Ede.
80 km-zone (2)
Wat nou, 80 km-zone mislukt. Het was toch om de stank en de herrie te
verminderen? Bovendien is het veel veiliger en prettiger rijden geworden.
Doordat er geen snelheidsverschillen zijn tussen de verschillende rijbanen kun
je veel makkelijker en veiliger invoegen. Wel gaat de rechtse baan meestal te
langzaam, waarschijnlijk door slecht afgestelde snelheidsmeters. Dan ga je toch
links rijden!
Henk van Roekel, Rijswijk.
80 km-zone (3)
Verkeersdeskundigen bedenken achter hun bureau een model van de werkelijkheid en
als die anders blijkt te zijn, is dat de schuld van die domme automobilist, die
toch moet weten dat hij zich niet zo strikt aan de regels moet houden. Die domme
automobilist wist allang dat je extra filevorming krijgt als je op drukke
trajecten snelheidsbeperkingen gaat instellen en met felrode lichtborden boven
de weg gaat aankondigen, maar ja, zijn mening werd nooit gevraagd.'
H. van der Weijden, Alphen aan den Rijn.
80 km-zone (4)
Het mislukken heeft niets met de automobilisten te maken. De oorzaak is
trajectcontrole. Hierdoor rijden auto's niet harder maar langzamer dan 80
vanwege de kans op boetes. Alles rijdt naast elkaar, krampachtig net niet te
hard. Het verkeer is een dikke stroop. Dynamiek is verdwenen. Inhalen is taboe.
Maar ja, inkomsten overheid zijn belangrijker dan goed verkeersbeleid.
D.J. Becking, Bodegraven.
Paspoort
Heel voorbeeldig is Saïd M'Barki: je kunt integreren zonder Nederlands paspoort
(AD 13-3). De nationaliteit van de 'gewone' burger hoeft niet ter discussie te
staan. Van beleidsmakers daarentegen mag men wel verwachten dat zij geen halve
Nederlanders zijn, zoals nu het geval is met enkelen die twee paspoorten
bezitten. In artikel 3 van de Grondwet staat dat elke Nederlander een
overheidsfunctie mag bekleden. Ik begrijp daaruit, elke honderd procent
Nederlander en niet elke Nederlander die tevens een andere nationaliteit bezit.
S.S. SheoratanBalraadjsing, Rotterdam.
Abortus
Over de ruggen van de desbetreffende vrouwen wil ons kabinet beslissen over
adoptie of abortus (AD 13-3). Als afstandsmoeder weet ik goed wat er met je
gebeurt als je je kind ter adoptie moet afstaan. Dat heeft zeker consequenties
voor moeder en kind. Denken de heren zich te kunnen verplaatsen in de
gevoelswereld van deze vrouwen? Het is een slecht plan. Praat als regering eens
met betrokken partijen. Wordt men zeker wijzer van.
T. van den Ende, 's-Gravenzande.
Voedsel
Restaurant gooit kwart eten weg (AD 9-3). In restaurants wordt soms overdadig
veel eten geserveerd of in buffetvorm neergezet. Dan valt het mij op dat het in
Nederland gek wordt gevonden om aan de ober te vragen de restjes, zeker het
vlees en vis in een plastic doosje of zakje te doen, de bekende doggybag. In
Kaapstad (Zuid-Afrika) vraagt de ober zélf of je het mee wilt nemen. Dat moeten
ze hier ook invoeren.
Henny de Bakker, Zwijndrecht.

LOAD-DATE: March 14, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              97 of 110 DOCUMENTS



                              AD/Algemeen Dagblad

             13 March 2007 Tuesday 5:00 AM (Central European Time)

De Russische president Poetin (foto) heeft met een machtswoord het voetbal
teruggegeven aan het....

SECTION: Pg. 3

LENGTH: 100 words


De Russische president Poetin (foto) heeft met een machtswoord het voetbal
teruggegeven aan het volk. Het staatshoofd heeft ervoor gezorgd dat de
voetbalwedstrijden uit de hoogste divisie niet in zijn geheel achter de
betaaldecoder verdwijnen. Betaalzender NTW had aanvankelijk voor 80 miljoen euro
de uitzendrechten verworven van de Russische competitie. Kijken naar voetbal zou
tien euro per maand gaan kosten.
Poetin greep vorige week in. Hij was het niet eens met de overeenkomst, omdat in
zijn ogen het gewone volk daarmee het voetbal verloor.
PRESIDENT POETIN GEEFT RUSSISCH VOLK HET VOETBAL TERUG

LOAD-DATE: March 13, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              98 of 110 DOCUMENTS



                              AD/Algemeen Dagblad

              12 March 2007 Monday 5:00 AM (Central European Time)

Schellinkje, socialistische droom van Plasterk - ARNO IS VERBAASD

SECTION: Pg. 18

LENGTH: 292 words


Verrassend, de keuze van Ronald Plasterk (PvdA) als minister van Cultuur. Niet
in de laatste plaats omdat de kersverse bewindsman ogenschijnlijk weinig gemeen
heeft met de christelijke theekrans en socialistische
geitenwollensokkenfokkersvereniging die Nederland besturen. Over de frisse
inbreng van excellentie Plasterk in het nieuwe kabinet hoeven we ons na diens
eerste beleidsvoornemen geen illusies te maken.


Als het aan de minister ligt keert in theaters het schellinkje, de beroerdste
plaats in de zaal, terug. Omdat Plasterk in de kunstsector 50 miljoen aan
subsidies wil bezuinigen, leek het hem passend het schellinkje af te stoffen. Zo
is de zaal maximaal bezet en kunnen - oude socialistische droom - de schone
kunsten het gewone volk verheffen.
Het volk? Dat tuigt elkaar af op voetbaltribunes of zit met de broek op de
enkels (chips en bier binnen handbereik) te staren naar de softporno van de
commericiële tv-zenders. Ik zie het al voor me: de F-side voor drie euro bij een
experimenteel ballet.
De bezittende klasse, vuige onderdrukker van den arbeider, mag weliswaar op
plaatsen zitten waar je geen chronische nekkramp oploopt, maar voor niets gaat
de zon op. 'Maak het galaconcert op vrijdagavond flink duurder. De mensen die
daar op afkomen, kunnen het toch wel betalen'. Aldus onze nieuwe cultuurpaus. De
werkende klasse de muse door de strot duwen en de bourgeoisie de rekening
presenteren.
Nog even en we zitten, met een krakende elpee van de Stem des Volks op, met z'n
allen in kluphuis De Rode Vaan koppen van Drees en Kok te kleien. Terwijl je
Ronald tijdens een opvoering van Toneelkollektief Artistieke Aksie ('Hun strijd,
onze strijd, solidariteit!') helemaal bovenin het tejater hoort verzuchten:
'Maar ik zie helemaal niks...'

LOAD-DATE: March 12, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              99 of 110 DOCUMENTS



                              AD/Algemeen Dagblad

            27 February 2007 Tuesday 5:00 AM (Central European Time)

Dialoog

BYLINE: JACOBINE GEEL

SECTION: Pg. 4

LENGTH: 340 words


Tegenover politici staan de 'gewone' Nederlanders

De politiek wijst de door Geert Wilders geplande motie van wantrouwen tegen de
bewindslieden Aboutaleb en Albayrak in grote meerderheid en felle bewoordingen
af. Het zou 'platte politiek' zijn, en Wilders zou iedere politieke fatsoensnorm
overschrijden door zo massief bezwaar te maken tegen beider dubbele
nationaliteit.

Tegenover de politici staan de 'gewone' Nederlanders. Meer dan zestig procent
van hen vindt dat Wilders een punt heeft. De rel in wording zorgt zelfs al weer
voor dalende steun voor regeringspartijen CDA en PvdA. In de peilingen dan
natuurlijk, de kunstmatige werkelijkheid die de echte steeds vaker op de hielen
zit. Maar welke werkelijkheid ook de meest ware zal blijken, duidelijk is in
ieder geval wel weer dat Den Haag en de rest van Nederland niet zomaar op één
lijn zitten. Nieuwbakken fractievoorzitter van de Christenunie Arie Slob wil dat
de regering in haar honderd dagen van dialoog ook gaat praten met politieke
partijen. Maar waarom? Die partijen zijn nou juist de enige gesprekspartners van
de regering voor wie gedurende de hele zittingstermijn spreektijd geregeld is.
Ik zou een andere richting uitkijken: niet alleen praten met vertegenwoordigers
van maatschappelijke organisaties - het klassieke poldermodel - maar een middel
bedenken om juist de mening van de gewone burger te horen. Niet lukraak, niet
via een enquête door Maurice de Hond, maar gestructureerd, over een aantal
onderwerpen die iedere burger raken en waarover diepgaand onderling gesprek al
een eerste stap op weg naar meer leefbaarheid zou betekenen. Hoe nader tot
elkaar te komen in dit land dat feitelijk steeds meer bewoond wordt door mensen
met meer dan één nationaliteit, zou een van die onderwerpen kunnen zijn. De
voorgenomen dialoog van de regering is een prima idee. Maar laat in de
vormgeving zichtbaar worden dat Nederland niet meer alleen een land is van
overheden en instituten, maar ook van individuele burgers die door hun overheid
graag serieus genomen willen worden.

LOAD-DATE: February 26, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              100 of 110 DOCUMENTS



                              AD/Algemeen Dagblad

            16 February 2007 Friday 5:00 AM (Central European Time)

Inflatie - Veertig kilometer lopen nu een buskaartje niet meer is te betalen

SECTION: Pg. 16

LENGTH: 244 words


Een inflatie van 1.593,6 procent betekent dat de gemiddelde prijs van alle
goederen en diensten zestien keer hoger ligt dan een jaar geleden.


Een stukje zeep kost in een winkel nu 20.000 Zimbabwe dollar, omgerekend met de
officiële wisselkoers is dat ongeveer 60 euro. Voor de gewone man en vrouw in de
straat betekent dat studeren bij kaarslicht, en buskaartjes die in twee maanden
tijd drie keer zo duur worden. Mensen kiezen er daarom voor afstanden van
veertig kilometer en meer te voet af te leggen.
Met sterke prijscontroles hoopt de overheid de eerste levensbehoeften binnen het
bereik van de armsten te houden. Maar daardoor eindigen bakkers achter tralies,
omdat ze hun brood tegen kostprijs plus een beetje winst willen verkopen.
Maandverband is zo duur geworden dat vrouwen liever oude doeken gebruiken.
De instorting van de economie heeft naar schatting 80 procent van de
beroepsbevolking formeel werkloos gemaakt. Banen zijn er niet meer. Bij gebrek
aan formele economie werkt iedereen in de informele economie. Alleen voor
zwarthandelaars is geld te verdienen, of anders ligt er voor iedereen met
spierbundels nog een kansje in diamantmijnen.
De groeiende armoede is president Mugabe een doorn in het oog. Vorig jaar
geleden liet hij bulldozers afrekenen met 'het vuilnis van de samenleving': de
daklozen die voor zichzelf krotten hadden gebouwd.
Het inklappen van de gezondheidszorg heeft de levensverwachting verlaagd van 58
jaar in 1987 tot 37 jaar in 2003.

LOAD-DATE: February 15, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              101 of 110 DOCUMENTS



                              AD/Algemeen Dagblad

            12 February 2007 Monday 5:00 AM (Central European Time)

'Als je op tv bent, denken mensen dat je binnen bent. Maar je wordt nooit rijk
in een band' - Het is mooi geweest voor Jan Keizer

BYLINE: ARNO GELDER

SECTION: Pg. 18

LENGTH: 1206 words


ARNO GELDER

Uitspanning Old Dutch in Volendam is ook deze middag weer het zenuwcentrum van
de Palingpop.
In het etablissement aan 'de Dijk' treffen we Volendams nieuwste ontdekking de
3J's (Jaap de Witte, Jan Dulles en Jaap Kwakman) in druk gesprek en we zien er
Jan Smit in het wild rondlopen. Dan moet ook Jaap Buijs in de buurt zijn. En
inderdaad, de manager van Jan zit achter een plantenbak in bespreking, zuigend
op zijn onafscheidelijke sigaret.


Jan Keizer beziet de tafereeltjes met de glimlach van een routinier. Hij schudt
handen, knikt minzaam, maakt een grapje. Binnen de grote Volendamse
muziekfamilie geldt Keizer als de peetvader, de wijze nestor die al veertig jaar
lang onverminderd triomfen als zanger en componist van de Band Zonder Naam
viert.
Maar Keizer is ook de ontdekker van Jan(tje) Smit, het exportproduct dat in
waarde de garnalenuitvoer van het vissersdorp inmiddels verre heeft overtroffen.
Toch laat de voorman van BZN zich nooit op enig wapenfeit voorstaan. Bescheiden,
nuchter, hardwerkend, aards; Jan Keizer is gevlochten uit stug scheepstouw.
En waar idool Jan Smit in boxers van C&A op tv paradeert, daar hangt boven de
deur van Old Dutch een portret van Jan Keizer in Volendams kostuum met
meerschuimen pijp tegen een oud-Hollands tegeldecor. De lach is meer
ongemakkelijk dan ontspannen, de pose die van Jan Modaal.
,,Ons succes,'' zegt hij, ,,is dat we zo ver-schrik-ke-lijk normaal zijn. Zo
doodgewoon. Toen we met Mon amour een enorme hit hadden, ging ik met m'n
broodtrommeltje onder de arm naar het repetitielokaal in Monnickendam. Later
reisden we de hele wereld over voor onze tv specials. Dan lag ik op een wit
strand, nippend aan een pina colada, terwijl het vrouwelijk schoon passeerde.
Maar ik dacht altijd aan Volendam en aan Marie, m'n vrouw. En aan de kinderen
natuurlijk. Nee, ik heb nooit buiten de pot gepiest. Nóóit! Had gekund hoor.
Opgewonden vrouwelijke fans die met dozen bonbons en bossen van soms tachtig
rozen de kleedkamer opzochten. 'Mag ik een zoen Jan?' Nou, vooruit dan maar.
Maar daar bleef het bij. Een glaasje ja, maar nooit te veel. Een keer heb ik een
stickie gerookt. Was aan mij niet besteed.''
Na veertig jaar valt het doek voor BZN. De groep neemt momenteel afscheid met
een tournee, die in juni eindigt in de Rotterdamse Ahoy. ,,Dan,'' zegt Jan
Keizer, ,,is het afgelopen. Klaar. Het is mooi geweest. Dat gevoel hebben we
allemaal, ook daar zijn we nuchter in. Tranen? We zien wel veel fans met
roodomrande ogen aan de rand van het podium. Maar zelf? Ach, wie weet. Toen we
het daar over hadden, zei onze toetsenist Dick Plat: 'Leg dan wel een bos uien
onder het orgel'.''
Voor Jan Keizer zijn het mooie, maar slopende jaren geweest. Zonder Marie, zegt
hij, had hij het niet volgehouden. ,,Mijn vrouw was en is de thuisbasis. Ze was
er altijd voor de kinderen, ik veel minder door mijn werk. In 1999 had ik het
aan m'n hart; zware operatie, vier omleidingen. Toen besefte ik wat een
fantastische vrouw ik had. Later zei ze: 'Je had jezelf niet willen zien Jan.
Lijkwit, ik kón er niet naar kijken. Al die pijpen en slangen...'
Ik ging al heel snel naar huis. Een vriend zei: 'Jan, na een paar dagen zetten
ze je d'r al uit. En je krijgt de messen gewoon mee.' Eerst zag ik mezelf in een
leunstoel zitten. Met pantoffels aan voor het raam. Nooit meer zingen, ik was
wel doormidden gezaagd hoor. Maar mijn opgewektheid heeft me gered. Ik maakte
plannen, wílde per se weer terug op de bühne. Vijf maanden later stond ik er.''
Een familie van bijters en volhouders, dat waren de Keizers. Moeder Keizer
naaide voor het hele dorp bruidsjurken, vader werkte in de fabriek die kussens
voor Volkswagen maakte. In zijn vrije tijd was hij Tino Rossi, geliefd
chansonnier in Volendam en omstreken. ,,Ik vond zijn repertoire vreselijk,''
zegt Jan Keizer. ,,De Beatles, de Stones - dat was het. Vader zong te
zoetgevooisd. Maar als zanger van BZN en solist greep ik later dikwijls terug
naar die muziek.''
De dood van zijn broertje Henkie trok een blijvend spoor van verdriet door het
gezin. ,,Ouders komen nooit over het verlies van een kind heen. Henkie had
leukemie, hij was 5. We baden elke dag voor hem. Ik zocht hem op de fiets op in
Purmerend, maar mocht niet naar binnen, terwijl hij doodging. Huilend ben ik
teruggereden.''
Zelf is hij 'gezegend' met drie prachtkinderen'. ,,Louis is ingenieur, bezig in
de projectontwikkeling. Nelly is kapster en Hans is de boekhouder van de
familie, op die jongen ben ik zó trots. Hans haalt diploma na diploma. Dat had
ik ook graag gewild. Ik keek op school uit het raam naar voetbal, ik was geen
goede leerling. Later ben ik met Cees Tol en Mary Tuyp, de vrouw van Jan, nog
naar de avondmavo gegaan. De fanatiekste klas ooit. Ik had alleen maar negens en
tienen. Je merkt bij mensen die hebben gestudeerd dat ze een mening vormen, iets
onder woorden kunnen brengen. Daar ben ik soms jaloers op.''
Hij geniet van zijn verzameling Japanse koikarpers, de kleinkinderen Jurrian,
Sem en Robbie, ('Robbie en ik, dat is gewoon één gezicht. Echt, die kleine is zó
van me afgesneden') tennissen en schilderen. ,,Daar verlies ik me echt in.
Lekker in de weer met zo'n priegelig tafereeltje. Ja, ik heb volgens de leraar,
mijn zwager, wel talent. Al heb ik soms moeite met kindergezichtjes. Dan zijn
soms net de Daltons uit Lucky Luke.
Laatst kwam een Duitse vrouw tijdens naar een concert naar me toe. Ze wilde een
schilderij kopen, een echte 'Kaiser'. Alsof ik die in bosjes achter het podium
staan. Ik heb er haar later een verkocht. Keurig prijsje, ik draai fans geen
poot uit.''
Hij kan er goed van leven, maar multimiljonair? Nee, dat is hij van BZN niet
geworden. ,,Als je één keer op tv bent, denken mensen dat je meteen binnen bent.
In een groep krijgt iedereen een salaris. Je wordt nooit rijk in een band. Nee,
ik heb me nooit miskend gevoeld. Wél was ik echt pissig dat BZN pas in 2001 een
Edison ontving. Man, we waren al dertig jaar bezig. Ik had echt de pest in.
Critici hadden het vaak over muzak. Pfff, wij hebben een écht eigen geluid. Wie
zegt ons dat na? Ik vind: kom eens kijken bij een concert. Dan hóór je de echte
BZN.
Ooit was een leerling-journalist van een krant aanwezig. Die jongen had al z'n
vooroordelen al op papier staan. Hij stond in een hoekje van de schouwburg
achter een pilaar. Want stel je voor dat hij bekenden zag. Na afloop was die
jongen hartstikke enthousiast. Had-ie nooit verwacht.''
Ook Annie Schilder is uitgenodigd om het laatste concert van BZN in Rotterdam
bij te wonen. De zangeres verliet in 1984 BZN om voor haar 2-jarige dochtertje
te zorgen, maar het is een publiek geheim dat het niet meer boterde tussen Annie
en de rest.
,,Bij mij,'' zegt Jan Keizer, ,,is er nul rancune. Ik zie haar af en toe in het
dorp. We groeten elkaar gewoon. En wat mij betreft drinken we na afloop in de
foyer een lekkere borrel. Zoals volwassenen.
Of ik vrienden heb overgehouden aan die veertig jaar? Mmmm. Ja, Jan Rietman. En
Wolter Kroes, een warme persoonlijkheid. Maar échte vrienden die voor je
klaarstaan? Die heb je niet in dit vak. Daarvoor is het vluchtig, te egoïstisch
ook. Godzijdank heb ik Marie. Die gaat ook mee met mij als ik alleen optreed,
want ik ga door als solist, hé? En zonder Marie geen Jan Keizer.''

LOAD-DATE: February 11, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              102 of 110 DOCUMENTS



                              AD/Algemeen Dagblad

           7 February 2007 Wednesday 5:00 AM (Central European Time)

QUOTES

SECTION: Pg. 16

LENGTH: 357 words


,,Ik ben blij dat er nog mensen zijn die waarderen wat je doet. Vooral omdat ik
stilaan de indruk krijg dat dat een zeldzaam ras aan het worden is. Ik ben blij
met elk ruggensteuntje dat ik krijg.''


Wielrenner Ton Boonen in Het Belang van Limburg.

,,Wielerliefhebbers weten hoe hard wij moeten werken, maar de mening van Jan
Modaal is blijkbaar veranderd. Toen ik vorige week naar Zaventem reed, kwamen er
mensen naast me rijden die gebaren zaten te maken, gestes die slikken en spuiten
nabootsten.''
Nogmaals Boonen.

,,Wielrennen is de ideale leerschool voor het leven. Dat was in mijn tijd zo,
dat is nog niet veranderd. Discipline en trainen brengen je naar een bepaald
niveau. Talent, motivatie en passie voor wat je doet, maken het verschil. Geloof
me, je haalt het niet met pillen.''
Wielerlegende Eddy Merckx in hetzelfde interview.

,,Een DNA-test was voor verkrachters en moordenaars, nu dus ook voor
wielrenners.''
Columnist Hugo Camps in NRC Handelsblad.

,,Ik werd geopereerd op 11 september, nine-eleven. Maar op deze elfde september
ging het gelukkig wel goed.''
Wereldkampioen polsstokhoogspringen Rens Blom in de Volkskrant.

,,Nu zal er in het stadion worden omgeroepen: here is the defending champion
Rens Blom, the Flying Dutchman. En dan zal ik denken: nou wordt het tijd om te
vliegen.''
Nogmaals Blom. Hij richt zich na een lange periode van blessures op de WK in
Osaka.

,,Sport is geen kwestie van geld.''
Balasz Ligart, bondscoach van de schoonspringers, in Trouw.
,,De volgende dag heb ik alle kranten bekeken, maar nergens stond iets over de
ramp. Nergens! In één krant stond een berichtje dat er een klein ongelukje was
geweest. Toen dacht ik echt dat ik het gedroomd had.''
Voormalig toptennisser Andrei Tsjesnokov op de website van Sportweek. Hij was in
1992 als toeschouwer aanwezig bij Spartak Moskou - Haarlem. Op de tribune stierf
een groot aantal toeschouwers, maar dat werd destijds verzwegen door de
autoriteiten.

,,Ik alleen al heb die avond zeker honderden doden gezien. Dus het moeten er
veel meer zijn dan 66. Ik ga zelf uit van enkele honderden doden.''
Nogmaals Tsjesnokov. Later werd een officieel dodental van 66 opgegeven.

LOAD-DATE: February 6, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              103 of 110 DOCUMENTS



                              AD/Algemeen Dagblad

             5 February 2007 Monday 5:00 AM (Central European Time)

Vies vet toch nog nuttig als bio- diesel

BYLINE: WALTER DEVENIJNS

SECTION: Pg. 16

LENGTH: 409 words


WALTER DEVENIJNS
WAGENINGEN

Autobenzine is duur. Alternatieve brandstoffen rukken op, gesteund door de
broeikasdiscussie. Frituurvet is óók een brandstof, als je het maar bewerkt.
Directeur-ingenieur Bert Verhoek van het Wageningse bedrijfje Bio-D is 'gek' op
het vet. Hij en zijn collega Arthur Rep rijden sinds vorig jaar bijna elke dag
rond met hun tankvrachtauto om bij speciale verzamelpunten frituurvet op te
halen.


Het vet leveren ze af bij een Duitse fabriek die er biodiesel van maakt. Goed
voor het milieu, want dieselauto's kunnen rijden op biodiesel. Dat zorgt ervoor
dat de uitstoot daalt van Co2, het gas dat het broeikaseffect stimuleert.
Verhoek en Rep denken dat zij een gat in de markt hebben ontdekt. Bij de grote
bedrijven of de horeca wordt al frituurvet opgehaald, maar de gewone burger werd
overgeslagen. ,,Frituurvet heeft een groot nadeel: waar moet je het kwijt als
consument?'' zegt Verhoek. De vuilnisbak wordt er vies van en de riolering kan
het goedje niet aan. Verhoek en Rep, de enige twee medewerkers van het jonge
bedrijfje, richten zich wél op de huis-, tuin- en keukenpatatbakker.
Met steun van onder meer de provincie Gelderland plaatsen ze bij de supermarkten
en op de gemeentelijke milieustraten oliecontainers. De consument kan zijn
plastic fles met afgewerkt frituurolie erin gooien. Bio-D doet de rest. ,,De
containers legen we in onze zelf ontwikkelde vrachtwagen. Een wals plet de
flesjes, terwijl het vet wordt verzameld in een tank van 8000 liter. Als hij vol
is, rijden we naar een Duitse verwerkingsfabriek. Die maakt er weer biodiesel
van. Een product dat vooral in Duitsland erg populair is,'' weet Verhoek.
Nederland was tot voor kort nog niet zo 'aan' de biobrandstof, maar de vraag is
sinds begin dit jaar wel fors gestegen. De overheid heeft het mengen van
fossiele, gewone brandstof met biobrandstoffen als biodiesel na jaren aarzelen
verplicht gesteld. Er wordt slechts twee procent bijgemengd, maar dat zijn wel
veel liters.
Het jaarlijks verbruik wordt geschat op drie miljoen hectoliter. In 2010 loopt
dat op naar de 10 miljoen, want tegen die tijd moet het aandeel in de tank van
biodiesel en bio-ethanol (voor benzineauto's) bijna zes procent bedragen.
Binnenkort wordt er in de buurt van Amsterdam ook een biodieselfabriek geopend.
Het tweetal richt zich vooral op Utrecht, Gelderland en Noord-Brabant. Verhoek:
,,We zijn net in Nijmegen begonnen. Eind dit jaar willen we in het hele land
aanwezig zijn.''

LOAD-DATE: February 4, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              104 of 110 DOCUMENTS



                              AD/Algemeen Dagblad

             26 January 2007 Friday 5:00 AM (Central European Time)

Tot nu toe

SECTION: Pg. 16

LENGTH: 109 words


In de jaren '50 van de vorige eeuw hadden uitsluitend welgestelde burgers en
grote bedrijven een bank- of girorekening. De 'gewone man' betaalde contant en
kreeg zijn salaris in een papieren zakje.
In 1959 voerde de Twentsche Bank de eerste salarisrekening voor particulieren
in. In 1967 kwamen de banken met de betaalcheque mét betaalpas.
Toen het mogelijk was kaarten automatisch te lezen, verdrong de acceptgiro de in
1955 ingevoerde ponskaart.
Na een proef in 1968 verschenen de eerste geldautomaten in 1984 in het
straatbeeld. Een jaar later volgde de eerste elektronische betaling met een
pinpas.
In 1997 begon de Rabobank als eerste met internetbankieren.

LOAD-DATE: January 25, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              105 of 110 DOCUMENTS



                              AD/Algemeen Dagblad

            20 January 2007 Saturday 5:00 AM (Central European Time)

Zeven bomexperts in Cambodja dood na exploderen van anti-tankmijnen

SECTION: Pg. 14

LENGTH: 136 words


PHNOM PEN
Zeven mijnopruimers zijn gisteren omgekomen toen ze aan het werk waren in een
mijnenveld in de Cambodjaanse provincie Battambang.


De slachtoffers, vier mannen en drie vrouwen, vielen toen twee antitankmijnen
door nog onbekende oorzaak gelijktijdig ontploften.
De lichamen van drie van de slachtoffers werden volledig uiteengereten, aldus de
Cambodjaanse mijnopruimingsdienst.
Tot nu toe kwam volgens de dienst slechts één opruimer om het leven doordat er
een mijn ontplofte. Wel vallen onder gewone burgers geregeld doden en gewonden
door mijnexplosies. Vorig jaar waren dat er 418.
In Cambodja liggen na dertig jaar oorlog en strijd nog vier tot zes miljoen
mijnen en andere explosieven in de grond.
De gisteren ontplofte mijnen werden volgens de mijnopruimingsdienst in de jaren
'80 gelegd door de Rode Khmer. (AP)

LOAD-DATE: January 19, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              106 of 110 DOCUMENTS



                              AD/Algemeen Dagblad

             15 January 2007 Monday 5:00 AM (Central European Time)

Medewerkers jeugdzorg willen meer bescherming

BYLINE: TONNY VAN DER MEE

SECTION: Pg. 2

LENGTH: 220 words


TONNY VAN DER MEE
AMSTERDAM
Medewerkers van de bureaus Jeugdzorg moeten veel beter worden beschermd. Politie
en justitie moeten agressie tegen hulpverleners eerder aanpakken en zwaarder
bestraffen. Dat stelt de directie van het Bureau Jeugdzorg in Amsterdam na een
reeks incidenten.


Het bureau is in overleg met het Openbaar Ministerie over scherpere
veiligheidsmaatregelen. Volgens de directie lopen medewerkers aanzienlijke
risico's in hun werk, maar worden ze bij agressie behandeld als gewone burgers.
,,Je moet echt hard bewijs hebben, wil een dader kunnen worden aangepakt,'' zegt
een woordvoerster. ,,Zonder extra bescherming van rechtswege kunnen de
jeugdhulpverleners hun werk dan ook niet veilig doen.''
Na het laatste incident in Amsterdam is de maat vol bij de directie en het
personeel. Een 44-jarige man belaagde twee medewerkers uit woede over een
uithuisplaatsing van zijn kind. Hij sprong op de rijdende auto van de twee
mannen en bleef zo enkele kilometers op de snelweg plakken.
Het incident is het vijfde binnen een jaar tijd in Amsterdam waarbij sprake is
van ernstige bedeiging en geweld. De directie vindt het niet te verkroppen dat
agressieve cliënten er zo makkelijk van afkomen. ,,En bij de incidenten heb ik
de scheldpartijen niet eens meegerekend. Dat beschouwen we al als een emotie die
erbij hoort.''

LOAD-DATE: January 14, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              107 of 110 DOCUMENTS



                              AD/Algemeen Dagblad

             12 January 2007 Friday 5:00 AM (Central European Time)

in memoriam - Emotioneel voorvechter van de belangen van de gewone man

SECTION: Pg. 14

LENGTH: 243 words


AMSTERDAM
Vakbondsleider Herman Bode zal altijd herinnerd worden om de legendarische
woorden die hij in 1980 sprak bij een demonstratie tegen ingrijpen in de cao's
en het ontkoppelen van lonen en uitkeringen. Uit angst voor krakersrellen was de
bijeenkomst verplaatst van de Dam naar de RAI. Toen de menigte riep om een mars
op de Dam, sprak Bode met trillende stem en onder luid gejuich: ,,Willen we naar
de Dam? Dan gaan we naar de Dam!''


De vakbondsman in hart en nieren overleed woensdagmiddag, 81 jaar oud. De FNV
betreurt het verlies van een man met grote verdiensten voor de vakbeweging. De
Twentse arbeiderszoon was vakbondsbestuurder van zijn 28ste tot aan zijn
pensioen. Van 1982 tot 1985 was hij de eerste vice-voorzitter van de FNV onder
Wim Kok. Hij zette zich altijd sterk in voor de bestrijding van armoede en de
aantasting van de sociale zekerheid.
FNV-voorzitter Agnes Jongerius noemt hem 'warm, gedreven, heel herkenbaar voor
werknemers'. „Hij was zeer betrokken bij het lot van werklozen en
arbeidsongeschikten.'' Jongerius noemt het een bijzondere verdienste dat Bode in
een tijd van sterk oplopende werkloosheid een plek in de vakbeweging wist te
bevechten voor mensen zonder baan.
Onder de kabinetten Van Agt en Lubbers werd Bode geconfronteerd met scherpe
aanvallen op de sociale zekerheid die in de jaren daarvoor was opgebouwd. Op
felle en emotionele toon zette hij zich in voor de belangen van de 'gewone man'.
(ANP)

Herman Bode
(1925-2007)

LOAD-DATE: January 12, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              108 of 110 DOCUMENTS



                              AD/Algemeen Dagblad

             12 January 2007 Friday 5:00 AM (Central European Time)

Schaatsen is oorlog

BYLINE: DANIEL DWARSWAARD

SECTION: Pg. 17

LENGTH: 583 words


DANIEL DWARSWAARD

Alsof ze in een rollercoaster zit. Een stressvolle rush waar je liever niet in
wilt zitten. Dat gevoel heeft Nance overgehouden aan de afgelopen weken. De
presentatrice van het SBS-programma Sterren dansen op het IJs kan zich een
rustiger voorbereiding op de liveshows voorstellen. ,,Het gekke is dat er vorig
jaar natuurlijk ook al een ijsoorlog aan de gang was, maar daar heb ik me niets
van aangetrokken. Nu is dat anders. Ik merk dat ik als presentatrice wordt
meegesleurd. Je kunt niet anders dan je druk maken om wat de concurrentie
doet.''


Die concurrentie is Dancing on Ice. Vorig seizoen konden miljoenen
ijsdansfanaten beide programma's volgen, omdat SBS6 op vrijdag en RTL4 op
zaterdag uitzond. Dit jaar hielden beide commerciële stations de startdatum zo
lang mogelijk geheim om de concurrentie niet wijzer te maken. Uiteindelijk
beginnen de shows dus precies tegelijk.
,,Ik doe niet mee aan welke oorlog ook,'' zegt John Williams, vorig jaar
deelnemer en nu met Martijn Krabbé presentator van RTL's Dancing on Ice. ,,Ik
ben hartstikke trots dat ik deze show mag doen. Het zou zonde zijn als ik me dan
druk zou maken om een zogenaamde 'ijsdansoorlog'. Ik sluit me zo veel mogelijk
af van de ophef. Ik sta nu lekker op dat ijs te zweten. Ik geniet ervan, dat
vind ik ietsjes belangrijker.''
Het lijkt makkelijker gezegd dan gedaan, want twee shows op hetzelfde tijdstip
schreeuwt om vergelijking.
Nance: ,,Ik vind het moeilijk om te zeggen: wij zijn beter of zij zijn beter,
want hoewel het allebei om schaatsen gaat, verschillen we van elkaar. RTL heeft
echt het Engelse format en wij hebben daar onze eigen draai aan gegeven. Ik heb
het gevoel dat wij dichter bij de mensen staan. Ik zou bijna zeggen dat onze
show wat knusser is. Iets sfeervoller, gezelliger. RTL is wat chiquer denk ik.''

Williams: ,,Dat hoor ik wel vaker. Als dat door de publieke opinie wordt
gedacht: het zij zo. Als kandidaat en nu als presentator heb ik daar weinig van
gemerkt. Volgens mij zijn het allebei gezellige shows.''
In een poging de kijker te lokken, doet aan de RTL-variant op de valreep ook een
onbekende Nederlander mee. Bij SBS is via een skate-off, waarin onder anderen
Patty Brard haar schaatskunsten vertoonde, juist nóg een bekend gezicht aan het
deelnemersveld toegevoegd. ,,De kijker kan altijd stemmen op zijn of haar
favoriet, maar nu doet er een kijker écht mee,'' zegt Williams. ,,Misschien is
diegene volgende week al een BN'er. Prachtig toch? Het is een soort 'dankjewel'
naar het publiek toe.''
Nance: ,,Een onbekend iemand mee laten doen heeft ook wel wat, moet ik eerlijk
zeggen. Maar ik vraag me af of het wel in het geheel past. Er wordt vaak
geroepen: al die bekende Nederlanders, waarom niet eens de gewone man. In dat
opzicht vind ik het een goed idee. Aan de andere kant: we pretenderen een
nuchter land te zijn. Maar als er BN'ers op televisie zijn, worden we toch op
één of andere manier wild.''
Vorig seizoen won SBS, mede doordat deze show eerder begon, de slag van RTL, dat
eveneens op een miljoenenpubliek kon rekenen. Toen stonden de shows echter nog
niet lijnrecht tegenover elkaar.
,,Of het publiek de dupe is? Enerzijds wel natuurlijk. Er zijn mensen die graag
beide shows zien,'' zegt Nance. ,,Maar ja, nu is er sensatie. Dat vinden de
mensen toch ook leuk? En daarbij: de kijkers zijn nu zelf aan zet. Ze mogen
kiezen. Wie de oorlog wint? Weet je, van mijn part winnen we allebei. Schaatsen
is gewoon heel leuk om naar te kijken, dat is het belangrijkste.''

LOAD-DATE: January 12, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              109 of 110 DOCUMENTS



                              AD/Algemeen Dagblad

            6 January 2007 Saturday 5:00 AM (Central European Time)

Het eerste huwelijk van een Nederlandse prinses met een burger kan geslaagd
worden genoemd

SECTION: Pg. 11

LENGTH: 54 words


40 JAAR
SAMEN

Prinses Margriet en Pieter van Vollenhoven zijn volgende week woensdag veertig
jaar getrouwd.

Tegen hun huwelijk was veel weerstand. Een gewone burger aan het hof, kon dat
wel? Dankzij Juliana lukte het.

Er kwamen vier zoons en - later - respect en eerbetoon. Die malle kwibus met
zijn grote bril viel toch wel mee.

LOAD-DATE: January 5, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved

                              110 of 110 DOCUMENTS



                              AD/Algemeen Dagblad

             5 January 2007 Friday 5:00 AM (Central European Time)

Brieven

SECTION: Pg. 2

LENGTH: 461 words


Een lot
Wie geld belangrijk vindt, koopt geen lot (AD 3-1). De kans dat een willekeurig
persoon rijk wordt van hard werken is weliswaar groter dan de kans dat een
willekeurig persoon de hoofdprijs wint, maar voor Jan Modaal is dit niet het
geval. Aangezien u zelf zegt dat je van geld gelukkiger lijkt te worden omdat je
meer tijd (en geld) hebt om aan de leuke dingen van het leven tijd te besteden
is het dus niet zinloos om een lot te kopen. Daarnaast kun je ook niet
fantaseren over rijk worden als daar niet een, zij het een geringe, kans op is.


Erik de Vries, Winsum.
Vandalisme
Vandalisme oud en nieuw loopt fors op (AD 3-1). Tientallen miljoenen euro's aan
schade, die via verzekeringspremies en belastingen door ons allen worden
opgehoest. Om nog maar niet te spreken over de miljoenen kostende politie-inzet.
Van een zichzelf respecterende overheid zou je toch mogen verwachten, dat ze
zo'n idiote traditie van geestenverjaging zou afschaffen. Zijn we zo'n
bijgelovig volkje, dat koste wat kost deze traditie in stand moet houden? Of is
dit een indirecte vorm van circa zestig miljoen euro ontwikkelingshulp aan
China? Ik vermoed dat ordehandhaving een stuk gemakkelijker wordt als men
particulier vuurwerk verbiedt en overgaat tot een gecontroleerd afsteken hiervan
door bevoegden.
A. Groenveld, Bodegraven.
Files
Nodeloos in de file bij Rotterdam (AD 3-1). Steeds komt het weer aan de orde, 80
of 100 km/u. Onderzoek van de TU-Delft heeft uitgewezen dat bij 90 km/u de
doorstroming optimaal is. Dit getal komt geen enkele keer voor als het gaat om
het aanpassen van de snelheden. Als dit een optimale doorstoming geeft, dan
snijdt het mes aan twee kanten: minder file, gelijkmatiger verkeer en daardoor
minder vervuiling. Men gaat bij het ministerie een beetje rigide om met allerlei
waarden. Voorbeeld: A4 Leidschendam-Zoeterwoude met een maximum van 100 km/u.
Niemand houdt zich daaraan en rijdt minstens 120 km/u, maar vanwege het milieu
mag men niet sneller dan 100 km/u en zo zijn er nog wel wat voorbeelden te
vinden in dit land. Als het op papier maar klopt, dan is men in Den Haag
gelukkig.
J. de Graaf, Hoofddorp.
Zeehondjes
Door de storm gescheiden van zijn moeder (AD 3-1). Aandoenlijk die zeehondjes,
maar in het wild levende dieren moet je met rust laten. Er wordt hier in
natuurlijke processen ingegrepen. De natuur regelt zich altijd zelf. Door deze
jonge wilde zeehondjes massaal op te vangen verstoor je het natuurlijk
evenwicht. Wellicht zijn er ten opzichte van andere dieren te veel zeehondjes in
de Waddenzee en herstelt de natuur door middel van een storm het natuurlijk
evenwicht op deze manier. Mensen willen altijd koste wat kost levens sparen en
vinden het gauw zielig, maar in de natuur gelden andere maatstaven.
Claudia Valk, Zoetermeer.

LOAD-DATE: January 4, 2007

LANGUAGE: DUTCH; NEDERLANDS

PUBLICATION-TYPE: Krant


                        Copyright 2007 AD NieuwsMedia BV
                              All Rights Reserved
