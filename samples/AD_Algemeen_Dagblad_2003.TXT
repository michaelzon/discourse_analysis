
                               1 of 91 DOCUMENTS

                                Algemeen Dagblad

                               December 23, 2003

Dure kerstboom (2)

BYLINE: N. BOS, ALMERE.

SECTION: Trefpunt; Pg. 11

LENGTH: 110 words


    De gewone burger haalt voor een paar tientjes een kerstboom in huis, maar
een boom voor de Tweede Kamer zou uitkomen op 10.000 euro. Voor dit geld kan
Artsen zonder Grenzen 70.000 kinderen inenten tegen mazelen, een ziekte die veel
slachtoffertjes maakt in vluchtelingenkampen. Ook kan men voor dat geld
verbandmiddelen kopen voor 20.000 zwaargewonden.

    De aankoop van een simpele kerstboom voor 10.000 euro zegt ook iets over de
manier waarop de overheid met geld omgaat. Met eenvoudige maatregelen valt
ontstellend veel te besparen. De boom aan het Binnenhof is geschrapt, maar
hoeveel kerstbomen a E 10.000 staan er in andere overheidsgebouwen?

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               2 of 91 DOCUMENTS

                                Algemeen Dagblad

                               December 20, 2003

Vergeef mij! ; 'Achter elk verwijt zit een verlangen'

BYLINE: DOOR ANTOINNETTE SCHEULDERMAN

SECTION: Reporter; Pg. R1-R4

LENGTH: 2785 words


    Vergiffenis vragen gebeurt al lang niet meer alleen in de kerk en het
traditionele bemiddelings- bloemetje gaat steeds vaker vergezeld van de
allesregistrerende camera. Emotionele armoe, vinden critici, maar deelnemers aan
Het Spijt Me, All you need is Love en Het Familiediner ervaren dat anders:
"Zonder de televisie had ik nooit naar hem toe durven stappen."

    Ze waren altijd dik met elkaar geweest. De zussen Sandra (48) en Fabia (50)
schelen dan ook maar twee jaar en wonen al 33 jaar in hetzelfde dorp. Bewust
dicht bij elkaar, want de familieband is hecht en de rest van het gezin Quant
woont nog op Aruba, ook hun geboorte-eiland. Maar als oudste broer Chem
overlijdt en in Nederland begraven wordt, gaat het mis. De uit Aruba overgekomen
broer Dotti en zus Ligia logeren de hele week bij Sandra. Achteraf stelt ze
vast: dat moet Fabia gekwetst hebben, bij haar zijn ze alleen maar een keertje
op de koffie geweest.

    Nadat Dotti en Ligia vertrokken zijn, gaan ook Sandra en Fabia uit elkaar.
Wat bij een weekje mokken had moeten blijven, wordt drie jaar bij elkaar in de
buurt wonen zonder contact. Totdat Sandra's man Dirk een oproep van Het
Familiediner ziet, sinds drie seizoenen het bemiddelingsprogramma van de EO.
Dirk weet dat zijn vrouw onder de situatie lijdt, maar de eerste stap niet wil
of durft te nemen. Achteraf zegt Sandra: "Van allebei de kanten was het trots.
We wilden het hoofd niet buigen voor elkaar."

    Als ze uiteindelijk toestemt in deelname, staat de cameraploeg van Het
Familiediner binnen een week bij zus Fabia op de stoep. Die is thuis, want
verwacht een klant die van haar diensten als coupeuse gebruik wil maken. Een
leugentje om bestwil van de EO. Fabia: "Bert van Leeuwen zei alleen: kom mee, ik
heb een verrassing voor je. Als hij meteen had gezegd dat we naar mijn zus
gingen, had ik misschien geweigerd. Nu werd ik voor het blok gezet."

    Wat volgt is een emotionele omhelzing. Sandra huilt en zegt: "Ik ben zo blij
om jou in mijn armen te hebben. Ik mis je ontzettend, ik denk elke dag aan je."
Op de allesregistrerende camera werd toen al niet meer gelet. Sandra: "Ik had
mijn verdriet drie jaar lang opgekropt, het enige wat me interesseerde was: komt
ze mee?"

    Een schande vonden critici het toen met Het Spijt Me tien jaar geleden het
vergiffenisprogramma - in het spoor van de nieuwe trend van 'emotie-tv' - zijn
intrede deed. 'Het priveleven is weer afgeschaft', mopperde de een. 'Is het een
teken van persoonlijke kracht als men een tv-optreden nodig heeft om het contact
met Marietje om de hoek te leggen?', fulmineerde de ander. Want: hoe zou het de
deelnemers vergaan als de studiolampen eenmaal waren gedoofd?

    Sandra en Fabia zijn, een half jaar na de opnames van Het Familiediner, nog
steeds blij. Fabia met wat zij omschrijft als 'het lef' van Sandra: "Want ik
wilde die eerste stap niet nemen en wie weet hoe lang het dan had geduurd voor
het goedgekomen was." En Sandra met de vergevingsgezindheid van Fabia: "Vroeger
keken we wel eens naar Het Spijt Me en dan zeiden we tegen elkaar: als ze aan
mijn deur komen, smijt ik hem meteen dicht. Dat deed ze gelukkig niet."

    Sandra en Fabia vallen dan ook in de 'makkelijke categorie', bekent Harry
van den Heuvel, eindredacteur van Het Familiediner: "Ze waren heel erg toe aan
een verzoening." Toch kwamen ook aan deze hereniging nog 'technieken' te pas,
zegt presentator Bert van Leeuwen: "Allereerst moeten we er met een smoesje voor
zorgen dat mensen thuis zijn als wij aanbellen. Het beste is om ze te verrassen
en ze vervolgens niet te veel tijd te geven om na te denken. Je moet ze een
beetje voor het blok zetten. Net dat duwtje in de rug geven dat ze nodig
hebben."

    Van Leeuwen weet waarover hij praat, want hij volgde een cursus mediation -
gericht op het bemiddelen tussen mensen met een conflict. "Je leert de techniek
om iemand te laten zeggen wat hij echt wil zeggen. Soms moet je de ergste
emoties eruit halen, soms laat je het gesprek even ontsporen. Veel conflicten
zijn met praten op te lossen. Wat een opening geeft is als degene die het goed
wil maken ook het boetekleed aantrekt. Zo kwam ik een keer bij een man die ik
vertelde dat zijn broer berouw had. Die man was enorm opgelucht. 'Dit is de
eerste keer dat hij zegt dat hij ook spijt heeft', zei-ie. Achter elk verwijt
zit namelijk een verlangen."

    Waar de ruzie nou precies over ging weet Philip niet eens meer. Wel dat er
negen jaar geleden ineens een cameraploeg van Het Spijt Me op zijn stoep stond.
"Toen ik de deur opendeed dacht ik: wat gebeurt er!? Je wordt totaal
overrompeld. Ze duwden me een bloemetje in de hand en stelden suggestieve vragen
als: ja, nu denkt u zeker al wel aan iemand? Het duurde even voor ik bij mijn
positieven kwam en zei: dit wil ik helemaal niet."

    Uiteindelijk bleek zijn dochter Ellen de afzender van het
bemiddelingsboeket. De twee ruzieden over de - oudere en al getrouwde - vriend
van Ellen en in een hoogoplopend conflict werden pijnlijke verwijten gemaakt.
Ellen: "Toen ben ik ergens anders gaan wonen, maar het gemis bleef. Zelf durfde
ik niet meer op hem af te stappen, daarom belde ik uiteindelijk de tv. Ik had
mijn vader erg gekwetst en ik wist niet meer hoe ik hem anders duidelijk moest
maken hoeveel spijt ik had."

    Maar de cameraploeg kwam er bij Philip niet in. "Dit soort dingen hoort niet
op tv, vind ik. Ik had helemaal geen zin me door een onbekende te laten
ondervragen." Desondanks werkten de camera's als een katalysator: "Toen zij op
de stoep stonden, besefte ik pas hoe rot mijn dochter zich voelde. We zijn weer
in gesprek geraakt en nu hebben we nog steeds regelmatig contact."

    Dat Philip in het dagelijks leven leraar is, speelde mee in zijn overweging
om uitzending te weigeren: "Mijn leerlingen hebben niks met mijn prive-leven te
maken." Volgens Bert van Leeuwen zijn het vooral mensen met een 'publieke'
functie die tot de 'risicogroep' voor programmamakers behoren: "Leraren ofmensen
uit de top van het bedrijfsleven hangen hun vuile was niet graag buiten, want ze
hebben meer op te houden."

    Hans de Graaf Bierbrauwer beaamt dat. Vijf seizoenen ging hij voor Het Spijt
Me met het 'bemiddelingsbloemetje' langs de deuren, in totaal zo'n 2500
boeketten - iets wat hem op het laatst 10.000 gulden per dag opleverde.
"Destijds rekenden we in categorieen van intelligentie, op een schaal van A tot
D. A1 zijn de intellectuelen, de mensen die aan Het Spijt Me meededen zaten net
boven de laagste categorie. Dat verwonderde me niet, want welk weldenkend mens
doet nou aan zo'n programma mee?"

    De keren dat het bloemetje geweigerd werd, zijn op de vingers van een hand
te tellen, zegt hij: "Dat deden alleen mensen met een goed stel hersens."
Bovendien had hij van producent John de Mol een duidelijke opdracht meegekregen:
"John zei: Hans, zorg dat je ze dat bloemetje in hun hand douwt en dat ze gaan
janken." Hard? Hij vindt van niet: "Ze vochten erom om in het programma te
komen. Als ik aanbelde, zeiden ze: Er is zo vreselijk veel gebeurd, meneer.
Eerst wilden ze niet vertellen wat. Maar als ik ze strak aan bleef kijken,
kwamen ze altijd met hun verhaal. Alleen: eigenlijk ging het nooit ergens over.
Een moeder die haar zoon niet meer wilde zien omdat zijn nieuwe vriendin haar
lippen zo rood verfde."

    Voor Caroline Tensen werd Het Spijt Me haar doorbraak bij het grote publiek.
Wekelijks keken zo'n anderhalf tot twee miljoen mensen naar het RTL-programma.
Volgens De Graaf Bierbrauwer omdat Tensen 'perfect bij het programma paste':
"Zij geloofde er echt in. Ze zat mee te huilen en te snotteren, van de ene
plattitude naar de andere. Ze is een lieve meid, maar heeft het verstand van een
garnaal."

    De kritiek achteraf raakt haar niet. Tensen: "Hans mag zeggen wat-ie wil.
Het eerste seizoen hield ik me nog wat aan de oppervlakte, omdat ik toen nog
niet zo bekend was met het programma. Het seizoen daarna liet ik mijn eigen
mening wat meer doorschemeren, ook om te verwoorden wat de mensen thuis dachten.
Dan zei ik bijvoorbeeld: maar mevrouw, het is toch eigenlijk best wel gek dat u
zo boos wordt omdat het kind van de buurvrouw een blikje fris over uw tapijt
heeft gegooid?"

    Verwijten jegens het programma, als zou het het leed van de gewone man
schaamteloos exploiteren, deden haar niets: "Het werd integer gemaakt. Ik heb
mezelf altijd recht in de bek kunnen aankijken. Maar natuurlijk, ook vrienden
van mij zeiden destijds: je snapt toch niet dat mensen aan zo'n programma
meedoen!"

    Een vraag die regelmatig onderwerp is van wetenschappelijk onderzoek. Waarom
kunnen mensen die zich aanmelden voor programma's als Het Spijt Me, Het
Familiediner of All you need is love hun conflicten onderling niet oplossen,
maar blijken ze daar voor het oog van de camera wel toe in staat? Behalve het
iets te eenvoudige argument 'exhibitionisme' worden onder meer erkenning krijgen
voor een probleem, de welbekende 15 minutes of fame, rehabilitatie,
zelfontdekking, begrip kweken en verlossing van een geheim genoemd. Ook wordt er
gesproken van meedoen als vorm van therapie. Zoals socioloog Veenhoven die meent
dat de behoefte aan zelfonthulling 'een uitvergrote vorm is van wat in
groepstherapie wel gebeurt: dat mensen zich bewust worden van dingen door ze
hardop uit te spreken voor het front van anderen.' Nog vaker wordt de kerk erbij
gehaald. Zo stelt oud-IKON directeur Koole in zijn boek Een spoor van emoties
'wie op televisie biecht hoeft zich niet meer te schamen, want weet zeker dat de
kijker hem absolutie schenkt'. Ook volgens de theoloog Mol hebben 'wereldse'
tv-programma's de religieuze functies van de kerk overgenomen. In zijn boek Onze
digitale God beschrijft hij All you need is love zelfs als een 'kerkdienst voor
de liefde' met 'elementen van rituelen uit de christelijke eredienst' en
presentator Robert ten Brink als 'voorganger'.

    Maar het beeld van de presentator als een moderne therapeut strookt totaal
niet met de werkelijkheid, vindt Ten Brink, die jarenlang a la Het Spijt Me
vanuit de 'liefdescaravan' met een videoband en een bos bloemen langs de deuren
van gedesillusioneerd Nederland trok: "Ik ben geen deskundige, ik maak gewoon
een amusementsprogramma." Een cursus bemiddeling volgde hij ook niet: "Ik bedien
me niet bewust van technieken om mensen aan het praten te krijgen. Ik neem onze
gasten serieus en dan beginnen ze vanzelf wel te vertellen. Maar natuurlijk
worden bepaalde processen onder druk van de camera versneld."

    Zo'n 95 procent van de honderden aanmeldingen per dag worden door de
redactie van All you need afgewezen. Ten Brink: "Dat zijn vooral mensen die
zielig doen en op reis willen." De uiteindelijke deelnemers zijn mensen bij wie
Ten Brink zich 'op zijn gemak' voelt: "We kijken bijvoorbeeld naar het
handschrift in de brieven. Ik wil wel een prettige conversatie kunnen voeren."

    Ook bij Het Familiediner is duidelijk welke zaken wel of niet worden
aangepakt. Eindredacteur Van den Heuvel: "Scheidingen, conflicten over
toewijzing van kinderen en alles wat met mishandeling te maken heeft, doen we
niet." En al is het format van Het Familiediner gebaseerd op de film Festen,
waarin een gezellig familiediner omslaat in een beschuldiging van incest tegen
de jarige vader, aan misbruik waagt de EO zich niet. Van den Heuvel: "Er bellen
soms mannen die hun dochter hebben misbruikt en het via ons willen goedmaken.
Maar alles wat richting therapie gaat, is niets voor ons. Wanneer Bert in de
uitzending een oproep doet, staat de telefoon meteen roodgloeiend. Vaak hangen
mensen huilend aan de lijn. Die nodigen we dus niet uit; zij hebben meer baat
bij een therapeut."

    Dat de stap naar de tv voor sommigen gemakkelijker blijkt dan naar degene
met wie in onmin wordt geleefd, begrijpt hij inmiddels wel: "Mensen zijn vaak
bang de kleinste te zijn. Ze durven de eerste stap niet te nemen: dat doen wij
dus voor ze. Maar: als zij alles al hebben geprobeerd om een verzoening te
bewerkstelligen, gaat het ons ook niet lukken."

    Volgens Leo Janssen - ooit de bedenker van het Fleurop bloemetjes-item in de
5 Uur Show, dat onder zijn leiding uitgroeide tot een compleet
vergiffenisprogramma - zijn het vooral 'trots, koppigheid, schaamte, onzekerheid
en eigenwijzigheid' waarom mensen zelf geen actie durven te ondernemen. Daarom
ook, zegt Bert van Leeuwen, komt er vaak een derde partij aan te pas die de
redactie inschakelt, zoals Dirk in het geval van Sandra en Fabia. En: "Veel
mensen hebben niet geleerd om met hun gevoelens om te gaan. Ze kroppen alles op.
Vaak lijkt de aanleiding tot een ruzie heel lullig, maar daarachter zit leed van
jaren."

    De deelnemers aan Het Spijt Me waren volgens Hans de Graaf Bierbrauwer voor
het overgrote deel afkomstig uit het zuiden van het land of de omgeving van
Rotterdam: "Mensen uit lagere sociale milieus en katholieken. Ze beschouwden het
programma als een alternatieve biecht. Als ze de stap hadden gewaagd om het
programma te bellen, waren ze er vaak al van af. Want de belangrijkste stap
zette ik voor ze: door als intermediair met het bloemetje op pad te gaan. Want
dat durfden ze zelf niet."

    R4 Kritiek komt voornamelijk van de media

    Kritiek komt voornamelijk van de media

    Vervolg van pagina R1

    Het spijt me

    Het was bij de zussen Lia (57) en Ina (52) altijd een traditie geweest: op
Nieuwjaarsdag met beider gezinnen boerenkool eten. Tot er ruzie kwam. Waarover?
Lia: "Er was eigenlijk niets gebeurd, maar allerlei kleine irritaties leidden
ineens tot een uitbarsting." Uiteindelijk werd er bemiddeld via Richard, de zoon
van Ina. Lia: "Mijn zus vindt het moeilijk om 'het spijt me' te zeggen. Ik niet.
Maar ik had altijd al de eerste stap genomen, nu dacht ik: laat haar maar eens
komen." Dus zaten de bokkige zussen zeven jaar geleden ineens tegenover elkaar,
op de bank bij Caroline Tensen. Ina werd door Richard naar de studio gelokt met
een smoes over een bruidsshow, Lia kreeg eerst thuis de cameraploeg van Het
Spijt Me op de stoep, waar ze de nationale pakketservice verwachtte. Ze zegt:
"Als het aan mij had gelegen hadden we dit nooit voor de camera's uitgesproken.
Maarja, ik durfde het boeket ook niet te weigeren, anders was het misschien
nooit meer goed gekomen."

    Nog in de roes van 'wat is me nou overkomen' ging een half uur later weer de
bel. Lia: "Een redacteur van Het Spijt Me met een contract. Ik moest tekenen dat
ik wel naar de studio zou komen." Hoe spontaan de 'overvallen' en confrontaties
er op tv ook uit mogen zien, alles is van tevoren doorgesproken. Kandidaten
worden gescreend, er zijn voorgesprekken en zowel bij Het Spijt Me toen als bij
Het Familiediner en All you need is love nu worden zogenaamde quit-claims
getekend waardoor de deelnemer uitzending niet kan weigeren en zich verplicht
naar de studio te komen.

    Wanneer de warme studiolampen weer plaatsmaken voor de dagelijkse
werkelijkheid, is de nazorg per programma anders geregeld. Hans de Graaf
Bierbrauwer: "Bij Het Spijt Me kregen de kandidaten nog een kop koffie en dan
mochten ze opduvelen. Om nazorg gaf De Mol geen hol." Sandra belde nog enige
tijd met een redactrice van Het Familiediner: "Op een gegeven moment hield het
op. Logisch hoor, maar ik vond het wel jammer dat ik mijn verhaal niet meer aan
haar kwijt kon. Maar ja, je moet toch zelf verder." Robert ten Brink heeft met
sommige kandidaten jaren na dato nog contact: "Omdat je soms hele heftige dingen
met elkaar hebt meegemaakt." Zo nu en dan bezoekt hij zelfs een begrafenis van
een oud-deelnemer: "Vaak gaat het in speeches dan over All you need. Dan schrik
ik steeds weer over de impact die het programma heeft." Vaak worden de
kandidaten jaren later nog op hun deelname aangesproken. Opvallend genoeg zijn
die reacties bijna altijd positief. Ten Brink: "Juist als je eerlijk bent
geweest op tv, levert dat sympathie op." En Fabia: "Ik word bij de Lidl in
Spijkenisse nog dagelijks nageroepen. Iedereen vindt het leuk." De kritiek komt
dus voornamelijk van de media. Voor deelnemers werkt 'de stap nemen' meestal
louterend, zelfs als de afloop tegenvalt. De Graaf Bierbrauwer: "Ook als het
bloemetje niet aangenomen werd, waren ze nog opgelucht: ze wisten nu tenminste
waar ze aan toe waren." Dat beaamt ook Sandra: "Als Fabia niet met Bert was
meegekomen, had ik het voor mezelf in elk geval kunnen afsluiten." Maar Sandra
en Fabia schuiven deze kerst bij elkaar aan tafel, net als Philip en Ellen. En
Lia en Ina? "Ja hoor, op 1 januari zitten we weer met de hele familie aan de
boerenkool."

    De namen van Philip, Ellen, Lia en Ina zijn op verzoek gefingeerd.

    Kerstspecial All you need is love, Eerste Kerstdag (20.30 uur, SBS 6)

    Kerstspecial Het Familiediner, Tweede Kerstdag (20.15 uur, Ned.1)

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               3 of 91 DOCUMENTS

                                Algemeen Dagblad

                               December 19, 2003

Overijssel gaat bureaucratie te lijf

BYLINE: DOOR EDDY VAN DER LEY

SECTION: Binnenland; Pg. 02

LENGTH: 401 words


    Zwolle -Met het openen van het meldpunt Minder Regels wil de provincie
Overijssel onnodige bureaucratie uitbannen. Inwoners kunnen vanaf vandaag hun
gal spuwen over onduidelijke en overbodige regels. Warm pleitbezorger van het
meldpunt is gedeputeerde Theo Rietkerk.

    Een frontale aanval op de bureaucratie. Dat werd tijd.

    'Vind ik ook. Ik loop als bestuurder veel tussen de mensen. Van gewone
burgers tot ondernemers en boeren. Ik bespeur dan veel irritatie. Logisch, want
er is in dit land zo'n woud van regels gecreeerd, dat ze door de bomen het bos
niet meer zien.'

    Voorbeeldje? 'Te veel om op te noemen. Of het nu om milieu-of arbo-regels
gaat, Nederland is overgebureaucratiseerd.Als je ziet welke procedures een
eerzaam ondernemer allemaal moet doorstaan... Het kan allemaal veel eenvoudiger,
daarvan ben ik overtuigd. Omdat we het probleem willen aanpakken, hebben we de
aanbevelingen en de klachten van de inwoners nodig.' In het doorgaans zo
degelijke Duitsland zijn ze soepeler.

    'Absoluut. Als je vijf meter over de Duitse grens een huis wilt bouwen, kan
dat zonder veel problemen. Wil je dat in Nederland, dan stuit je op de meest
mallotige regels. Je komt er uiteindelijk wel, maar de weg ernaartoe is veel te
omslachtig en traag.'

    Hoe bant Overijssel overbodige wetten straks in de praktijk uit?

    'Door -in samenwerking met de meeste gemeenten, die ook meedoen -goed naar
elke klacht te kijken en vervolgens actie te ondernemen.Sommige regels moeten
worden afgeschaft, ander aangepast. Als blijkt dat een bepaalde wet toch
noodzakelijk is, leggen we dat uit aan de klager.'

    Het zal niet meevallen om wetten van het ene op het andere moment af te
schaffen. 'Dat is niet zo heel moeilijk, zolang het om regels op gemeentelijk en
provinciaal niveau gaat. Bij de provincie heb je zoiets binnen twee maanden voor
elkaar, bij gemeenten binnen een half jaar. Anders is het met landelijke wetten,
dat kost een jaar of twee, om van de EU maar te zwijgen. Dan hebben we het over
10 jaar.'

    Dit Overijssele project schreeuwt om landelijke navolging.

    'Dat zal het ook krijgen. Van minister Dekker (VROM) geeft onze actie
binnenkort de status van pilotproject. Daarna kan het snel gaan, hoop ik.'

    Wanneer mogen we u afrekenen op het resultaat?

    'In 2007 moeten er aantoonbaar minder regels en procedures zijn. Ofwel,
minder papier, meer resultaat.'

    Theo Rietkerk

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               4 of 91 DOCUMENTS

                                Algemeen Dagblad

                               December 13, 2003

Gerard Reve 80: oud, niet eenzaam

BYLINE: DOOR MENNO SCHENKE

SECTION: Stijl & Trends; Pg. 29

LENGTH: 358 words

DATELINE: Rotterdam


    Toen Gerard Reve op 14 december 1998 75 werd, kreeg hij een fanclub. Dat was
niet alles. De koningin bevorderde de Volksschrijver tot Commandeur in de Orde
van de Nederlandse Leeuw en het eerste deel van zijn Verzameld Werk lag in de
boekwinkel. In 2001 verscheen de 50ste druk van Reve's beroemdste boek en
eeuwigdurende bestseller, De Avonden (1947). Ook dat gaf feestgedruis, met een
dure herdruk voor ware Revianen en voor het gewone volk een paperback. Hijzelf
was er niet bij.

    Morgen wordt Reve in het Vlaamse Machelen aan de Leie 80 jaar. Aan het slot
van een korte toespraak zei hij tegen toenmalig minister Bram Peper bij zijn
75ste verjaardag: 'Dus moedig voorwaarts! Maar waarheen?'

    Zijn 80ste verjaardag viert Reve niet meer, want de ziekte van Alzheimer
heeft dusdanig toegeslagen dat voor hem de tijd een betrekkelijk begrip is
geworden.

    Reve's uitgeverij De Bezige Bij eert de oudste onder de Grote Nederlandse
Schrijvers met de uitgave op dvd van De Jongste Voordracht, het voorlezen van
zijn gedichten op het festival Crossing Border in Den Haag in oktober 1998. Reve
was destijds nog in puike conditie, de eerder dit jaar overleden regisseur Jop
Pannekoek maakte de film. Bij de dvd zit in facsimiledruk een envelop met
gedichten, in 1982-'83 in Schiedam geschreven met de kroontjespen. Er staan 24
minuten en 30 seconden beeld en geluid op De Jongste Voordracht, die in een
oplage van 2000 is gemaakt. Reve, in donkerblauw hemd over wit T-shirt, katoenen
broek en fikse leesbril op de neus, heeft er zin in. Hij leest voor uit wat hij
de Blauwe Bundel noemt.

    Gedichten als Leve onze marine, Credo, Eerste communie en Een jongen draagt
hij met gevoel voor de juiste toon en met een onderstroom van humor voor. ''t
Zijn een beetje vrome gedichten, he', merkt hij met een grijns op. De zaal
beloont hem steeds met een beleefd applaus. Voorlezen op Crossing Border werd
Reve's laatste optreden in het openbaar. Met zijn partner Joop Schafthuizen
drinkt hij misschien morgen wel een glas wijn. Oud, maar niet eenzaam.

    Gerard Reve: De Jongste Voordracht. De Bezige Bij, dvd en gedichten in
facsimile, E47,50.

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               5 of 91 DOCUMENTS

                                Algemeen Dagblad

                               December 13, 2003

Winkelmandje

BYLINE: ROBERTO VOS, PAPENDRECHT.

SECTION: Trefpunt; Pg. 10

LENGTH: 128 words


    Waar gaan wij in Nederland naar toe? Die vraag zou ik willen stellen aan
minister Donner van justitie. Een man in Assen die geen winkelmandje gebruikt,
krijgt een boete van 130 euro opgelegd (AD, 12-12). Wanneer een smokkelaar
echter Nederland binnenkomt met drie kilo cocaine op zak, dan gaat die
smokkelaar vrijuit. Een boete voor de smokkelaar zou immers kunnen leiden tot
overbelasting van het justitiele apparaat.

    De gewone man moet kennelijk wel boeten en dat dus alleen omdat hij in de
minderheid is. Hoe denkt u dat te kunnen rechtvaardigen? De weegschaal van
Vrouwe Justitia zou Donner toch voor meer moeten laten gebruiken dan alleen het
wegen van cocaine. Of gebruikt hij de blinddoek van Vrouwe Justitia om zijn ogen
daarvoor te sluiten?

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               6 of 91 DOCUMENTS

                                Algemeen Dagblad

                               December 12, 2003

Moderne historie ; Joseph O'Connor schreef roman over Grote Hongersnood

BYLINE: DOOR RUUD MEIJER

SECTION: Kunst; Pg. A50

LENGTH: 780 words


    Complimenteer Joseph O'Connor met zijn nieuwe, historische roman Stella
Maris en je krijgt meteen een minutenlang college over het verschil tussen een
historische roman en een moderne roman die zich afspeelt in historische tijden.

    "Stella Maris zou nooit 100 jaar geleden geschreven kunnen zijn", stelt de
Ierse auteur vriendelijk, "want ik vertel het verhaal vanuit het perspectief van
een 21ste-eeuwer."

    Niet dat O'Connor (40) zich als een alleswetende verteller op de voorgrond
dringt. Die eer valt te beurt aan G. Grantley Dixon, een personage dat aan de
geest van de schrijver is ontsproten. O'Connor vond dat het tijd werd om een
goed gedocumenteerd boek te schrijven over de Great Famine, de moorddadige
hongerwinter van 1847 die duizenden Ieren de dood in joeg. Zij die ook maar iets
van bezit hadden, verpatsten hun hele hebben en houwen om naar Amerika te kunnen
vluchten.

    De Stella Maris was een van de vele schepen die met honderden wanhopige
Ieren de oceaan overstak naar een hopelijk betere toekomst. "Er viel voor de
eigenaren van zeeschepen veel geld te verdienen met de ellende die Ierland
teisterde", vertelt O'Connor. "De reders pakten elk krakend of lekkend schip vol
wanhopige mensen die de hongerdood net een stap voor probeerden te blijven. En
ook op zo'n schip was jan met de pet weer de dupe: opeengepakt in het ruim,
stierven de allerarmsten aan uitputting en besmettelijke ziektes."

    G. Grantey Dixon is een Amerikaanse journalist die terugkeert naar huis. In
Ierland, en ook aan boord van de Stella Maris, ziet hij hoe de Ieren het
slachtoffer zijn van de onderdrukking door de Engelsen en van de daaruit
voortvloeiende klassenjustitie. Hij schuift de schuld van al die duizenden doden
in de schoenen van de Engelsen en gaat aan boord van de Stella Maris behoorlijk
te keer over de scheiding tussen de eerste-klaspassagiers en het gewone volk.

    Dixons favoriete doelwit is Lord Kingscourt, een aan lager wal geraakte
edelman van Engelse afkomst die ook geen andere uitweg meer zag dan met vrouw en
kinderen naar het beloofde land te vluchten. Behalve zijn financiele problemen,
neemt Kingscourt een tragedie met zich mee die ook al werd veroorzaakt door de
strikte scheiding van de klassen.

    Als jongen had hij een relatie met Mary Duane, dochter van een van de arme
werknemers van zijn vader. Kingscourt hield echt van Mary, maar op een dag kreeg
hij te horen dat het voor goed afgelopen moest zijn. Kingscourt trouwde met een
vrouw, van wie hij niet hield en de ironie wil dat Mary nu als kindermeisje mee
naar Amerika reist. De toch al getergde Kingscourt wordt door Dixon voortdurend
aangesproken op zijn verantwoordelijkheid voor de in Ierland ontstane situatie.

    Joseph O'Connor ontkent dat G. Grantley Dixon zijn alter ego is, een figuur
die namens de auteur zelf lekker zijn gal mag spugen. "Kijk", zegt hij enigszins
belerend, "dat is nou precies wat ik bedoelde met het verschil tussen een
historische roman en een moderne roman die zich afspeelt in historische tijden.
Als dit boek 100 jaar geleden geschreven zou zijn, zou een figuur als Dixon een
stuk platter uit de verf zijn gekomen. Omdat ik nu die journalist als een soort
poppenspeler aanstuur, kan ik hem - omdat ik weet wat er is gebeurd in de 150
jaar die volgden - andere dingen laten zeggen en doen dan een auteur uit die
tijd gedaan zou hebben. Door alle historische inzichten die wij nu over de Great
Famine hebben, ontstaat er een moderne roman die die episode uit de Ierse
geschiedenis in een ander daglicht stelt." Een ander modern aspect van Stella
Maris is de thrillerachtige plot van het verhaal. Aan boord van het schip loopt
ene Pius Mulvey rond, een ontsnapte gevangenisboef die door zijn mysterieuze
aanwezigheid op de boot door veel mensen Het Spook wordt genoemd. Snel wordt
duidelijk dat Mulvey van plan is om iemand te vermoorden. Maar wie?

    O'Connor vertelt dat een zwaarmoedig onderwerp als de Great Famine best een
wat luchtigere nevenplot kan gebruiken. "Bovendien is de aanwezigheid van Mulvey
ook een soort metafoor voor de haat die het volk - en intellectuelen als Dixon -
ten opzichte van de heersende klassen voelde.

    "Ook is het wel grappig hoe tweeslachtig wij moderne mensen tegen de dood
aankijken. Als er een arme sloeber in het ruim crepeert, vinden wij dat
hartverscheurend. Maar als er in een boek, of dat nou Stella Maris of een gewone
thriller is, iemand gruwelijk wordt vermoord, zien wij dat eerder als een vorm
van entertainment. Ik blijf dat een fascinerend fenomeen vinden."

    Roman

    Joseph O'Connor: Stella Maris. Vert.: Harm Damsma en Niek Miedema.

    Nijgh&Van Ditmar, 479 blz., E22,50. ISBN9038855192

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               7 of 91 DOCUMENTS

                                Algemeen Dagblad

                                December 9, 2003

Gevaarlijke onvrede in Rusland

BYLINE: DOOR PETER D'HAMECOURT

SECTION: Trefpunt; Pg. 13

LENGTH: 877 words


    De uitslag van de Russische verkiezingen is verontrustend. Aan de oostgrens
van Europa, op slechts drie uur vliegen van Nederland, leven miljoenen Russen in
armoede. In hun wanhoop geven ze massaal hun stem aan de vijanden van de
democratie.

    Rusland, de grote en machtige buurman van de Europese Unie, is in handen
gekomen van rechts, ultra-rechts en nationalisten. De ochtend na de verkiezingen
is het uigestrekte land wakker geworden uit een bange droom. Van enige oppositie
in het nieuwe parlement, de Staatsdoema, zal geen sprake zijn.

    De democraten zijn geelimineerd en de communisten mogen nog meedoen in de
marge. Ondanks de enorme invloed die het Kremlin via manipulatie van de media
heeft uitgeoefend op deze verkiezingen, weerspiegelt deze uitslag wel de
stemming in de natie.De democratische oppositie heeft machteloos moeten toezien
hoe de staatsmachine aan de haal ging met de onvrede in het land. Die onvrede
heerst op alle fronten. In feite is de verkiezingsuitslag ook een motie van
wantrouwen voor president Poetin.

    Zijn partij Verenigd Rusland heeft dat wantrouwen echter handig weten te
pareren door een ander beeld te creeren: niet de president is verantwoordelijk
voor de armoede in het land, maar de 'vijanden van het volk'. Deze vijanden zijn
verantwoordelijk voor het terrorisme, voor een niet te winnenoorlog in
Tsjetsjenie en voor alles wat in de weg staat van het laten herleven van Rusland
als grootmacht.

    De boodschap was dat president Poetin met steun van het volk de komende vier
jaar alle narigheden van het land zal oplossen. Een stem op de aanhangers van
Poetin is een keuze voor stabiliteit, zo was de leuze. De verkiezingstactiek van
het Kremlin was doorzichtig, maar nietttemin goed doordacht. Ze sloot naadloos
aan op de sfeer in het land. De partij Verenigd Rusland kreeg tot taak zich niet
in te laten met politieke discussies. Aanvallen op politieke tegenstanders,
zoals de democraten, bleven uit.

    De partijvoormannen Boris Gryzlov en Sergej Sjojgoe reisden het land met de
boodschap dat steun aan een wijze president de oplossing is voor alle noden van
Rusland. Het opsluiten van Ruslands rijkste man, de oliemagnaat Michail
Chodorkovski, was zo'n wijs besluit: 'Want iedere burger, ongeacht zijn status,
wordt geacht belasting te betalen en zich aan de wet te houden', verkondigde
Verenigd Rusland. Dat de man geen willekeurig doelwit was, bleef
onvermeld.Chodorkovski zag het gevaar van een Doema in handen van derevanchisten
en rechts-radicalen. Hij zette zijn geld op de democraten en wilde zelf de
politiek in om Rusland op een prowesterse koers te houden.

    De keurige partij Verenigd Rusland, zonder ideologie maar wel met een idool
-Poetin -, speelde zijn rol gesteund door de staatsmedia voorbeeldig. Voor het
vuile frontwerk bij het mobiliseren van de onderbuik van de Russische
samenleving huurde het Kremlin de altijd bruikbare nationalistische schreeuwer
Vladimir Zjirinovski in met zijn Liberaal-Democratische Partij (LDPR).

    In de sterk verarmde gebieden, waar geen uitzicht is op een betere toekomst,
hoort de bevolking graag dat mensen 'met een Israelisch paspoort' Rusland hebben
leeggeroofd. Zjirinovski trok openlijk het nut van de democratie in twijfel.
'Een totalitaire staat is wat Rusland nodig heeft. Een tsaar, maar wel een
wrede.' Zjirinovski mocht het allemaal zeggen.

    De andere satellietpartij Rodina (Moederland) kreeg de rol toebedeeld om de
sociale onvrede in het land op te vangen. De twee leiders, de politieke zwerver
Sergej Glazjev en de ultra-nationalist Dmitri Rogozin, vormden een goed tandem.
Glazjev wil de sociale rechtvaardigheid herstellen door de olie, het gas en de
andere rijkdommen van het land weer aan het volk terug te geven. Daarmee opent
hij de deur voor een massale renationalisatie van de Russische bodemschatten.
Rogozin assisteerde door een beschaafde versie van Zjirinovski op de planken te
zetten.

    En de democraten? Ze zijn mede de architecten van het Rusland van vandaag.
Zo op het oog heeft het land een hechte economische basis. Het staatsbudget kent
geen tekorten. Rusland heeft een groeiende valutareserve van rond de 60 miljard
dollar. Dankzij de hoge olieprijzen op de wereldmarkt is er voldoende lucht om
door te gaan met economische hervormingen.

    De gewone burger heeft daar kennelijk geen boodschap aan, want miljoenen
mensen profiteren na 12 jaar vrije-markteconomie en democratie nog altijd niet
in materiele zin van de vooruitgang. Het liberale gedachtengoed heeft in de
Russische geschiedenis nooit goed kunnen gedijen.

    Daar komt bij dat de democraten onderling hopeloos verdeeld zijn. De oorzaak
van hun verlies is verklaarbaar. Dat er voorts voor en tijdens de verkiezingen
in hun nadeel is gerommeld, heeft de nederlaag compleet gemaakt.

    Is dit alles goed voor Rusland? President Poetin is op dit moment de enige
hoop op een democratisch en liberaal Rusland. De papieren die hij in dat opzicht
de afgelopen vier jaar heeft afgegeven, zijn te mager van inhoud om hem in dat
opzicht het volle vertrouwen te geven.

    Peter d'Hamecourt is correspondent in Moskou voor het Algemeen Dagblad

    LDPR-leider Zjirinovski ontvangt op zijn spreekuur een militair met
financiele problemen FOTO MARTIN ROEMERS

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               8 of 91 DOCUMENTS

                                Algemeen Dagblad

                               November 29, 2003

Misselijk van het onderbuikgevoel ; 'Als het moet, zoeken we de grenzen van de
wet op'

BYLINE: DOOR RICHARD DUBBELD EN JEROEN SCHMALE

SECTION: Binnenland / Rond Rotterdam; Pg. 2

LENGTH: 1176 words

DATELINE: Rotterdam


    'Idealen zijn mooi, maar moeten ook praktisch zijn'

    Dominic Schrijer begon, ongewild, de discussie over allochtonen in de
Rotterdamse PvdA en wordt daarom beschouwd als rechterspits van de partij. Hij
praat zelf over sociaal-economisch kansarmen. "Ik rechts? Welnee."

    Op zijn bureau liggen stapels post, maar ook een boekje dat onbewust het
beeld over Dominic Schrijer bijstelt. 'De andere economische agenda van links'
ligt op een opvallende plaats op de werkkamer van de dagelijks bestuurder van de
deelgemeente Charlois. Alsof hij wil laten zien: ik ben hartstikke links.

    Dominic Schrijer baarde opzien met zijn visie over de spreiding van
kansarmen in de maatschappij. Het was een noodkreet van een man die in zijn
deelgemeente dagelijks wordt geconfronteerd met de problemen van een
achterstandswijk. Illegale bewoning, criminaliteit, bevolkingsgroepen die
lijnrecht tegenover elkaar staan, drugshandel. Charlois kookt over - hulp is
dringend noodzakelijk. Een tijdelijke stop van kansarmen zou al verlossend
werken.

    Het woord allochtoon gebruikte Schrijer nooit - dat deden anderen.
Natuurlijk, in de praktijk is kansarm veelal allochtoon. Maar in Charlois wonen
ook kansarme autochtonen.

    Rechts pikte liefdevol zijn betoog op, nam de nuance weg en benoemde
Schrijer tot een van hen. En links verketterde hem - niet eens zozeer zijn eigen
partij, meer nog de partijen die radicaler zijn.

    "Ik ben een progressief mens", zegt Schrijer, "en in mijn belevingswereld
staat progressief voor links. Ik heb geprobeerd duidelijk te maken dat de
problemen hier te groot worden. Maar als je niet goed wilt lezen, het niet wilt
begrijpen, kun je met mijn verhaal aan de haal gaan. Vanuit de linkerhoek kreeg
ik de hardste reacties. Of ik gek was geworden? Of ik dacht aan deportatie van
buitenlanders? 't Zal wel met het onderbuikgevoel van links te maken hebben, dat
er zo fel is geageerd tegen mijn stuk.

    "Ik ben toch zeker gekke Henkie niet, die meehobbelt met Leefbaar Rotterdam?
Kom op, zeg. Ik doe niet mee aan de 'Roep-maar-wat-politiek' van die partij. En
ik breng geen scheiding aan op basis van etniciteit. Dan moet je aanwijzen wie
wel mag blijven en wie niet. Hoe bepaal je dat dan? Op sociaal-economische
gronden, waarschijnlijk. Dus we praten over een sociaal-economisch probleem.
Mensen die niet zijn ingeburgerd. Die geen werk hebben. Geen verblijfstatus
hebben.

    "Voor die mensen moet een oplossing worden gevonden. Dat is de realiteit. En
die moet worden benoemd. Dat is juist een taak voor links. Vroeger stond links
voor de sociaal zwakkeren. Die mag je niet in de steek laten. Niks doen, is
onmenselijk. Hier in Charlois proberen we iets te doen voor die mensen. Zoals
het hoort. Deze mensen waren altijd onze achterban."

    Links of rechts - het zijn slechts stempels, etiketten, waarmee de problemen
in Charlois niet worden opgelost. En daar is het Schrijer uiteindelijk om te
doen. Zijn deelgemeente moet weer leefbaar worden. "Daar doe ik alles voor, als
het moet, zoeken we de grenzen van de wet op. Proberen we de grens een stukje op
te schuiven. Dat is politiek bedrijven. Midden in het veld, met de realiteit van
alledag als leidraad voor je werk."

    Schrijer oogt zo bedeesd, zo netjes. Hij verheft zijn stem zelden en weegt
zijn woorden. Toch is de passie merkbaar als hij spreekt. Je voelt het vuur
branden, het vuur van een straatvechter. Het doel heiligt de middelen in de
strijd tegen armoede en verloedering. Idealen zijn mooi, maar moeten wel
praktisch zijn. Zo niet, dan moet de oplossing worden gevonden die het dichtst
bij de idealen ligt. "Vanuit je gedrevenheid probeer je je idealen te
verwezenlijken, maar het resultaat is belangrijker dan principes."

    Hij behoort tot de nieuwe lichting in de PvdA. De realisten, die handelen
vanuit een progressieve denkwijze. Hij voelt verwantschap met partijleider
Wouter Bos, die volgens Schrijer nagenoeg dezelfde denkbeelden heeft over de
toekomst van de sociaal-democraten. Niet voor niets wordt Schrijer gezien als
een vertrouweling van Bos, al bagatelliseert hij dat zelf. "Ik ben de informant
in het veld, Wouter is mijn ingang in Den Haag. Ons contact is puur zakelijk.

    "De PvdA staat op een splitsing: praktisch of principieel. De stempels
'links' en 'rechts' zullen steeds meer verdwijnen. Wij worden een partij met een
progressief beginsel en een praktische benadering." Dan voldoet de PvdA weer aan
het beeld dat Schrijer had toen hij politiek bewust werd, een partij die wil
opkomen voor de gewone man.

    "Ik ben in 1992 politiek actief geworden. Ik wilde iets doen, maar had geen
vastomlijnd plan. Ik wilde per se niet in zo'n deelgemeente terechtkomen; daar
werd alleen gepraat over de stoeptegels en lantarenpalen." Hij vergiste zich.
Juist in de deelgemeente vond hij de sfeer terug van de verhalen die hij kende
van zijn grootvader. Partijbijeenkomsten met felle discussies in zaaltjes
behangen met vlaggen en posters. Politieke romantiek in optima forma.

    "Het was een kakofonie, maar de discussie ging wel ergens over. De problemen
van het gewone leven kwamen er aan de orde. Ik werd er warm ontvangen. Ik had
geen enkele sjoege van politiek, maar er was bereidheid me te helpen."

    Het groentje leerde het vak in het Rotterdamse kruitvat van emoties en zag
hoe de problemen zich opstapelden. Nederland floreerde, Charlois crepeerde. De
onvrede uitte zich in bizar stemgedrag. In '94 won extreem rechts 20 procent van
de stemmen in de deelgemeente. In '98 was de SP de grote winnaar. "We hebben het
signaal dat van twee achtereenvolgende verkiezingen uitging geanalyseerd en
opgepakt. Veiligheid, schone straten, opvang van jongeren - dat waren de punten
waarmee wij moesten werken."

    Waar hij nu gehoor vindt bij de landelijke partij, daar stootte hij destijds
voortdurend zijn kop. En Schrijer niet alleen. Samen met (deelraad)bestuurders
uit andere grote steden met vergelijkbare problemen, trachtte hij de problemen
in de achterstandwijken kenbaar te maken bij de Tweede-Kamerfractie. Vergeefs.

    "Het vraagstuk van de achterstandswijken was nog geen issue, ook niet bij
ons. Nee, dat was niet erg des PvdA's. We waren er niet voor de gewone man,
althans, landelijk niet. Wel in Charlois. We wonnen in 2002 twee zetels, hoewel
we landelijk genadeloos zijn afgestraft. Melkert heeft na de
verkiezingsnederlaag nog geprobeerd iets te doen. Hij is hier in korte tijd vijf
keer geweest, maar het was al te laat. Het vertrouwen was er niet meer."

    Dat moet worden teruggewonnen - in het veld, niet in Den Haag. Want de
vernieuwing die Pim Fortuyn predikte, is nog lang niet genoeg doorgedrongen in
de Hofstad, vindt Schrijer. "Er gebeurt daar nog steeds veel te weinig. De
oplossingen voor de problematiek waar ik hier in Charlois tegenaan loop, zijn
nog steeds moeilijk uit te voeren, omdat je voortdurend stuit op allerlei
regeltjes waaraan halsstarrig wordt vastgehouden."

    Dominic Schrijer: "Als je niet goed wilt lezen, het niet wilt begrijpen, kun
je met mijn verhaal aan de haal gaan."foto Arie kievit

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               9 of 91 DOCUMENTS

                                Algemeen Dagblad

                               November 17, 2003

De oorverdovende stilte rond Wouter Bos

BYLINE: DOOR YVONNE WIGGERS

SECTION: Binnenland; Pg. 05

LENGTH: 690 words


    Precies een jaar zit Wouter Bos aan de knoppen bij de PvdA. Het politieke
zondagskind beloofde vernieuwing. Daar is hij vooral achter de schermen mee
bezig. Critici vinden hem onzichtbaar.

    Den Haag -Wat wil Wouter Bos met integratie, onderwijs, de gezondheidszorg
en de verzorgingsstaat? Een jaar nadat de mediagenieke wonderboy werd gekozen
tot partijleider, is dat nog grotendeels in nevelen gehuld.

    Bos verleidde meer dan een miljoen kiezers terug te keren naar de PvdA en
beloofde partijvernieuwing. Hij lijkt het contact met Jan-met-de-pet te hebben
hersteld, maar waar de partij van Wouter Bos naartoe wil, is nog onduidelijk.
Intern klinkt voor het eerst voorzichtige kritiek.

    'We moeten de algemene notities die we hebben snel vertalen in concretere
standpunten', vindt PvdA-Kamerlid Ferd Crone. Hij behoort tot de 'positivo's'
over Bos, zegt hij zelf. Maar hij is ook ongeduldig. 'Het gaat me allemaal niet
hard genoeg.'

    Een ander fractielid constateert dat Bos 'met een zekere voorzichtigheid' is
begonnen. 'Dat was slim, want leiderschap heb je niet, dat moet je verdienen.

    Hij speelt mij soms wat te veel op safe. Hij zoekt naar nieuwe vormen, naar
onorthodoxe methoden om politiek te bedrijven. Dat is prima, maar hij is er nog
niet. Wouter moet nog veel leren.'

    PvdA'ers op en buiten het Binnenhof wijten de onzichtbaarheid van Bos aan de
oppositierol. De camera's zoomen nu eenmaal liever in op de coalitiepartijen.
Bos hoeft echter niet bewust op zoek te gaan naar meer publiciteit, vindt
PvdA-senator Frans Leijnse. Hij vindt net als Tweede-Kamerlid Van Heemst dat het
boegbeeld van de partij zijn kruit niet meteen al in het eerste jaar van deze
kabinetsperiode moet verschieten.

    Leijnse: 'Bos zoekt naar een solide koers en probeert niet op de korte
termijn een paar puntjes te scoren. Een politiek leider moet zich ook niet al te
veel in de waan van de dag begeven en reageren op eendagsvliegen als Hirsi Ali
van de VVD. De zogenaamde leegte die mensen nu menen te zien, bestaat vooral uit
een onervaren fractie. Hij moet die fractie de tijd geven. Die kan dan straks
reageren op zaken die zich voordoen.'

    Leijnse prijst de manier waarop Bos de discussie aangaat met critici in de
partij. Onder ex-premier Kok en fractieleider Melkert werd die de mond gesnoerd.
Ook in de fractie is er waardering voor zijn toegankelijke opstelling. 'Als ik
hem een sms'je stuur, krijg ik meteen antwoord. Of als ik naar hem toe wil, stap
ik gewoon bij hem binnen', zegt een Kamerlid. Maar fractieleden vinden dat niet
genoeg. Bos moet knopen doorhakken. 'Zijn manier van werken is een feest, maar
hij moet als politiek leider iets meer het heft in handen nemen', vindt Van
Heemst.

    'Wouter laat 1000 bloemen bloeien, maar die moeten wel een keer geplukt
worden', zegt een ander ervaren Kamerlid.

    'Het is kul dat hij leeg zou zijn of dat de PvdA geen inhoud heeft. Er zijn
eerder teveel meningen zonder dat duidelijk is waar het naartoe gaat. We hebben
snel behoefte aan een koers.' Die stippel je niet uit op straat maar in de
politieke arena. Bezoekjes aan koffiehuizen in arme wijken zijn goed, maar mogen
niet worden verheerlijkt. Van Heemst:

    'Wouter zit in de Haagse politiek, maar lijkt er soms liever niet bij te
horen. Toch moet hij ook op het Binnenhof tonen wat hij waard is.'

    Voormalig PvdA-campagnestrateeg Jacques Monasch vindt het de taak van Bos de
nieuwe koers te bepalen. 'Hij moet als politiek leider de marsroute aangeven en
niet allerlei welzijnsachtige discussierondjes houden. De PvdA moet standpunten
innemen. Er zijn belangrijke discussies over de spreiding van allochtonen en de
huursubsidie waarover ik hem niet heb gehoord.' Volgens Monasch begrijpt de
PvdAachterban wel dat de verkiezingsperiode en de formatie niet het moment voor
vernieuwing waren. 'Maar we zijn nu een jaar verder en de enige verandering die
ik heb gezien is dat de leden vorig jaar november Wouter Bos hebben gekozen.'

    De mediagenieke wonderboy Wouter Bos als supporter van het Nederlands
Elftal, als spreker op een bijeenkomst van de PvdA en als folderuitdeler in Den
Haag. FOTO'S ANP

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               10 of 91 DOCUMENTS

                                Algemeen Dagblad

                               November 13, 2003

Liegen omdat je niet anders kan ; Good bye Lenin!

BYLINE: KOEN KLEIJN

SECTION: Cultuur & Media: Film; Pg. 25

LENGTH: 301 words


    Good bye Lenin! is een bedrieglijke film. Op het eerste gezicht is het een
aardige, bitterzoete komedie over het lot van gewone burgers van de DDR ten
tijde van de Wende, de val van de Muur in 1989.

    De jonge Alex Kerner (Bruehl) probeert voor zijn moeder (Sass), die na een
coma van 8 maanden bedlegerig is geworden, te verbergen dat de DDR niet meer
bestaat. De schok zou fataal kunnen zijn. Hij maakt haar slaapkamer tot een
reservaatje waarin de DDR nog voortleeft en bezoekers elkaar nog met ' kameraad'
aanspreken. Dat bedrog levert komische verwikkelingen op, waarmee de zegeningen
van de socialistische heilstaat vilein op de hak genomen worden. Waar moet Alex,
bijvoorbeeld, nu nog die heerlijke DDR-augurken vandaan halen, waar zijn moeder
zo dol op is? En wat te doen, als zijn moeder weer eens het DDRnieuws op TV wil
zien? Dat alles uiteindelijk uitkomt, is onvermijdelijk, en dan blijkt dat de
film ook een tweede gezicht heeft.

    Het vernuftige bedrog van Alex is niet zomaar een leugentje om bestwil: zijn
gedrag is een heldere echo van de huichelachtige, repressieve psychologie van de
DDR, waar je beste vriend voor de Stasi kon werken en het hele bestaan gebouwd
was op bedrog en manipulatie. Het is eigenlijk schokkend, te zien hoever die
valsheid in het leven van Alex' familie -en dus in het leven van al die
'onschuldige' DDR-burgers -heeft doorgewerkt. De welwillende sympathie voor de
goede bedoelingen van die lieve moeder en die brave zoon verdwijnt dan, als
sneeuw voor de zon.

    Komedie

    Regie: Wolfgang Becker. Met: Daniel Bruehl, Katrin Sass, Maria Simon. In 18
theaters waaronder Lantaren/Venster Rotterdam, Cinecenter Amsterdam.

    Een nagemaakte journaaluitzending uit de toenmalige DDR vormt een van de
terugkerende grappen in Good bye Lenin! FOTO CINEMIEN

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               11 of 91 DOCUMENTS

                                Algemeen Dagblad

                               November 10, 2003

Zevende Lezersfeest zucht onder succes ; Het gewone volk op de grond, schrijvers
een trapje hoger

BYLINE: DOOR MENNO SCHENKE

SECTION: Binnenland; Pg. 02

LENGTH: 636 words


    Rotterdam -Met een wat onzekere blik op de rij die staat te wachten op Kees
van Kooten en met een verontschuldigende lach naar de boekverkopers achter haar,
bergt Winnie Sorgdrager de leesbril op en stapt van het signeerpodium.

    Daar gaat de voormalige minister van Justitie die een boek schreef over
zeden en strafrecht. Een beetje teleurgesteld misschien? Tja, voor haar staan ze
niet in de rij op het zevende Lezersfeest in de Rotterdamse Centrale
Bibliotheek.

    Vol was het, en warm en soms hartstikke leuk. Maar het Lezersfeest begint
ook een beetje te zuchten onder zijn succes. Neem de grote bibliotheekruimte
waar radioman Frits Spits de literaire sterren ieder gedurende twintig minuten
ondervraagt. Wanneer Oek de Jong is uitgepraat, staan bij wijze van spreken Jean
Auel -de Amerikaanse die zo veel romantiek in de prehistorie vindt dat ze heel
dikke boeken kan schrijven -en Joost Zwagerman al klaar om bij Spits aan te
schuiven.

    Als je daar eenmaal een stoel hebt bezet, blijf je er de rest van de avond
zitten en gaan jij en je metgezel om de beurt iets te drinken halen. Het
feestprogramma elders in het gebouw laat je aan je voorbijgaan.

    Op de tweede verdieping van de bibliotheek is het ook niet zo benauwd als in
het zaaltje een etage lager waar de Vlaamse Kristien Hemmerechts en de Iraanse
Nederlander Kader Abdolah, naast elkaar gezeten aan een tafel, een act voor een
dame en een heer opvoeren. 'Dat mens kan niet interviewen', gromt een dame
achter mij. Ze is de enige die Kristien en Kader niet pruimt. De paar honderd
mensen in de uitpuilende zaal lachen om die enorme snor, die ogen en de
onnavolgbare mimiek van Kader Abdolah.

    Wil je even weg uit het zaaltje waar thrillerauteur Tomas Ross tegen
presentator Wilfried de Jong -strak als een stiletto in zijn zwarte kostuum
-beweert dat hij weet wie in 1977 Mathilde Willink vermoordde, dan zoek je de
ruimte bij het signeerpodium op de begane grond. Daar stond op eerdere
Lezersfeesten een verhoging met vertellende en voorlezende schrijvers, maar
geconcentreerd luisteren kon niet, want bier, tapas en 'He, jij ook hier? Lang
niet gezien!' leidden de aandacht af.

    Mooi bedacht, zo'n signeerpodium. Wij, het gewone volk, op de grond, de
schrijver een trapje hoger achter een tafeltje uit de tijd van opoe. Kijk, Jan
Marijnissen -ook de SP-voorman is schrijver -wil wel een handtekening van Winnie
Sorgdrager. En zie je hoe verkrampt Herman Koch zijn pen vasthoudt, zijn
rechterduim er scherp gehoekt omheen?

    De PoezieJukebox, een man met een fris kuifje boven een olijk brilletje en
een lijst met gedichten om zijn nek, draagt gratis en voor niks Waagstraat van
Jean-Pierre Rawie voor. Domweg gelukkig in de Dapperstraat kan hij ook, en nog
een reeks andere gedichten.

    De Leidse Leesclub wint dit jaar de Leesclubprijs met een aanrader voor de
debuutroman De hand, de kaars en de mot van Rob van der Linde. In de Top 10 over
2003 van de leesclubs in ons land is Harry Mulisch het populairst: alleen hij
staat er twee keer in met De ontdekking van de hemel (al 11 jaar oud!) en
Siegfried. De roman Gloed van de dode Hongaar Sandor Marai staat op de eerste
plek in de Top 10.

    Als het programma tegen middernacht op z'n eind loopt, staat een forse
Rotterdammer wat verloren bij het signeerpodium. Eerder op de avond vertelde hij
met een grijns dat zijn vrouw hem naar het Lezersfeest had meegesleept. Zij, de
lezeres, zit of staat vast nog ergens te luisteren naar een schrijver. Hij heeft
het Rotterdamse Leescadeau, Een korte affaire, nog tegoed. En hoopt stiekem dat
zijn vrouw niet ook nog tot drie uur wil blijven dansen.

    Joost Zwagerman signeerde zaterdag in de Rotterdamse bibliotheek zijn boek
Het Vijfde Seizoen. Hij was een van de vele schrijvers op het Lezersfeest.

    FOTO JACQUELINE DE HAAS

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               12 of 91 DOCUMENTS

                                Algemeen Dagblad

                                November 8, 2003

Bush is nog lang niet verslagen

BYLINE: DOOR MARC GUILLET

SECTION: Trefpunt; Pg. 08

LENGTH: 978 words


    Over een jaar mogen de Amerikanen naar de stembus om hun president te
kiezen. De populariteit van George Bush is door de situatie in Irak waar elke
dag Amerikaanse slachtoffers vallen, flink gedaald. En de werkloosheid in eigen
land is ook enorm. Toch is Bush verre van kansloos voor een tweede termijn in
het Witte Huis want in het voeren van campagnes is hij ijzersterk.

    Het gaat niet goed met George W.

    Bush en zijn kansen op herverkiezing. Dat is de indruk die je de laatste
maanden krijgt bij het volgen van de Amerikaanse media. Zijn populariteit is
gezakt tot net boven de 50 procent. Ook de stroom van kritische boeken over
Bush, die de bestsellerslijst van de New York Times bestormen, zijn een teken
aan de wand. Op nummer 1 met stip staat 'Dude, Where's My Country?' van Michael
Moore waarin hij aandringt op 'regime change' in Washington. En op nummer 7 'The
Great Unraveling', waarin hoogleraar economie Paul Krugman tekeer gaat tegen het
wanbeleid en de leugens van de Bushes.

    Het dagelijkse, treurige nieuws uit Irak helpt ook al niet om de kiezers
mild te stemmen. Als het aantal lijkenzakken uit Irak blijft toenemen, zal dit
de achilleshiel van Bush worden, zo voorspellen de Democraten.

    Het blakende zelfvertrouwen dat de president uitstraalt en zijn leiderschap
in de 'oorlog tegen het terrorisme' geeft nog steeds een meerderheid van de
Amerikanen een goed gevoel, maar er is ook een groeiende groep die hem
onuitstaanbaar vindt. Zij wijzen erop dat de grote woorden en het machogedrag
niet kunnen verhullendat het begrotingstekort dit jaar zal oplopen tot 525
miljard dollar. Daar komt bij dat er sinds het aantreden van Bush 2,8 miljoen
Amerikanen hun baan hebben verloren. Zo'n rampzalige groei van de werkloosheid
is sinds de Grote Depressie (1929-41) niet meer voorgekomen.

    Politieke tekenaars schilderen Bush in hun spotprenten dan ook af als een
zorgeloze, koppige optimist die niet in de gaten heeft dat de ondergang nabij
is. Zoals op de cartoon in de Cincinnati Post waarin we Bush in een opgeblazen
autoband zien afdrijven naar de waterval 'Iraq Falls' terwijl Bush denkt 'Ik zal
overleven'.

    De negen Democratische presidentskandidaten zien het allemaal likkebaardend
aan. In schelle tonen kritiseren zij het beleid van Bush: het ontbreken van
bewijzen voor chemische en biologische wapens in Irak; het gebrek aan
voorbereiding voor de chaos in het na-oorlogse Irak; de twee enorme
belastingverlagingen die vooral de rijke elite ten goede kwamen en het
schreeuwende gebrek aan banen. Zelf stellen ze echter niet een radicaal ander
beleid voor.

    Dick Gephardt (62) heeft nog het meest gedurfde plan. Hij zegt: 'Ik kan W
(Bush) verslaan'. Hij staat 'net als Jezus' voor de 'gewone man' en wil een
einde maken aan het schandaal dat ruim 41 miljoen Amerikanen niet verzekerd zijn
tegen ziektekosten. Zijn plan, dat 250 miljard dollar per jaar gaat kosten,
denkt hij te financieren met het terugdraaien van de belastingverlaging van
Bush. Ook de andere kandidaten willen de 'tax cut' van Bush geheel of
gedeeltelijk terugdraaien, maar dat is electoraal riskant. De Republikeinen
zullen de Democraten er dan weer van beschuldigen de partij van de
belastingverhoging te zijn.

    De Democratische aspiranten voor het Witte Huis proberen het ongenoegen over
Bush te mobiliseren. Tot nu toe slagen Howard Dean, John Kerry en generaal
Wesley Clark daar nog het beste in. Alle drie hebben zo hun zwakke kanten. Dean,
de kampioen van de hoog opgeleide pacifistische linkervleugel in de partij, is
te links om de meerderheid van de kiezers achter zich te krijgen. Kerry straalt
met zijn sombere kop geen warmte en vertrouwen uit op tv en generaal Clark heeft
nul komma nul politieke ervaring. De Democraten zitten zo verlegen om een
aansprekende kandidaat dat velen nog steeds hopen dat Hillary Clinton in het
strijdperk zal treden. Volgens een peiling onder Democratische kiezers wil 43
procent dat zij het in 2004 opneemt tegen Bush. Haar naaste belager is generaal
Clark, die een schamele 10 procent krijgt. Overigens is het hoogst
onwaarschijnlijk dat zij in de race zal stappen.

    De 'junior' senator uit New York heeft beloofd dat ze haar termijn tot 2006
zal uitdienen. Bovendien realiseert zij zich hoe moeilijk het zal zijn
oorlogspresident Bush te verslaan. Uit vorige campagnes blijkt dat de kandidaat
die het meeste geld spendeert drie van de vier keer wint. Bush heeft met zijn
95,4 miljoen dollar nu al meer geld dan al zijn Democratische belagers samen.

    De president heeft nog enkele sterke troeven. De economie is het afgelopen
kwartaal met 7,2 procent gegroeid. Het vertrouwen van de consument stijgt. De
Republikeinse partij staat vierkant achter hem. Bush koestert zijn rol als
underdog. Hij is vaak door politieke tegenstanders onderschat. Meestal hebben
zij tot hun schade ondervonden dat Dubya keiharde campagnes voert met een
geoliede machine en een gedisciplineerde staf.

    Koffiedik kijken is een jaar voor de verkiezingen weinig zinvol. Maar een
ding is vrijwel zeker: het wordt een uiterst spannende race. Dat heeft Matthew
Dowd, hoofd strategie van de Bush-campagne, de partijloyalisten deze week in een
memo laten weten. Het land is nog net zo scherp verdeeld en gepolariseerd als
voor 9/11. Hij voorspelt dat in de lente, wanneer de Democratische uitdager van
Bush zich van de rest van het peloton losmaakt, Bush in de peilingen een
tijdelijke achterstand zal oplopen. De herverkiezing zal zeker geen uitslag
opleveren die doet denken aan Nixon in 1972, die won met een voorsprong van 23
procent op anti-oorlogskandidaat McGovern, of aan Reagan, die met een verschil
van 18 procent won van de linkse belastingverhoger Mondale. Het ziet er veeleer
naar uit dat november 2004 net zo'n fotofinish wordt als Bush-Gore in 2000.

    Marc Guillet is correspondent voor deze krant in New York.

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               13 of 91 DOCUMENTS

                                Algemeen Dagblad

                                November 8, 2003

Fanfare voor dolgelukkige Van Zweden

BYLINE: DOOR DORON NAGAN

SECTION: Cultuur & Media; Pg. 27

LENGTH: 515 words


    Amsterdam -Opgeluisterd door fanfaremuziek en trompetgeschal tekende Jaap
van Zweden gisteren in het Concertgebouw in Amsterdam zijn contract als
chefdirigent van het Radio Filharmonisch Orkest (RFO). Koperblazers van het
orkest speelden speciaal voor deze gelegenheid Aaron Coplands Fanfare for the
common man (Fanfare voor de gewone man), die door de orkestmanager Stefan Rosu
omgedoopt werd in Fanfare for the coming man (Fanfare voor de komende man, de
man die het gaat maken).

    De ondertekening vond plaats op het podium van het Concertgebouwin
Amsterdam, in aanwezigheid van het voltallige orkest dat op het podium zat
opgesteld. Van Zweden nam na de fanfares plaats achter een tafeltje vooraan op
het podium en ondertekende zijn contract met een nieuwe, nog niet gebruikte pen.
'Het is gebeurd', juichte meteen daarna orkestmanager Rosu, die de
contractondertekening 'een historisch moment' noemde.

    De musici barstten in warm applaus uit en overhandigden Van Zweden een
cadeau: een poster gewijd aan de net voltooide ceremonie. 'We hebben je nu vast,
je bent van ons -dank je', zei de voorzitter van de orkestcommissie,altviolist
Ronald Kok, namens de musici tegen Van Zweden. 'De vreugde van je benoeming
wordt intens en diep gevoeld. We hebben je gevraagd chef te worden omdat alle
projecten die we samen hebben gedaan een grote mate van intensiteit kenden. Er
is een vonk overgesprongen, van beide kanten.'

    Van Zweden verlaat in 2005 het Residentie Orkest in Den Haag, waarvan hij nu
nog chef-dirigent is, om in Hilversum te werken. Hij blijft minstens zes jaar
chef van het RFO en zal 16 weken per seizoen bij het orkest doorbrengen, plus
tournees en cd-opnamen voor het Nederlandse labelChannel Classics. Van Zweden
volgt Edo de Waart op, die in 2005 na 16 jaar het orkest verlaat.

    Als chef-dirigent van een omroeporkest valt Van Zweden ook onder de
artistieke paraplu van Jan Zekveld, de man die artistiek verantwoordelijk is
voor de programmering van alle omroeporkesten en de befaamde Zaterdag-Matinee in
het Concertgebouw. Ook Zekveld toonde zich gelukkig met Van Zwedens benoeming.
'Ik voel blijdschap over de gang van zaken', zegt Zekveld die eraan herrinnert
dat hij Van Zweden heel goed kent. Zekveld was artistiek directeur van het
Concertgebouworkest toen Van Zweden daar nog concertmeester was.

    Van Zweden zal bij zijn aantreden in 2005 de ZaterdagMatinee openen met zijn
RFO met een uitvoering van Mahlers Das Klagende Lied in de
oorspronkelijkeinstrumentatie. Verder zal hij dat seizoen, waarin de orkesten en
koor van de omroep (dus ook het RFO) hun 60-jarig bestaan vieren, een
opdrachtwerk van Mark Anthony Turnage en een nieuw Pianoconcert gebaseerd op
Strawinsky's blazersverise van de Sacre van Theo Verbey met zijn nieuwe orkest
dirigeren.

    Jaap van Zweden noemde zichzelf 'dolgelukkig' met deze nieuwe wending in
zijn carriere en zijn benoeming bij het Radio Filharmonisch. 'Dit is een
fantastisch orkest', zei hij.

    De AVRO zendt op 23 november om 22.55 op Nederland 1 een documentaire over
Van Zweden uit.

    Jaap van Zweden

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               14 of 91 DOCUMENTS

                                Algemeen Dagblad

                                November 8, 2003

Soms heb je nu eenmaal nadeel

SECTION: Uw goed recht; Pg. 37

LENGTH: 2622 words

DATELINE: DOOR E R I K BOGAARDS E N J E A N DOHMEN


    Waarom gaat de fiscus niet achter hobbyisten met dure oldtimers aan? Wordt
een pakje sigaretten straks nog duurder? En komt er naast een loonstop volgend
jaar ook een prijsstop? Joop Wijn geeft antwoord op al uw vragen.

    Uw Goed Recht bood lezers de mogelijkheid staatssecretaris Joop Wijn van
Financien persoonlijk een vraag te stellen. Dat is bijzonder, want de
staatssecretaris gaat niet over individuele gevallen, maar over het beleid. Of
zoals CDA'er Wijn het zelf zegt: 'Ik ben er voor iedereen en dus eigenlijk voor
niemand.' Tientallen reacties stroomden binnen. Opvallend veel vragen gingen
over de ingrijpende veranderingen in de behandeling van de auto. Waarom gaat de
yup in een leasebak (auto van de zaak) er zoveel op vooruit en moet de
verpleegster in haar bescheiden auto inleveren?

    Wijn is tevreden over de Nederlandse belastingbetaler: 'We gaan altijd uit
van de goede trouw. Desondanks vragen velen zich af waarom zij meer moeten
betalen dan een ander. Uit de vragen komt naar voren dat mensen soms twijfelen
aan de rechtvaardigheid.'

    Over onrechtvaardigheid gesproken: de rente is lager dan ooit, maar u gaat
er nog steeds van uit dat iedereen vier procent rente krijgt op zijn
spaarcenten.

    'Als Kamerlid heb ik een paar jaar geleden voor deze regeling gestemd. Ik
zei toen wel: dit kan wrang uitpakken als de economie tegenzit. In 2005 nemen we
de regeling daarom onder de loep, maar ik kan me op dit moment niets beters
voorstellen. Als de rente stijgt, verdienen mensen meer. Dan komen we ook niet
langs om extra geld op te halen. Ik wil er niet badinerend over doen, maar soms
heb je een voordeel en soms heb je een nadeel.'

    Een lezer uit Zutphen is dat niet met u eens. Hij schrijft: 'Niemand wil een
dief zijn van zijn eigen portemonnee, maar nog erger is het wanneer een ander de
dief is van mijn portemonnee.' U kunt het percentage toch verlagen?

    Uw nieuwe autoregeling is velen in het verkeerde keelgat geschoten. Een
werknemer met een eigen auto moet bloeden omdat de vergoeding voor zakelijke
kilometers daalt van 28 naar 17 cent. Leasebakrijders gaan er op vooruit.

    'Moeten we dan naar drie of 3,5 procent? En wat moeten we als de rente
stijgt naar zes procent? Het heffen van belastingen moet geen gejojo worden. We
willen als overheid toch stabiele inkomsten hebben? Vergeet niet, de uitgaven
voor bijvoorbeeld lerarensalarissen blijven ook stabiel. Ik vind dit systeem
rechtvaardig.'

    'Dat beeld klopt niet. Wie dicht bij z'n werk woont en met z'n eigen auto
veel kilometers voor de baas rijdt, is duurder uit, al kan hij straks wel voor
woon-werkverkeer een vergoeding krijgen. Wie ver van zijn werk woont, gaat er
juist op vooruit omdat de vergoeding voor woonwerkverkeer stijgt naar 17 cent.
Er zitten plussen en minnen aan. In totaal gaan de leaserijders er 40 miljoen
euro op vooruit. De bijtelling gaat voor iedereen naar 20 procent. Een aantal is
daardoor duurder uit, maar ik kreeg ook heel veel klachten over de
rittenadministratie. Van die rompslomp wilden we af. En wie zijn leaseauto echt
alleen maar gebruikt voor zijn werk en niet meer dan 500 kilometer prive rijdt,
krijgt in de nieuwe regeling geen bijtelling.'

    Waarom wordt die lage vergoeding van 17 cent niet jaarlijks bijgesteld? Door
de inflatie blijft er op termijn niets van over.

    'De oude vergoeding van 28 cent werd ook niet bijgesteld. Dus is er geen
reden om het nu opeens wel te doen.'

    Met de auto naar het werk wordt nu voordeliger. Maakt dat de files niet
langer?

    'Ik houd rekening met een drukkere ochtendspits. Dat zoeken we nu uit.
Volgens mij valt het wel mee: al die mensen moeten nu ook naar het werk.' Nog
een hartekreet van een lezer uit Woensdrecht over oldtimers: 'Auto's ouder dan
25 jaar hoeven geen wegenbelasting te betalen. Waarom wordt deze regeling niet
afgeschaft? Het is vaak een hobby en die mag toch geld kosten?'

    'Met die regeling doen we al jaren een hoop mensen een plezier. Het
onderhoud kost veel geld. Dat levert de schatkist weer btw op. Maar oke, ik hou
het in mijn achterhoofd.'

    Hypotheek

    Naast vragen over auto's maken veel lezers zich zorgen over het uitkleden
van voordelige regelingen voor mensen met een eigen huis. Wie een huis met winst
verkoopt en deze overwaarde niet in een nieuw huis stopt, is volgens uw plannen
volgend jaar ook aan de beurt?

    'Dat is terecht. Ik vind dat je de winst in je nieuwe huis moet stoppen,
zodat je minder hoeft te lenen. Wie met de overwaarde leuke dingen gaat doen,
loopt zijn belastingvoordeel mis. De rente van gewone leningen is ook niet meer
aftrekbaar. De hypotheekrente-aftrek is in het leven geroepen om het
eigenwoningbezit te stimuleren. Wanneer dat geld dan voor andere zaken wordt
gebruikt, moet je ingrijpen.'

    Kunt u zich voorstellen dat deze voorstellen leiden tot wantrouwen bij
lezers. Nu is het de bijleenregeling, straks gaat het mes in de aftrek van
hypotheekrente zelf?

    'Daar hoeven de mensen zich geen zorgen om te maken. Eigenlijk geldt hier
dat de aanval de beste verdediging is.

    We pakken alleen het oneigenlijk gebruik van een voordeelregeling aan. Juist
om de kern, de aftrek van hypotheekrente, te beschermen. Ik wil de aanschaf van
een eigen huis blijven stimuleren.'

    Een lezer uit Gorinchem vraagt zich af of er geen klein bedrag uitgezonderd
mag worden. Bijvoorbeeld voor de inrichting van het huis.

    'Nee. Zoals gezegd wil ik de voordeelregels echt beperken tot de aanschaf
van een eigen woning en niets anders.'

    Een pakje sigaretten kost volgend jaar E 4,35, waardoor de prijs in de buurt
zit van die in Belgie en Duitsland. Daar blijven de prijzen de komende jaren
flink stijgen. Staat ons dat ook te wachten?

    'Dat sluit ik niet uit. Over de verhoging van komend jaar met 55 cent wil ik
open zijn: dat doen we om geld op te halen. Er waren kamerfracties die zeiden:
doe er maar meteen een euro bij omdat roken slecht is voor de gezondheid. Maar
we hebben nu geen concrete plannen om de accijns verder te verhogen.'

    Kerstpakketten

    Dit jaar heft Wijn voor het eerst loonbelasting over kerstpakketten. Velen
lopen daardoor dit extraatje mis.

    Een lezer uit Rotterdam wil weten: 'Waarom gun je de gewone man en harde
werker geen aardigheidje van de baas. Er zitten vaak zaken bij die ik schenk aan
mijn familie. Pate bijvoorbeeld. Opa is er dol op, die eet alles.'

    'Ik ben een democraat in hart en nieren. Als de Tweede Kamer wil dat de
fiscale regeling voor kerstpakketten terugkeert, dan gebeurt dat. Ik sta er
positief tegenover. Voor dit jaar kunnen we het niet meer regelen, voor 2004
wel. Wat mij betreft maken we het dan meteen in orde voor 2005 en daarna.

    ' Tegen de Kamer zeg ik wel: de overheid moet betrouwbaar zijn. Diezelfde
Kamermeerderheid die de regeling nu wil herinvoeren, wilde hem een jaar geleden
afschaffen. Dat is niet consequent. Nu zullen burgers zeggen: Fijn dat de
overheid niet consequent is. Maar ik weet zeker dat ze dat bij allerlei andere
regelingen liever niet hebben.'

    Met dank aan Cees Langerak

    Kilometerkosten vrijwilligers

    1. Toen jaren geleden het onbelaste deel van de kilometervergoeding voor de
eigen auto werd vastgesteld op maximaal 60 cent, zat er een gedachte achter: de
reele kosten van een gemiddelde auto mochten onbelast worden vergoed. De
belasting hoefde echter een luxe auto niet te belonen. Graag wil ik van u
vernemen welke visie er dan zit achter de verlaging van 28 naar 17 eurocent. Als
predikant heb ik te maken met veel mensen die vrijwilligerswerk doen. Sommigen
ook in regionaal en landelijk verband. Zij krijgen hun reiskosten vergoed.
Worden die in uw plannen nu ook boven de 17 cent belast?

    Ds. M. D. van der Giessen, Boskoop

    Rijden voor kinderen

    2. Als onderwijzeres ben ik ambulant om lichamelijk gehandicapte leerlingen
te begeleiden die het regulier onderwijs bezoeken. Daarvoor krijg ik 28 cent per
kilometer. Omdat ik in een kleine auto rijd, kom ik net uit. Sommige collega's
met een gezin hebben een grotere auto; hun werkelijke kosten zijn al hoger dan
de ontvangen vergoeding. Als we nu over de ontvangen vergoeding boven 17 cent
belasting moeten betalen, moeten we er allemaal op moeten toeleggen. Maar zonder
compensatie is er een grote kans dat werknemers weigeren hun eigen auto te
gebruiken. Dit is toch een ramp voor de non-profit dienstverlening?

    Anita Limpens, Rotterdam

    Belastingpoliticus Belastingpoliticus

    Scheelt 80 euro per maand

    3. Als uw plan over de kilometervergoeding doorgaat, scheelt dat mij,
wijkverpleegkundige, zeker 80 euro per maand (netto) op een inkomen van zo'n
1500 euro per maand (inclusief toeslagen). Dat is een achteruitgang van meer dan
vijf procent. En wat voor mij geldt, geldt voor tienduizenden
thuiszorgmedewerkers van wie velen ook nog minder verdienen. En waarom moeten
wij (of onze bazen) dat bedrag inleveren?

    Suzanne Zorn, Huizen

    Auto van eenmanszaak

    4. Ik heb een eenmanszaak in beroepsen bedrijfsopleidingen op locatie. Ik
reis dus veel en gebruik daarbij mijn auto. Voor elke gereden kilometer betaal
ik aan 'prive' 28 cent, hetgeen niet de werkelijk gemaakte kosten dekt. Als die
forfaitaire vergoeding nog lager wordt, stop ik dus feitelijk steeds prive
vermogen in de onderneming om de werkzaamheden te kunnen uitvoeren. Dat lijkt
mij onredelijk, vindt u ook niet?

    A. Beijer, Gieten

    Vertegenwoordiger

    5. Mijn kost verdien ik als vertegenwoordiger en hiervoor heb ik een eigen
auto. Per kilometer krijg ik een onkostenvergoeding van 23,5 cent. Ik rijd
40.000 kilometer per jaar, zodat ik er met de onbelaste vergoeding van 17 cent
dik op moet toeleggen. Kunt u mij vertellen waarom ik gestraft moet worden om
normaal mijn boterham te verdienen?

    Rien Janssen, Woensdrecht 'Ten eerste wil ik een hardnekkig misverstand de
wereld uit helpen, want vrijwilligers kunnen hun werkelijk gemaakte kosten
onbelast vergoed krijgen. Voor hen verandert er in 2004 op dit punt niets. Met
deze operatie wil ik de administratieve rompslomp rondom de auto verminderen.
Daarom kies ik voor een bedrag zodat iedereen weet waar die aan toe is. Het
bedrag van 17 cent komt niet uit de lucht vallen. Dat is gebaseerd op gegevens
van de ANWB. Die heeft op basis van de meest verkochte personensauto's berekend
dat dat de variabele kosten, zoals benzine en onderhoud, zijn van een
middenklasser.'

    'Mensen leveren niet alleen maar in. De 17 cent geldt straks ook voor de
kilometers van woning naar werk. Zelfs als iemand minder dan 10 km of meer dan
30 km van het werk woont. Ook vervalt de huidige regel dat wanneer je 60 keer
naar dezelfde plaats ging, je in het lage tarief terecht kwam. Dat knelpunt
bestaat straks ook niet meer.'

    Joop Joop Wijn Wijn

    'U gaat ervan uit dat uw werkgever volgend jaar 17 cent per km vergoedt.

    Dat is waarschijnlijk niet het geval, want in de huidige CAO thuiszorg
(hieronder vallen onder andere wijkverpleegkundigen en kraamhulpen) is een netto
vergoeding afgesproken. Uw werkgever neemt dus deze 'tegenvaller' voor zijn
rekening.'

    'Vergeet niet dat de vereenvoudiging van de maatregelen voor de auto ook
zorgt voor minder administratief gedoe. Zo bespaart u ook kosten. Wellicht kunt
u met uw belastingadviseur de mogelijkheid bespreken om de auto helemaal in het
bedrijf te halen.'

    'Het lijkt mij in uw geval verstandig om eens met uw werkgever te praten
over een lease-auto, want 40.000 kilometer 'voor de baas' in uw eigen auto is
wel erg veel. Waarschijnlijk is een lease-contract voor beide partijen veel
voordeliger.' beantwoordt beantwoordt

    Mijn huis afgelost (1)

    'Meneer Barnouw, u heeft een punt!'

    6. In 30 jaar heb ik de hypotheek op mijn huis bijna afgelost, zodat ik nu
bijna geen fiscale renteaftrek meer heb. Door die aflossing heb ik de
belastingdienst in de loop der jaren heel wat geld bespaard omdat ik immers
minder rente aftrok.

    Als dank daarvoor mag ik straks bij een nieuwe hypotheek het afgeloste
bedrag niet meer voor de fiscale aftrek in rekening brengen, terwijl degenen die
nooit hebben afgelost hun fiscaal voordeel blijven behouden. Waarom aan de
trouwe aflossers deze straf?

    B. A. Mosselman, Barendrecht

    Mijn huis afgelost (2)

    7. Voor woningbezitters die geen rente als aftrekbare kosten hebben omdat
zij hun hypotheek geheel of gedeeltelijk hebben afgelost, zou er een
vermindering van het eigenwoningforfait in het vat zitten. Hoe zijn de
vooruitzichten daarop?

    B. W. C. Broer, Capelle a. d. IJssel

    vragen vragen AD-AD

    Wat is onherroepelijk?

    8. Met betrekking tot de bijleenregeling voor de fiscale renteaftrek van een
hypotheek het volgende: volgens de plannen zullen de belastingplichtigen die
voor 31 december 2003 een onherroepelijke koop-of verkoopovereenkomst hebben
gesloten, niet met de bijleenregeling (beperking van rente-aftrek) te maken
krijgen. Vraag: hoe moet de term 'onherroepelijk' worden uitgelegd in het kader
van ontbindende voorwaarden die meestal in zo'n overeenkomst zijn opgenomen.

    Marc Goossens, Rotterdam

    Alles komt tegelijk

    9. Ik ben een bofkont... Zelf ziek, drie zieke kinderen en ook nog
bijstandsmoeder. De zegeningen zijn groot, maar ons inkomen niet. Het volgende
jaar mag ik, zo zijn de plannen, het volgende inleveren: 300 euro voor het
activiteitenfonds van de gemeente, 250 euro voor tien maal fysiotherapie, 96
euro voor eigen bijdrage thuiszorg, 180 euro huursubsidie en 250 euro eigen
risico ziektekosten. Bij elkaar 1076 euro plus wat er verder allemaal nog
bijkomt. Gaat u dat compenseren middels de belastingen? Zo nee, waarvan mag ik
dan mijn kinderen volgend jaar voeden?

    Akke Hoekstra, Hoogeveen

    Geldt de prijsstop voor het Rijk?

    10. Meneer Wijn, u hebt met de werknemers een loonstop afgesproken. Hebt u
ook met de ondernemers een prijsstop afgesproken? En geldt volgend jaar ook voor
het rijk, de provincie en de gemeente een tarief-en belastingstop? Zo nee,
waarom niet?

    Jaap Barnouw, Vlaardingen lezers lezers

    'De regering wil de bereidheid om af te lossen juist stimuleren en niet
afstraffen. Belastingplichtigen met geen of een geringe eigenwoningschuld kunnen
waarschijnlijk vanaf 2005 in aanmerking komen voor een aftrekpost ter grootte
van het eigenwoningforfait verminderd met de hypotheekrente-aftrek.'

    'Het zogeheten wetsvoorstel Bevordering van de financiering van de eigen
woning met eigen middelen, moet nog

    door beide Kamers worden aangenomen. We mikken nu op 1 januari 2005. Deze
regeling houdt in dat de bijtelling van het eigenwoningforfait nooit hoger kan
zijn dan de aftrekbare kosten. Zo wordt voorkomen dat u belasting moet betalen
over de eigen woning. Mensen die hun hypotheek hebben afgelost, zullen hiervan
profiteren.'

    'In alle gevallen geldt dat sprake moet zijn van echte overeenkomsten
waardoor betrokken partijen onherroepelijk gebonden zijn. Maar er is geen
bezwaar als zo'n koop normale ontbindingsclausules bevat. Bijvoorbeeld een
financieringsvoorbehoud of een voorbehoud met betrekking tot de uitslag van een
bouwkundig rapport.'

    'Even los van het geld; ik weet dat situaties als de uwe bestaan. Daarom
proberen we het echt zo te regelen dat de achteruitgang in koopkracht zo
evenwichtig mogelijk over verschillende groepen gespreid is. Ouders ontzien we
bijvoorbeeld enigszins met een verhoging van de kinderkorting. Bovendien komen
sommige zieken in aanmerking voor een tegemoetkoming in de buitengewone uitgaven
voor ziektekosten.'

    'U heeft een punt. Daarom heb ik vorige week nog een oproep aan de gemeenten
en provincies gedaan om ook hun lastenontwikkeling te beperken. Ik reken erop
dat ze daar iets mee doen.

    Bovendien krijgt een ondernemer door de loonstop minder kosten en kunnen de
prijzen van producten aanpassen.'

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               15 of 91 DOCUMENTS

                                Algemeen Dagblad

                                November 4, 2003

Parkeertarieven zijn onduidelijk ; 'In Amerika kun je bij winkelcentra vrij
parkeren'

SECTION: Uw goed recht; Pg. 18

LENGTH: 545 words


    Het betaald parkeren en dan vooral de hoogte van de tarieven is een
onderwerp dat de gemoederen flink bezig kan houden. Dat blijkt uit de vele
reacties op de top-10 over dure parkeergelegenheden, die Uw Goed Recht zaterdag
publiceerde.

    Gisteren mijn moeder opgehaald van Schiphol"G laat S. Kies weten. ' Drie uur
geparkeerd en ik was 10,20 euro kwijt. Dat is toch niet leuk meer? Ria Alphenaar
drukt zich nog kernachtiger uit. 'Walgelijk. Ik word er kotsmiddelijk van.'

    W. Vos legt de schuld bij zowel de gemeenten als de automobilist. 'De
gemeente weet dat de mensen er toch voor kiezen om met de auto te komen, ook als
er de mogelijkheid is van goedkoop openbaar vervoer. De bedragen in veel
parkeergarages zijn veel te hoog, maar omdat de gemeente weet dat de mensen hun
auto toch niet laten staan, maken zij daar gebruik van.'

    G. Biesheuvel, hoofd van de afdeling Ruimtelijke Ordening van de gemeente
Gorinchem, wil het door Uw Goed Recht genoemde uurtarief van 1,80 nuanceren.
'Dit tarief geldt uitsluitend voor het kernwinkelgebied in hartje centrum. Op de
grote parkeerterreinen aan de rand van het centrum kunnen bezoekers hun auto
parkeren voor het vriendelijke tarief van 0,80 cent per uur.'

    Ernst Keuken is van mening dat 'de automobilist de paria van de samenleving
is. De openbare weg is inmiddels het jachtterrein van inhalige moralisten.'

    Ton van der Gaardenklaagt er over dat parkeertarieven vaak slecht staan
aangegeven. Meestal

    pas vlak voor de slagboom van een parkeergarage of op de parkeermeter. Je
staat dan voor de slagboom of je hebt je auto al bij de meter geparkeerd. Op dat
moment ga je niet meer op zoek naar een goedkoper alternatief. Als de tarieven
duidelijker zouden worden vermeld, heb je meer tijd om te beslissen of je die
parkeergelegenheid wel of niet wilt gebruiken.'

    Een andere lezer laat weten dat zij de parkeergarages links laat liggen. '
Mijn boodschappen doe ik niet meer in de grote stad. Ik betaal 72 euro aan
wegenbelasting en dat vind ik meer dan genoeg.'

    Mahin Jankie beklaagt zich er over dat hij in Nijmegen alleen maar met een
chipknip kan betalen, ' terwijl de wet zegt dat je met elk wettig betaalmiddel
moet kunnen betalen.'

    Ook Jose Schenk spreekt er schande van. ' De auto is een melkkoe. Straks
kunnen alleen de rijken zich nog een auto veroorloven en moet Jan met de pet met
het ook al belachelijk dure openbaar naar de stad komen. Uiteindelijk zal deze
parkeerterreur leiden tot de ondergang van de middenstand, omdat klanten zullen
wegblijven. Verpaupering van de binnensteden zal het gevolg zijn en alleen
hangjongeren zullen de winkelstraten nog bevolken.'

    Net terug uit de Verenigde Staten roemt G. Eindhoven het parkeerbeleid daar.
' Vrij parkeren bij alle winkelcentra. Het is een hele zorg minder om
boodschappen te doen.'

    Rien van der Vliet tot slot hekelt het verschil in de manier waarop
gemeenten met de invalidenkaart omgaan. ' Soms is het gratis, soms moet je
betalen, dan weer gratis op alleen invalidenplaatsen. Waarom komt er geen
uniforme regeling. Dan hoef ik niet in elke gemeente waar ik parkeer telefonisch
navraag te doen naar het beleid. Als de telefoon tenminste wordt opgenomen.'

    Waarom komt er geen uniforme regeling voor particulieren?

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               16 of 91 DOCUMENTS

                                Algemeen Dagblad

                                November 3, 2003

Kilometerheffing valt slecht ; CDA, VVD en LPF schieten plan minister Peijs af

BYLINE: VAN ONZE POLITIEKE REDACTIE

SECTION: Binnenland; Pg. 3

LENGTH: 520 words


    Den Haag -CDA, VVD en LPF zien helemaal niets in de invoering van een
kilometerheffing vanaf 2007. Minister Peijs (Verkeer) zei zaterdag in deze krant
dat ze in 2010 een heffing wil die oploopt in de spits en op drukke wegen.
Daarvoor zou de automobilist al over vier jaar geleidelijk per kilometer moeten
gaan betalen.

    'Een ondoordachte losse flodder', noemt VVD-Kamerlid Hofstra het plan. Omdat
een Kamermeerderheid dat met hem eens is, voorspelt de liberaal het voorstel een
snelle dood. 'Dit gebeurt dus niet in 2007.'

    LPF'er Hermans wil ook niet meewerken. 'Met de variabele heffing dwing je
Jan met de pet van de weg. Dan rijden er straks alleen nog mensen rond die het
kunnen betalen.' Ook de ANWB is tegen. De automobilistenbond vindt dat Peijs
eerst had moeten overleggen.

    Het felste verzet komt uitgerekend van de CDA-fractie, waartoe de minister
zelf behoort. Verkeersspecialist Van Haersma Buma was totaal verrast door het
plan van Peijs. Hij vindt dat het verkeer eerst weer in beweging moet komen door
aanleg van spitsstroken en nieuwe wegen. 'Daarna kan beprijzen een rol spelen.'
Buma denkt dat dit eventueel vanaf 2010 kan, maar dan wel in samenwerking met
andere Europese landen.

    Daarmee ontstaat een conflict tussen de CDA'ers in de Tweede Kamer en die in
het kabinet. Net als Peijs staat bijvoorbeeld CDAstaatssecretaris Van Geel
(Milieu) vierkant achter de geleidelijke invoering van de kilometerheffing. Ook
de meeste andere fracties in de Kamer reageren positief. PvdA'er Verdaas vindt
het 'fantastisch', zijn SP-collega Gerkens is 'blij verrast' en ook D66 steunt
het plan. Alleen GroenLinks vindt dat het voorstel te laat komt en te weinig
voorstelt.

    Tegelijk met de invoering van de kilometerheffing wil minister Peijs de
aanschafbelasting BPM en de wegenbelasting langzaam afschaffen. Daar gaat ze
binnenkort al over praten met minister Zalm (Financien). Dat vindt VVD'er
Hofstra wel een goed plan 'Daar moeten we snel mee beginnen, want je hebt acht
jaar nodig om de BPM af te schaffen. Dat gaat in stapjes van 1 a 2 procent per
kwartaal.' Bij een snel einde van de BPM zouden tweedehands auto's duurder
worden dan nieuwe.

    Net als het CDA ziet de VVD op den duur wel plek voor een kilometerheffing.
De twee grootste regeringsfracties hebben momenteel echter niet alleen
principiele bezwaren, maar ook financiele. Hofstra: 'De minister denkt dat het
heel simpel is de heffing via de kilometerteller te gaan afrekenen, maar dat
geloof ik niet. Twee jaar geleden is berekend dat de invoering 1 a 2 miljard
euro zou kosten. Dat geld hebben we niet.'

    CDA en VVD willen dat nu eerst werk wordt gemaakt van de aanleg van nieuwe
wegen, zoals de A4 Midden-Delfland en de verbinding Amsterdam-Almere. 'Het rijk
heeft daarvoor geen geld, maar er is veel geld bij beleggers, zoals banken en
pensioenfondsen. Die investeren nu al in tolwegen in Frankrijk', zegt Buma.
'Maar het is toch veel leuker als je over je eigen pensioen en spaargeld kan
rijden.' Hofstra vindt dat er een Snelwegmaatschappij NV moet komen, die deze
publiek-private samenwerking in goede banen leidt.

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               17 of 91 DOCUMENTS

                                Algemeen Dagblad

                                November 1, 2003

Duisenberg kan de euro niet loslaten

BYLINE: DOOR WALTER DEVENIJNS

SECTION: Economie; Pg. 11

LENGTH: 825 words


    'Mister Euro' Wim Duisenberg (68) geniet sinds vanochtend van zijn pensioen.
Een paar dagen voor zijn vertrek trekt hij nog flink van leer tegen Frankrijk en
Duitsland. Ze dreigen een zootje van Europa te maken.

    Rotterdam -Het gaat Duisenberg aan zijn hart. 'Zijn' euro wordt bedreigd.
Hij windt er geen doekjes om tijdens een afscheidsdiner dat hem afgelopen
woensdagavond op het Venetiaanse ei-land San Giorgio door de Europese ministers
van Financien is aangeboden. 'Mister Euro' blaast hoog van de toren in de hoop
zijn nieuwe munt te kunnen beschermen. Wie de spelregels schendt die zijn
vastgelegd in het zogenoemde Stabiliteitspact, houdt hij de excellenties voor,
tast het vertrouwen van de gewone burger aan. Een ramp dreigt, de economische
groei kan gaan haperen en de rente stijgen. 'Zonder goede regels kun je geen
stabiel huis bouwen', waarschuwt hij de aanwezi-ge ministers. 'De regels zijn er
niet alleen voor goede tijden, maar ook voor slechte tijden.'

    Als hij zijn rede uitspreekt weet Duisenberg al dat zijn betoog weinig
succes zal hebben. De commotie in de buitenwereld is daarentegen groot, maar
daar is Duisenberg ondertussen wel aan gewend. Zijn ECB-loopbaan kende namelijk
een onrustig verloop. De Fransen bijvoorbeeld wilden in 1997 helemaal niet dat
de Nederlander de bestuurshamer van de nieuwe Europese Centrale Bank (ECB) in
handen zou krijgen. Ze schoven plotseling Jean-Claude Trichet naar voren.
Nederland boos, de pers overstuur. De coup mislukte, maar Duisenberg toonde zich
bereid iets eerder op te stappen dan gepland.

    Kort nadat Duisenberg zich op de 35ste verdieping van het ECBhoofdkantoor
Eurotower in Frankfurt had gevestigd, kreeg hij weer bonje. Dit keer met de
Britse pers die sowieso anti-euro en dus ook anti-Duisenberg is. Als de
bankpresident zijn emoties laat zien tijdens de officiele presentatie van de
nieuwe eurobiljetten, noemt de machtige zakenkrant Financial Times hem domme
Wim, dim Wim. De Franse pers noemt Duisenberg in navolging van de Britten
eveneens domme Wim, Wim La Gaffe. In de Britse krant The Times blundert de
bankvoorzitter met de verklaring dat zijn bank niet zal ingrijpen op de
valutamarkten. De euro gaat daarop ongenadig hard onderuit.

    Ondanks de slechte ervaringen, kon Duisenberg niet zonder de media. Elke
ochtend rond 10.00 uur hanteerde Duisenberg een strak ritueel in zijn werkkamer.
Pot koffie bij de hand, de eerste sigaret in zijn mond tijdens het lezen van zes
ochtendkranten, waaronder Financial Times, Wall Street Journal, het Franse Le
Monde en het Duitse Handelsblatt. Na enkele vergaderingen zijn de
computerschermen van de persbureaus aan de beurt.

    De laatste jaren is er meer waardering voor hem in de pers ontstaan, zeker
na de soepel verlopen eurointroductie begin 2002, zo heeft hij gemerkt. De
conservatieve Duitse krant Frankfurter Allgemeine Zeitung (FAZ) schilderde begin
deze maand een lief af-scheidsportret van hem: 'Der erste Mister Euro geht'. Het
valt de krant op dat Duisenberg in de laatste maanden van zijn carriere meer
ontspannen is. Hier en daar een 'stoute' lach als hij de vraag van een
journalist beantwoordt. Soms verrast hij zijn publiek met een grapje.

    Ook binnen de bank zelf is onder zijn leiding de cultuur wat losser
geworden. Op zijn initiatief aten de collegabestuurders ' s middags gezamenlijk.
Elke dinsdag stond haring op het menu, een traditie die Duisenberg van zijn
vorige werkgever, De Nederlandsche Bank (DNB), had overgenomen.

    Duisenberg heeft een dubbel gevoel over zijn pensioen. Het is emotioneel
moeilijk de euro los te laten, vindt hij. Toch is hij als 'prive-persoon' ook
blij. Na zijn pensioen krijgt hij meer tijd voor de familie en het golfen. Zijn
zeilboot heeft hij weggedaan. Greta, zijn vrouw, houdt niet van water, zo
vertelt hij het personeelsblad van de centrale bank, DNB Magazine. De wijnkelder
in zijn Franse buitenhuis is al helemaal vol. Alle flessen zijn
geinventariseerd.

    Helemaal verdwijnt de bankpresident niet uit het publieke beeld. De
bankbiljetten dragen nog allemaal zijn zwierige handtekening.

    Twee dagen uit de agenda van Duisenbergs laatste werkweek Woensdag 29
oktober 09.30 Chauffeur haalt Duisenberg op 10.00 De bankpresident leest in zijn
werkkamer de kranten 10.30 Duisenbergs Palmcomputer krijgt een nieuwe agenda
Lunch met collegabestuurders 13.00 14.00 Vergadering ECBmedewerkers 17.00 Vlucht
naar Venetie

    De laatste loodjes

    19.30 Afscheidsrede voor ministers van Financien Terug naar hotel 23.00
Donderdag 30 oktober 10.35 Terugvlucht naar Frankfurt 13.00 Lunch met
collegabestuurders 15.30 Inpakken persoonlijke spullen voor verhuizing Diner met
Greta 20.00 Duisenberg 22.30 Terugblik op actuele onderwerpen, mailen, nieuws
kijken

    Wim Duisenberg als minister van Financien in 1973 en als president van de
Europese Centrale Bank, in zijn werkkamer op het hoofdkantoor van de bank in
Frankfurt. FOTO ANEFO EN VINCENT MENTZEL

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               18 of 91 DOCUMENTS

                                Algemeen Dagblad

                                October 29, 2003

Burgerinitiatief eerst in Gelderland ; ARNHEM

SECTION: Binnenland; Pg. 3

LENGTH: 72 words


    Gelderland is de eerste provincie waar in Provinciale Staten een voorstel
van gewone burgers wordt besproken. Het eerste burgerinitiatief is afkomstig van
een groep Winterswijkers, die willen dat de provincie geld beschikbaar stelt
voor het opknappen van het monumentale Strandbad Winterswijk. De Staten zijn
sinds dit jaar verplicht een voorstel op de agenda te zetten als er minimaal
1500 handtekening voor zijn verzameld.

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               19 of 91 DOCUMENTS

                                Algemeen Dagblad

                                October 11, 2003

Dood Anja (5)

BYLINE: F. VAN EGMOND, ROTTERDAM.

SECTION: Trefpunt; Pg. 9

LENGTH: 141 words


    Vooropgesteld dat het mishandelen van een ander levend wezen onder geen
enkele voorwaarde is goed te keuren, kan ik het begrijpen dat soms het recht in
eigen hand wordt genomen. Alle excessen op dit gebied zijn terug te voeren op
een oorzaak, namelijk het regeringsbeleid of beter gezegd het ontbreken hiervan.

    Als je ziet hoeveel de hardwerkende belastingbetaler wordt geconfronteerd
met zogenaamde 'kleine' criminaliteit dan is dit onacceptabel. Bij mijzelf is
enige tijd geleden de schuur opengebroken en leeggehaald: vijf fietsen en een
nieuwe scooter weg. Hoe kun je tegenwoordig je eigendommen nog beschermen? Ik
weet het niet meer. Ik voorzie dat de excessen in de toekomst alleen maar toe
zullen nemen. Steeds meer burgers zullen het recht in eigen hand nemen tenzij de
overheid, wakker wordt en haar prioriteiten verlegt.

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               20 of 91 DOCUMENTS

                                Algemeen Dagblad

                                October 11, 2003

Minder patienten verzekerd ; Ziekenhuizen vrezen voor de kosten te moeten
opdraaien

BYLINE: DOOR ELLEN DANHOF

SECTION: Binnenland; Pg. 5

LENGTH: 390 words


    Rotterdam -Het aantal onverzekerde patienten in ziekenhuizen is de afgelopen
jaren sterk toegenomen. Daardoor blijven andere patienten langer op de
wachtlijst staan.

    Het Erasmus Medisch Centrum in Rotterdam telde in 1999 108 onverzekerde
patienten. Vorig jaar waren dit er 623. In het actualiteitenprogramma 'Knevel op
Zaterdag' dat vanavond wordt uitgezonden, meldt directeur Wiegman van het
Amsterdamse AMC dat het aantal opnamen van onverzekerden in zijn ziekenhuis
tussen 1998 en 2002 is verdubbeld van 234 naar 477 per jaar.

    Bij het VU Medisch Centrum, ook in Amsterdam, steeg het aantal onverzekerde
opnamen van 196 in 1998 naar 275 in 2002. De verpleegkosten liepen hiermee op
van 700.000 euro naar 1, 7 miljoen euro, waarvan 700.000 euro voor rekening kwam
van de afdeling intensive care. Het directe gevolg hiervan is dat veel
hartpatienten langer op de wachtlijst blijven staan, aldus het hoofd van die
afdeling, professor A. Girbes.

    In het tv-programma noemt hij het voorbeeld van een gestrande reizigster die
besmet was met de ziekenhuisbacterie mrsa en die negen weken in isolatie op de
intensive care lag. 'Daardoor konden hartoperaties die wij hadden gepland al die
tijd niet doorgaan.' Directeur F. Pieters van de Stichting Hart, Hoofd en Vaten
reageertonthutst: 'Mensen wachten al zo lang, betalen jaren premie. Als hun
operatie om deze reden wordt afgezegd, is dat niet te begrijpen.'

    Als onverzekerden -illegalen, zwervers, gestrande toeristen en mensen die
geen zorgverzekering afsluiten uit oogpunt van religie of kostenbesparing
-eenmaal binnen zijn, dan komen ziekenhuizen niet makkelijk meer van hen af.
Andere instanties, zoals verpleeghuizen, willen deze patienten niet overnemen
omdat ze onverzekerd zijn. De Nederlandse Vereniging van Ziekenhuizen (NVZ)
vreest dat de zorgverzekeraars, die de kosten voor onverzekerde patienten nu nog
gezamenlijk dragen, steeds minder bereid zullen zijn daarvoor op te draaien. De
verzekeraars en de NVZ bepleiten een koppelingsfonds voor zorginstellingen
waaruit de kosten voor onverzekerden worden betaald. Huisartsen hebben zo'n
fonds al enkele jaren.

    Ziekenhuisdirecties en zorgverzekeraars verwachten dat het aantal 'gewone'
Nederlanders dat geen zorgverzekering meer afsluit, door de verwachte stijging
van de ziektekostenpremies omhoog zal gaan.

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               21 of 91 DOCUMENTS

                                Algemeen Dagblad

                                October 11, 2003

Jules de Chinees sterft in kogelregen ; Weer liquidatie in Amstelveen

BYLINE: DOOR OLOF VAN JOOLEN EN CHRISTIAAN KOOMAN

SECTION: Binnenland; Pg. 5

LENGTH: 570 words


    Amstelveen -Twee salvo's van een machinepistool, gegil en daarna
oorverdovende stilte. Amstelveen was gisteren voor de tweede keer binnen een
jaar het toneel van een liquidatie in het criminele milieu. Een van de
slachtoffers is de 39-jarige drugshandelaar Jules Jie.

    De man staat in de onderwereld bekend als de Chinees, hoewel hij gewoon een
Nederlander is, en geldt als zeer gewelddadig. Hij handelde in xtc en maakte
deel uit van de groep rond Mink K. Deze wapenhandelaar onderhield op zijn beurt
in de jaren 80 weer nauwe contacten met de bende van Klaas Bruinsma.

    Over de identiteit van de vrouw doet de recherche geen mededelingen. De auto
waarin de slachtoffers werden vermoord, staat op naam van een 36-jarige
Amsterdamse. De politie wil niet zeggen of dit het tweede slachtoffer is. Op het
naambordje van haar woning in de Watergraafsmeer staat ook de naam van Jules
Jie.

    Heel erg opgewonden worden de Amstelveners niet meer van de liquidatie. De
meeste mensen kijken even snel en gaan dan weer door met waar ze mee bezig
waren. Alleen de voorbij fietsende Frits Barend stapt af en kijkt hoe de leden
van de technische recherche tientallen kogelhulzen veilig stellen. Over de
Mercedes wordt een tent gezet, om het lugubere tafereel aan het gezicht te
onttrekken. In januari van dit jaar stierf topcrimineel Cor van Hout hemelsbreed
een kilometer verderop eenzelfde gewelddadige dood. Een paar kilometer in andere
richting-in Buitenveldert-is het op de dag af precies drie jaar geleden dat Sam
Klepper werd geliquideerd. Net als vandaag hadden de executies plaats op
klaarlichte dag en zijn er veel getuigen.

    De manier waarop de moordenaars te werk gaan, duidt op een zorgvuldig
voorbereidde liquidatie. Twee donker geklede mannen op een rode scooter wachten
de Mercedes in de middenberm van de Keizer Karelweg op. Als de wagen dichtbij
genoeg is, rijden ze eerst een stukje mee waarna een van de twee het vuur opent
met een automatisch wapen. Een regen kogels slaat dwars door de voorruit.

    De chauffeur van de Mercedes

    probeert te ontkomen door zijn stuur om te gooien. De zware wagen vliegt
over het gras van de verhoogde middenberm. Tijdens deze manoeuvre doorboren
kogels de zijruiten. Wanneer de Mercedes tot stilstand is gekomen, loopt de
schutter naar de wagen toe. Om zeker te weten dat de bestuurder dood is, krijgt
de man een genadeschot. Vervolgens verdwijnen de twee mannen in onbekende
richting.

    Kort na de liquidatie houdt de politie twee jongens op een scooter aan. Ze
blijken er niks mee te maken hebben. Even later is het in Buitenveldert weer
raak. Personeel van een stomerij krijgt argwaan bij een klant. Ze waarschuwen de
politie die even later de man aanhoudt. Een woordvoerder van de politie
bevestigt de aanhoudingen, maar zegt dat alle verdachten ook weer zijn
vrijgelaten.

    Sinds 2000 werden in en om de hoofdstad 11 mensen met criminele contacten
vermoord. Het voorlaatste slachtoffer van de golf liquidaties was
vastgoedhandelaar

    Bertus Lueske in augustus.

    Justitie en politie zitten in hun maag met de criminele afrekeningen. Het
grove geweld wordt telkens op de openbare weg toegepast, met groot gevaar voor
gewone burgers. In een tweetal gevallen zijn ook omstanders geraakt door
rondvliegende kogels, zij het zonder dodelijk gevolg.

    Achter de doorzeefde autoruit liggen de lijken van Jules Jie en de nog
onbekende vrouw onder lakens.

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               22 of 91 DOCUMENTS

                                Algemeen Dagblad

                                October 9, 2003

Magistratuur onder vuur ; OP RECHTS

BYLINE: JOSHUA LIVESTRO

SECTION: Trefpunt; Pg. 11

LENGTH: 633 words


    'Twee derde van de rechterlijke macht vindt dat vuurwapens uit het
strafrecht moeten. Ruim 80 procent meent dat vuurwapenzaken een onevenredig
groot beslag leggen op de capaciteiten van het openbaar ministerie en de
rechters, waardoor er te weinig tijd is voor andere zaken.'

    Nee, zo stond het inderdaad niet in de door Vrij Nederland georganiseerde
enquete onder leden van de Nederlandse Vereniging voor Rechtspraak. In
werkelijkheid ging het niet om vuurwapens maar om softdrugs. Ik heb voor de
gelegenheid maar een andere term ingevuld om zo de vreemde logica van dit
standpunt wat te benadrukken. De rechterlijke klasse heeft namelijk een wel heel
originele oplossing gevonden voor de hoge werkdruk: schrap gewoon alle
strafzaken die met drugs te maken hebben en klaar is Kees. Het misdaadprobleem
wordt zo niet zozeer opgelost als wel weggedefinieerd.

    Er is echter een klein probleem: in werkelijkheid blijven drugszaken
natuurlijk gewoon wel onderdeel uitmaken van wat gewone burgers als crimineel
gedrag ervaren. Het leven van de strafrechters wordt er dankzij de lagere
werkdruk misschien iets aangenamer op, maar voor de gemiddelde Nederlander heeft
deze kunstgreep geen enkel positief gevolg.

    Misdaad blijft immers gewoon misdaad, ook al noemen we het voortaan anders.
De crimineel daarentegen zal wel bij legalisering gebaat zijn. Hij kan zo immers
in alle rust zijn dubieuze handel voortzetten en zelfs uitbreiden, naar andere
landen en naar andere criminele bedrijfstakken. Criminele organisaties zijn
namelijk net gewone bedrijven: als je ze een goed vestigingsklimaat biedt,
zullen ze daarvan graag gebruik maken. En niets is aantrekkelijker voor een
criminele organisatie dan een land waarin misdaad niet bestraft wordt.

    Het goed bedoelde gedoogbeleid heeft in praktijk geleid tot de opkomst van
de georganiseerde misdaad in ons land. De misdaadorganisatie van de dezer dagen
veelbesproken Klaas Bruinsma was daar een schoolvoorbeeld van. Omdat ook de
buitenlandse georganiseerde misdaad al enige tijd geleden het gunstige
Nederlandse vestigingsklimaat heeft ontdekt, is ons land van lieverlee
uitgegroeid tot een Europees knooppunt voor de handel in allerlei soorten drugs.
En niet alleen drugs: men benutte het vriendelijke Nederlandse
misdaad-ondernemersklimaat voor het opbouwen van organisaties die behalve drugs
ook wapens en mensen smokkelen en verhandelen.

    Gedogen heeft dus niet gewerkt. Sterker nog, het heeft tot meer en zwaardere
criminaliteit geleid. Maar het probleem is dat de Nederlandse magistratuur
momenteel wordt gedomineerd door een generatie voor wie het gedoogidee tot een
geloofsartikel is geworden. Terwijl van het totale electoraat gewoontegetrouw
slechts 45 procent links stemt, verklaarde bijna 80 procent (!) van de
ondervraagde rechters op een van de linkse partijen, de kampioenen van de
gedoogcultuur, te stemmen. Als deze rechters al bereid zijn te praten over
problemen met het gedoogbeleid, wil men maar een soort oplossing overwegen,
namelijk meer gedogen. Hoe ontsnappen wij uit die vicieuze cirkel? Een oplossing
is eenvoudigweg wachten tot de gedooggeneratie met pensioen gaat. De reportage
in NRC Handelsblad van zaterdag maakte duidelijk dat de nieuwe generatie
rechters duidelijk realistischer is in zijn opvattingen over misdaad en straf.
Maar dat betekent dat we nog 15 jaar moeten wachten voordat er een zichtbare
verbetering optreedt. Als we meer haast hebben met de overschakeling naar een
magistratuur die de volle breedte van opvattingen over
rechtvaardigheidsvraagstukken weerspiegelt, zouden we kunnen overwegen onze
strafrechters, net als de burgemeesters, in vrije verkiezingen aan te wijzen. We
zullen er het misdaadprobleem niet meteen mee oplossen. Maar een stap in de
goede richting zou het wel zijn.

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               23 of 91 DOCUMENTS

                                Algemeen Dagblad

                                October 4, 2003

Niet alles in Hamburg is net als in Rotterdam

BYLINE: DOOR JEROEN SCHMALE

SECTION: Binnenland; Pg. 2

LENGTH: 779 words

DATELINE: Hamburg


    Net als in Rotterdam heeft ook in Hamburg een nieuwe partij bij de
verkiezingen een grote zege geboekt. Rotterdamse raadsleden bezochten de stad
deze week. Leefbaar Rotterdam ziet duidelijk overeenkomsten, maar ook
verschillen.

    Nee, natuurlijk had Ronald Sorensen zich nooit echt verdiept in de Hamburgse
politiek. "Ik houd me liever met Rotterdam bezig", aldus de fractievoorzitter
van Leefbaar Rotterdam. Maar Sorensen moest na een tweedaags werkbezoek aan
Hamburg toegeven dat de ontwikkelingen daar veel weg hebben van die in het
Rotterdamse stadhuis. Waar in Rotterdam Leefbaar Rotterdam onder Pim Fortuyn in
een klap de grootste partij werd bij de laatste verkiezingen, oogste ook in
Hamburg een charismatische politicus succes: de Partei Rechtsstaatliche
Offensive (PRO) van oud-rechter Ronald Schill werd de derde partij van Hamburg.
De sociaal-democratische SPD bleef weliswaar de grootste, maar het rode
machtsblok in Hamburg liep een deuk op.

    Hamburg is een deelstaat, met een eigen parlement, een burgemeester
(premier) en senatoren (ministers). De deelstaten in Duitsland zijn heel
zelfstandig, op tal van gebieden maken ze hun eigen regels.

    Hamburg kreeg een regering met dezelfde politieke kleuren als het
Rotterdamse college van B&W. De PRO regeert met de christen-democratische CDU en
de liberale FDP. De SPD heeft, na 44 jaar onafgebroken regeren, de
oppositiebanken opgezocht. PRO-leider Schill werd senator van Politiezaken, maar
is in augustus ontslagen door CDU-burgemeester Ole von Beust. De reden daarvoor
zou zijn dat Schill had gedreigd de homoseksuele geaardheid van Von Beust naar
buiten te brengen.

    Als rechter kreeg Schill de bijnaam Richter Gnadenlos, wegens de hoge
straffen die hij oplegde. In zijn verkiezingscampagne, in wat in Duitsland wordt
gezien als de hoofdstad van de misdaad, lag de nadruk dan ook op
criminaliteitsbestrijding. Schill beloofde die binnen honderd dagen te halveren.
Het leverde de jurist bijna 20 procent van de stemmen op. Al begonnen
hervormingen bij de politie werden onder zijn leiding snel doorgevoerd. Het
stationsgebied werd schoongeveegd, net als dat in Rotterdam. Junkies werden
opgejaagd. Bolletjesslikkers kregen een braakmiddel, zodat de bewijzen tegen hen
snel beschikbaar waren. Een van de drugskoeriers overleed als gevolg van de
behandeling aan een hartstilstand.

    Halverwege volgend jaar is Hamburg de enige Duitse plaats waar de politie
geen groen, maar een blauw tenue zal dragen. "Het nieuwe uniform is symbolisch
voor de nieuwe start van de politie", zegt Rolf Rutter, parlementslid voor de
PRO in Hamburg. "Voorheen waren de agenten bang, ze durfden niets aan te pakken.
Dat is nu compleet anders. De gewone burgers van Hamburg moeten weer de straat
op durven en trots zijn op hun stad. Dat is ons doel."

    "In die zin lijken we op elkaar", denkt Victor Reijkersz, als raadslid voor
Leefbaar Rotterdam bij het bezoek aan Hamburg. "Ik voel me verbonden met de
kiezers hier, die de wanhoop nabij waren." Bij een ontmoeting met leden van het
Hamburgse parlement, afgelopen woensdag, had Reijkersz een deja-vu-ervaring.
"Een dame van de SPD bracht de partij van Schill in verband met Hitler. Dat is
wat de gevestigde orde in Nederland ook deed toen Fortuyn opkwam." Ook Sorensen
werd woest om de woorden van het parlementslid. "Het is dat ik te gast was,
anders was ik weggelopen."

    PRO-parlementslid Rutter brengt Hitler zelf ter sprake. "Bij partijen als de
SPD overheerst nog steeds de gedachte dat alles uit het Derde Rijk slecht was.
Maar dat is niet zo. In het Derde Rijk kregen kinderen op school warm eten.
Omdat dat idee van Hitler kwam, is het nooit meer uitgevoerd. Hoewel er niets
mis mee is."

    Reijkersz distantieert zich van dergelijke uitspraken. "Leefbaar Rotterdam
wil niet worden geassocieerd met extreem rechts, daar liggen grote verschillen
met de PRO." Ook Sorensen ziet verschillen. "Zo'n rel rond de geaardheid van de
burgemeester zou ons niet overkomen. Wat maakt mij het uit wat zo'n man in zijn
vrije tijd doet..."

    Op de bovenste etage van het parlementsgebouw in Hamburg likt de SPD haar
wonden. Kathrin Flor van de sociaal-democratische partij: "We hebben gevoelens
onder de bevolking onderschat en daar zijn we voor gestraft." De SPD zich wat
onwennig in rol van oppositiepartij. Volgens Flor gaat het haar partij steeds
beter af. "Wat wil je met deze regering? Schill bracht heel goede
criminaliteitcijfers naar buiten, zijn opvolger moest schoorvoetend erkennen dat
die niet klopten. Dan is oppositie voeren niet lastig. Ik hoop dat de kiezers
bij de volgende verkiezing doorhebben dat een stem op de PRO een stem op de
leugen is."

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               24 of 91 DOCUMENTS

                                Algemeen Dagblad

                                October 4, 2003

Beurs negeert optimisme van Brussel ; B E U R S P L E I N 5

BYLINE: DOOR WALTER DEVENIJNS

SECTION: Economie; Pg. 13

LENGTH: 582 words


    Amsterdam -De beurs is eigenlijk een onberekenbaar wezentje. Zijn er
positieve economische cijfers van de Europese Commissie uit Brussel dan gaan de
koersen toch niet omhoog, zo bleek deze week. De sombere stemming van de
afgelopen weken zat gewoon te diep. Gisteren sloeg de stemming plotseling om
door de sterke groei van de Amerikaanse werkgelegenheid. Opluchting op de vloer.
De deskundigen die al weer rekening hielden met een bearmarket lijken geen
gelijk te krijgen.

    Brussel werd genegeerd, maar toch is het de moeite waard om naar de
conclusies van de Europese Commissie te kijken. De Commissie, eigenlijk onze
Europese regering, publiceerde een uiterst zonnig stukje over de economie. Vier
keer per jaar meet Brussel de gezondheid van Europa middels kwartaalrapportages.

    Het zijn echte boekwerkjes, bomvol cijfers, mooie grafiekjes en deskundige
analyses. De derde kwartaalrapportage die midden deze week verscheen, telde 32
pagina's. 'Na 3 jaren van lage economische groei in de eurozone komen de eerste
optimistische signalen tevoorschijn', schrijft EU-commissaris Pedro Solbes in
het voorwoord.

    De puzzelstukjes voor een herstel in de tweede helft van het jaar vallen
langzaam op hun plaats, zowel binnen als buiten Europa. Het vertrouwen onder de
bedrijven en de consumenten neemt iets toe, de financiele situatie bij het
bedrijfsleven en de banken heeft zich verbeterd, de beurzen laten enig herstel
zien, terwijl de inflatie omlaag gaat. 'Over het algemeen zijn de risico's
vergeleken met een paar maanden geleden kleiner geworden, waardoor de
bedrijvigheid geleidelijk omhoog gaat', zo verwacht Solbes. De banken die de
groei kunnen stimuleren door meer leningen te verstrekken, zitten goed in hun
vel, constateert Brussel tevreden. Over het algemeen zijn de financiele
instellingen winstgevend en hebben ze voldoende geld in kas. De kredietverlening
steeg onlangs met 5 procent, een bedrag dat hoger was dan de gemiddelijke
economische groei in Europa. De schuld bij de gewone man of vrouw loopt
weliswaar op, maar tot grote opluchting van de commissie worden de leningen
vooral gebruikt om huizen te kopen. Bang voor een krach op de huizenmarkt is
Brussel niet. En dan is daar ook nog het 'wondermiddel' euro. Domme Zweden, hoor
je ze in Brussel denken. Stemmen ze tegen de Europese munteenheid, terwijl de
economische groei in de eurozone mede gedragen wordt door diezelfde munt.

    'Er is geen twijfel mogelijk. Allerlei studies laten zien dat het effect
groei van de Europese werkgelegenheid is tot stilstand gekomen. In de eerste
drie maanden steeg het aantal banen met slechts 0,1 procent tegenover een plus
van 2 procent in het 'vette' jaar 2000. Menig ontslagen Nederlander weet er
inmiddels alles van. Een hele rij Nederlandse ondernemingen, zoals Albert Heijn
en V& D, schrapt banen. De voorspellingen zijn ook niet goed, zo laat de
commissie weten. Hoe anders is de situatie in de VS. Daar groeide de
werkgelegenheid boven verwachting, zo bleek gisteren. De cijfers uit de VS
merkte de beurshandel wel op. De AEX schoot omhoog met een plus van 2.9 procent
naar 323,51, waardoor de belegger toch nog tegen een goede beursweek aankeek.
Ten opzichte van het slot eind vorige week (313,98) dikte de AEX 3,04 procent
aan.

    De financieel-economische agenda voor volgende week: maandag: Frans Maas,
bava woensdag: Buhrmann, bava; TSMC omzetcijfers, september donderdag:
CrownvanGelder, bava; Carrefour, omzetcijfers vrijdag: Oce derdekwartaalcijfers

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               25 of 91 DOCUMENTS

                                Algemeen Dagblad

                               September 30, 2003

Problemen zat, maar Brugge blijft rustig

BYLINE: DOOR MAARTEN WIJFFELS

SECTION: Sport; Pg. 15

LENGTH: 490 words


    Brugge -Vroeg in het seizoen al zeven punten achter op de aartsrivaal. Met
de Champions League in aantocht twee belangrijke aanvallers geschorst en een
sterspeler die stelselmatig te laat komt bij wedstrijden. Bij Anderlecht was
iedereen al lang in de stress geschoten, maar bij Club Brugge blijft het rustig
als altijd.

    Morgenavond speelt de kampioen van Belgie de belangrijke Champions
League-wedstrijd tegen Ajax in Amsterdam. Komende zondag wacht de
competitietopper in Brussel tegen Anderlecht. In een week tijd kan de
blauw-zwarte brigade haar seizoen maken of breken.

    Het leidt binnen de muren van het Jan Breydel-stadion echter nauwelijks tot
beroering. Zelfs het zoveelste incident rond sterspeler Andres Mendoza laat de
goegemeente koud. Met de Peruviaan heeft de Noorse trainer Trond Sollied een
tweede Ahmed Mido' Hossam in zijn elftal. Het kind uit de sloppen van Chincha
kan fantastische voetballen, maar leeft volgens zijn eigen regels.

    Afgelopen zaterdag verscheen Mendoza te laat bij een competitiewedstrijd. De
tegen Ajax geschorste spits liet de gezamenlijke maaltijd voor het duel met
Beveren schieten. In een verklaring zei hij stilaan zo kotsmisselijk te worden
van het Brugse eten dat hij zichzelf had toegestaan een uurtje later te
verschijnen.

    Eerder in de week botste Mendoza op de training al met Gert Verheyen. De
plichtsgetrouwe Vlaming beet tweemaal op zijn tanden toen Mendoza hem af-zeek,
de derde keer ging Verheyen hem te lijf. Ploeggenoten konden een heuse
knokpartij nipt verhinderen.

    Sollied, zelf ook omstreden nu hij Italiaanse voetballers heeft beschuldigd
van dopinggebruik, deed de incidenten met een zin af: met kinderen moet je nu
eenmaal heel geduldig zijn'. Een relaxte benadering, die naadloos past bij de
cultuur van Club Brugge. De 12-voudige landskampioen is een topclub met een
provinciaal karakter. Waar concurrent Anderlecht een puur kapitalistisch imago
heeft opgebouwd, blijft Club een bolwerk van socialisten, een huis voor het
gewone volk.

    Dat volk wil toch vooral worden vermaakt. In de Champions League hoopt
Brugge op de tweede plaats in de poule. Wordt het plaats drie dan is er
tevredenheid over een vervolg in de UEFA Cup. En bij een laatste plaats? Trond
Sollied: 'Dan zijn we niet goed genoeg gebleken en proberen we het volgend jaar
opnieuw.'

    Trond Sollied geldt in Europa als een van de vurigste pleitbezorgers van het
4-3-3 systeem. Waar Brugge ook speelt, overal stuurt Sollied zijn elftal het
veld op met een rechter en een linkeraanvaller en een diepe spits. Met Mendoza
en Sandy Martens absent na hun rode kaarten tegen Celta de Vigo mist hij
morgenavond echter twee van die drie aanvallers. De verwachting is dat Sollied
met pijn in het hart afstapt van zijn geloof. Zaterdag tegen Beveren oefende hij
alvast met Verheyen en de Noorse krachtpatser Bengt Saeternes als duo voorin.
Brugge won, zij het allerminst overtuigend, met 3-0.

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               26 of 91 DOCUMENTS

                                Algemeen Dagblad

                               September 30, 2003

Van maagd tot vamp

BYLINE: DOOR ROBERT HAAGSMA

SECTION: Cultuur & Media-pop; Pg. 21

LENGTH: 994 words


    Ooit wandelden Christina Aguilera en Mariah

    Carey -deze en volgende week in Ahoy' Rotterdam

    te zien -maagdelijk en kuis de popmuziek binnen.

    Toen de tijd rijp was, werden de rokjes steeds

    korter en de decolletes steeds dieper. Seks verkoopt

    nog altijd.

    In het MTV-programma Cribs gunnen succesvolle popsterren het gewone volk een
blikje in de dure optrekjes die ze bewonen. Zangeres Mariah Carey (33) zorgde
voor een van de bizarste episodes uit deze serie: gehuld in weinig meer dan een
stukje vitrage leidde ze de kijker door haar penthouse in New Jersey. Alleen de
slaapkamerdeur bleef gesloten. 'Te persoonlijk.' De Amerikaanse diva zorgde wel
voor een -letterlijk -spetterende climax door zich voor het oog van de wereld in
haar bubbelbad te laten zakken.

    In de periode dat de opnamen werden gemaakt, stond de loopbaan van Mariah
Carey er slecht voor. Albums flopten en haar platenmaatschappij stond op het
punt het contract af te kopen. Als het water je, figuurlijk gesproken, aan de
lippen staat, dan is er altijd nog seks.

    Opvallend genoeg wandelden de zangeressen die daar gretig gebruik van maken,
ooit de popmuziek binnen als de kuisheid in eigen persoon. Ook Mariah Carey.
Begin jaren 90 werd ze, door haar platenbaas en (veel oudere) echtgenote Tommy
Mottola als een luxe nachtclubzangeres geintroduceerd en scoorde ze haar eerste
nummer 1 hit met de smachtende ballade I'll be there. De scheiding van haar
ontdekker vierde ze door zichzelf te herintroduceren als verleidelijke vamp.

    De afgelopen jaren maakten diverse zangeressen zo'n spectaculaire
gedaanteverwisseling door. De een lijkt de ander op te zwepen tot nog meer
bloot. En het werkt, want seks verkoopt -een wetmatigheid zou oud als de
popmuziek zelf. De Cribs-aflevering met Mariah Carey genereerde een enorme
hoeveelheid publiciteit. Veel muziekzenders laten het publiek bovendien de clips
aanvragen, tegen betaling vanzelfsprekend. Jonge, mannelijke kijkers tikken
massaal de codes in van video's met zoveel mogelijk blote borsten en billen.
Zoals die van N. E. R. D., Jennifer Lopez, Snoop Dogg, Pink -en natuurlijk
Christina Aguilera.

    De laatste oogde op haar debuut-cd uit 1999, met daarop de springerige hit
Genie in a bottle, als de onschuld zelve. Haar keerpunt kwam in de vorm van een
bijdrage aan de filmmuziek van Moulin rouge, samen met haar collega's Pink, Lil'
Kim en Mya. De clip bij Lady Marmalade was opvallend sensueel, maar werd nog
overtroffen door de beelden bij Dirty, afkomstig van de vorig jaar verschenen cd
Stripped.

    Gehuld in weinig meer dan een cowboybroek en een vuurrode slip leek
Christina Aguilera er op uit zelfs de meest afgestompte puber te willen
shockeren. Het is de vraag wie van haar illustere collega's het lef heeft om die
geruchtmakende video weer te overtreffen.

    Het is voor dergelijke artiesten een manier om, in de woorden van dat andere
idool, Britney Spears (21), een nieuw, mannelijk publiek aan te boren.

    Een van de opmerkelijkste transformaties staat dan ook op naam van deze
jonge Amerikaanse zangeres.

    In de beelden bij haar

    eerste hit One more time dartelde ze nog als een onbedorven tiener door de
gangen van een middelbare school. In interviews zette de ideale schoondochter
zich af tegen drugs, alcohol en seks voor het huwelijk.

    Toen die schoongewassen formule uitgewerkt dreigde te raken, gooide ze het
in 2001 over een totaal andere boeg. De derde cd Britney bevatte de hit I'm a
slave 4 you, een op de Prince-leest geschoeid funknummer, geproduceerd door het
trendy duo Neptunes.

    De bijbehorende clip liet een totaal nieuwe, volwassen en onverbloemd
sensuele Britney zien. De zangeres metselde verder aan haar imago als ruige
rockchick door regelmatig uit nachtclubs te wankelen, drinkend en rokend.

    De zangeres poseerde topless voor de cover van het gezaghebbende Amerikaanse
muziekblad Rolling Stone. En zanger Justin Timberlake meldde onlangs bovendien
Britney's goed bewaarde maagdelijkheid al drie jaar geleden beeindigd te hebben.

    Concerten: Christina Aguilera, Ahoy' Rotterdam, 3-10. Mariah Carey, Ahoy'
Rotterdam, 8-10.

    P E R S O N A L I A

    Mariah Carey

    Geboren:

    27 maart 1970, New York.

    1987 Neemt daags na eindexamen van de middelbare school het besluit
professioneel zangeres te worden.

    1990 Tekent bij platengigant Columbia na ontdekt te zijn door manager Tommy
Mottola. Het debuut levert vier grote hits

    op.

    1992 Op de mini-cd MTV Unplugged EP prijkt de wereldhit I'll be there.

    1993 Mariah trouwt met de 20 jaar oudere Tommy Mottola. De opnieuw
succesvolle cd Musicbox komt uit.

    Christina Aguilera

    Geboren:

    8 december 1980, Staten Island.

    1988 Doet mee aan Star Search talentenjacht en verliest.

    1992 Treedt op in de Disney Channel televisieserie The New Mickey Mouse
Show, samen met onder anderen Britney Spears en Justin Timberlake.

    1994 Verhuist naar Japan en neemt daar met Keizo Nakanishi een duet op.

    1998 Keert terug naar Amerika en neemt het nummer Reflection op, voor de
film Dulan.

    1999 Titelloos debuut verschijnt, met daarop de hit Genie in a bottle.

    2000 Treedt op in het Witte Huis en neemt een Spaanstalige cd (Mi reflejo)
en een kerstplaat op.

    2001 Lanceert een nieuw sexy imago via de clip bij Lady

    1997 Scheiding van Tommy Mottola.

    Mariah laat op de cd Butterfly een vrijgevochten geluid horen.

    2000 Tekent een recordbrekende deal met Virgin voor 80 miljoen dollar. 2001
Het eerste resultaat van die deal, de cd Glitter, wordt de flop van het jaar.
Mariah Carey tuimelt professioneel en persoonlijk in een diep dal. 2002 Virgin
koopt het contract af voor 28 miljoen dollar.

    Mariah tekent een nieuw contract bij Def Jam. 2003 Nieuwe cd Charm bracelet
komt uit.

    P E R S O N A L I A

    Marmalade, een lied dat ze zingt met Lil'

    Kim, Pink en Mya. 2002 Nieuwe cd Stripped verschijnt. Dirty wordt een grote
hit, vooral dankzij een geruchtmakende videoclip.

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               27 of 91 DOCUMENTS

                                Algemeen Dagblad

                               September 20, 2003

Van actiemoe naar hete herfst

BYLINE: DOOR MARC KRUYSWIJK

SECTION: Binnenland; Pg. 2

LENGTH: 331 words

DATELINE: Amsterdam


    Na een hete zomer volgt een hete herfst. Naar schatting 10.000 mensen zullen
vanmiddag in Amsterdam protesteren tegen de bezuinigingen van het
kabinet-Balkenende. Vanuit het hele land reizen bussen vol boze mensen naar de
Dam. Meer dan 350 organisaties doen mee aan de protestmars naar het Museumplein.

    Aan de actiemoeheid waaraan Nederland tijdens de paarse polderjaren leed,
hebben de strenge maatregelen van het kabinet-Balkenende in een klap een einde
gemaakt.

    De afgelopen jaren werden demonstraties vooral bezocht door
'beroepsactivisten', mensen die je iedere week wel ergens zag protesteren. Deze
keer lijkt ook de gewone man reden te zien de barricaden op te gaan.

    Het organiserende platform Keer het Tij heeft dergelijke actiebereidheid
niet vaak meegemaakt. Volgens een van de initiatiefnemers, R. Danen, stromen de
verontwaardigde e-mailtjes binnen. "Mensen realiseren zich dat in economisch
slechte tijden de broekriem moet worden aangetrokken. Maar de maatregelen van
het kabinet zijn te hard, te asociaal en te veel gericht op de zwakkeren in de
samenleving."

    Deze week wees een enquete uit dat ruim 60 procent van de Nederlanders de
kabinetsplannen asociaal vindt.

    De afgelopen week gaven demonstraties in onder meer Den Haag en Rotterdam al
aan dat de bezuinigingen velen tegen de haren instrijken.

    Volgens Keer het Tij moeten mensen zich niet laten wijsmaken dat protest
geen enkele zin heeft. Danen: "De oppositie geeft in het parlement het nodige
weerwerk, maar feit is dat de rechtse partijen een meerderheid hebben in dit
land. Maar door je mening kenbaar te maken, kun je best gewicht in het politieke
debat werpen."

    De demonstratie van vandaag laat een breed scala aan organisaties zien. De
actie wordt onder meer gesteund door vakbonden, reizigersorganisaties,
antiglobalisten en gehandicaptenorganisaties. Maar ook door bijvoorbeeld
'Armoede op het platteland', 'Arnhem Hiphop', asielzoekersorganisaties en
natuurbeschermers.

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               28 of 91 DOCUMENTS

                                Algemeen Dagblad

                               September 20, 2003

Prinsjesdag (11)

BYLINE: HENK WOUTERS, GROESBEEK.

SECTION: Trefpunt; Pg. 10

LENGTH: 50 words


    De lasten voor de gewone man worden in 2004 nog hoger. Het treinkaartje zal
duurder worden, terwijl mensen met een auto van de zaak vijf procent minder bij
hoeven te tellen. Huurverhoging voor bewoners van een huurhuis, terwijl de
hypotheekrente voor huizenbezitters volledig aftrekbaar blijft.

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               29 of 91 DOCUMENTS

                                Algemeen Dagblad

                               September 19, 2003

Beursbaas New York treedt af ; Verontwaardiging over 140 miljoen voor baas Wall
Street

BYLINE: DOOR ONZE CORRESPONDENT MARC GUILLET

SECTION: Economie; Pg. 12

LENGTH: 614 words


    New York -Dick Grasso, de topman van de effectenbeurs van New York, is onder
druk afgetreden. De verontwaardiging over de cheque van 140 miljoen dollar die
hij opstreek, heeft hem de kop gekost.

    De kleurrijke baas van Wall Street zei dat hij de New York Stock Exchange
(NYSE) met grote tegenzin' verlaat, 'maar ik geloof dat deze stap het beste is
voor de beurs en mijzelf.'

    De positie van de voorzitter van de Big Board' was onhoudbaar geworden nadat
hij zich enkele weken geleden in een keer zijn opgebouwde pensioenrechten,
bonussen en spaartegoeden liet uitbetalen, in totaal bijna 140 miljoen dollar
(125 miljoen euro. Daarnaast kreeg hij nog een salaris van 1,4 miljoen per jaar
plus een jaarlijkse bonus van minimaal 1 miljoen dollar. De arbeidersjongen uit
Queens begon zijn loopbaan op de beurs in 1968 als kantoorklerk met een weekloon
van 88 dollar.

    Hij werd gedwongen af te treden tijdens een spoedvergadering van de raad van
bestuur, die bijeen was geroepen door enkele directeuren, onder wie de
machtigste bankiers van Wall Street: Henry Paulson van Goldman Sachs, William
Harrison van JP Morgan Chase en Philip Purcell van Morgan Stanley.

    Een dag eerder drongen bestuurders van de grootste vier pensioenfondsen in
Amerika aan op zijn aftreden. Zij noemden het onverantwoord dat Grasso als
voorzitter van een semi-publieke instelling zo'n enorm bedrag opstreek. 'Wij
zijn geschokt en verbijsterd', aldus Sean Harrigan, voorzitter van het grootste
pensioenfonds in de Verenigde Staten, het California Public Employees'
Retirement System, dat de pensioenen van de ambtenaren van Californie beheert.
Wall Street zou volgens hem een model moeten zijn voor goed en transparant
ondernemersbestuur', juist nu de markt herstellende is van allerlei
boekhoudschandalen. De vier pensioenfondsen vertegenwoordigen een kapitaal van
401 miljard dollar, waarvan een derde is geinvesteerd in aan de beurs genoteerde
bedrijven. Samen met minister Angelides (Financien) van Californie maakten zij
hun verontwaardiging kenbaar.

    'Dit betalingspakket gaat alle perken te buiten', zo zei Angelides. 'Het is
onderdeel van een zieke cultuur in dit land waar te veel mensen aan de top zijn
vergeten wat rechtvaardig en eerlijk is in de Amerikaanse economie en wat de
gemiddelde werknemer verdient.' In hun brief wijzen zij er op dat Joe Sixpack (
Jan Modaal) 5.200 jaar zou moeten werken om een bedrag van 140 miljoen te
verdienen.

    De roep om het aftreden van de beursvoorzitter werd gevoed door de
verontwaardiging bij investeerders, handelaren op de beursvloer, de media en
politici, die de 140 miljoen dollar kritiseren als ongepast en hebzuchtig'.
Grasso heeft bewezen een goede crisismanager te zijn, maar de 5 miljoen dollar
bonus die hij kreeg als waardering voor zijn rol na de aanslagen van 11
september is bij velen op de beursvloer in het verkeerde keelgat geschoten.

    Ook William Donaldson, voorzitter van de beurswaakhond SEC en de voorganger
van Grasso, heeft een duit in het zakje gedaan. Hij schreef Grasso een boze
brief waarin hij om opheldering vroeg over de precieze opbouw en verantwoording
van de 140 miljoen dollar. Pas in reactie daarop bleek dat Grasso ook nog recht
had op 48 miljoen dollar aan achterstallige compensatie. In een poging de
verhitte gemoederen te kalmeren, zei Grasso dat hij afzag van die 48 miljoen.

    Met tegenzin heeft Dick Grasso (57), de showbink van de beurs', zijn ontslag
als baas van Wall Street aanvaard. Deze zomer liet hij al het geld dat hij de
komende jaren nog tegoed had (140 miljoen dollar) in een keer uitbetalen. De
verontwaardiging over deze ongepaste en hebzuchtige' actie kostte hem de kop.
FOTO AP

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               30 of 91 DOCUMENTS

                                Algemeen Dagblad

                               September 13, 2003

Schade aan dijken kost burger geld

BYLINE: DOOR WOUT SMIT

SECTION: Uw Goed Recht; Pg. 41

LENGTH: 602 words


    De dijkverschuivingen bij Wilnis en Rotterdam hebben plotseling de rol en
het belang van de waterschappen onder de aandacht gebracht. Mogelijk realiseren
velen zich nu pas waarom zij waterschapsbelasting betalen. En waarom de tarieven
zullen stijgen.

    Het herstel en de versterking van de dijken is een kostbare zaak. Alleen al
het dichten van het gat bij Wilnis met een stalen damwand vergt twee miljoen
euro. De waterschappen zijn voor hun inkomsten afhankelijk van de burgers. Over
enkele maanden zal duidelijk worden waar de verdroging van de veendijken
financieel toe leidt, want dan worden de nieuwe belastingtarieven vastgesteld.

    Dijkgraaf J. de Bondt van het hoogheemraadschap Amstel, Gooi en Vecht heeft
verzekerd dat de dijkdoorbraak-Wilnis geen gevolgen zal hebben voor de
belastingbetaler. Een meevaller! Toch gaan de tarieven omhoog. Want behalve met
de stijging van de inflatie (2 a 3 procent) hebben de waterschappen te maken met
het onlangs afgesloten Nationaal Bestuursakkoord Water. Door de
klimaatsverandering moeten we rekening houden met extreem natte en extreem droge
perioden. Daar zijn allerlei voorzieningen voor nodig. Dat kost tot 2015 liefst
acht miljard euro. Volgens de overkoepelende Unie van Waterschappen leidt dat
gemiddeld tot een extra belastingverhoging van 2 a 3 procent, maar regionaal
zijn sterke verschillen mogelijk.

    Bij de waterschappen is het tarief doorgaans afhankelijk van het
risiconiveau. Waterschappen moeten voorkomen dat hun ingezetenen natte voeten
krijgen. Dat doen zij door de dijken op sterkte te houden en door het waterpeil
te regelen. Daarnaast zijn ze belast met de waterzuivering en hebben ze vaak ook
nog het beheer over (vaar)wegen.

    Bij de zee en in het rivierengebied is het risico op natte voeten groter dan
elders in het land. Vandaar dat in die gebieden de waterschapslasten hoger zijn.
Om de lasten zo eerlijk mogelijk te verdelen worden degenen die meer profijt
hebben van de veiligheidsvoorzieningen hoger aangeslagen dan degenen voor wie de
risico's kleiner zijn.

    Dat iemand soms meer moet betalen dan zijn buurman kan echter ook het gevolg
zijn van de grillige loop van de grenzen van waterschappen, die zich niets van
de grenzen van gemeenten en provincies aantrekken.

    Op pagina 43

    Waterschapsaanslag niet helder

    vervolg van pagina 41

    dijken

    Waterschapsaanslag niet helder

    De Waterschapswet bepaalt dat iedereen die belang heeft bij de
waterschapstaken, daaraan moet meebetalen. Waterschappen waren in het verleden
vooral een zaak van boeren en landeigenaren. Maar omdat gewone burgers net zo
goed behoefte hebben aan droge voeten en schoon water, moeten zij sinds 1995
meebetalen. Dat geldt evenzeer voor stedelingen, want waterschappen zijn niet
alleen actief op het platteland. In ruil voor het meebetalen in de vorm van de
zogenoemde ingezetenenheffing hebben burgers het recht mee te praten in het
bestuur van het waterschap.

    Bij de verkiezingen die daarvoor worden gehouden, maken de waterschappen
veel tamtam. Toch is de opkomst doorgaans gering: hooguit een op de vier
stemgerechtigden doet mee. Dat komt doordat veel mensen geen idee hebben wat de
waterschappen doen. De belastingaanslag is voor velen de enige band met het
waterschap, maar munt ook niet uit in helderheid. Zo moet er per taak moet
worden betaald, voor:

    - de waterkering,

    - het peil van het water (kwantiteitsbeheer),

    - de kwaliteit van het water (afvalzuivering) en

    - de (vaar)wegen.

    Huizen in Wilnis die door de dijkdoorbraak zwaar beschadigd werden. Dat gaat
de burger (indirect) geld kosten. foto ANP

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               31 of 91 DOCUMENTS

                                Algemeen Dagblad

                               September 13, 2003

Twee miljard uit heffingen

SECTION: Uw Goed Recht; Pg. 41

LENGTH: 276 words


    De waterschappen ontvangen dit jaar 1,8 miljard euro uit heffingen. Dertig
procent hiervan komt uit de portemonnee van de gewone burgers via de
ingezetenenheffing. In 1995 was dat nog 26 procent.

    De ingezetenenheffing bereikt met 93 euro per huishouden het maximum in het
hoogheemraadschap Alblasserwaard en Vijfheerenlanden. Het landelijk gemiddelde
ligt op 31 euro.

    De verontreinigingsheffing, bedoeld om rioolwater te zuiveren, is het
hoogste in Velt en Vecht, een waterschap in Drenthe en Overijssel. Daar bedraagt
het tarief 62 euro voor een alleenwonende en 186 euro voor een
meerpersoonshuishouden. Het landelijk gemiddelde voor een gezin ligt op 145
euro. Het waterschap De Aa in Brabant brengt met 113 euro het laagste tarief bij
een meerpersoonshuishouden in rekening.

    Bezitters van een eigen woning betalen aan omslag-gebouwd het meest in
Zeeland. Het waterschap Zeeuws-Vlaanderen heft een tarief van 1,94 euro per 2268
euro van de waarde van een woning. Voor een woning van 200.000 euro stuurt het
waterschap een aanslag van 170 euro. Op de Zeeuwse eilanden geldt een tarief van
1,70 euro per 2268 euro. Alblasserwaard en Vijfheerenlanden heft 1,40 per 2268
euro waarde.

    Eigenaren van grond betalen aan omslag-ongebouwd een tarief per hectare. In
een enkel gebied overschrijdt dat de 100 euro.

    Net zoals gemeenten verhogen waterschappen hun tarieven elk jaar. Uit
cijfers van het Centrum voor Onderzoek van de Economie van de Lagere Overheden
(Coelo) blijkt dat de ingezetenenheffing in 2003 met gemiddeld 8,8 procent is
gestegen, de verontreinigingsheffing met 4,6 procent en het tarief
omslag-gebouwd met 4 procent.

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               32 of 91 DOCUMENTS

                                Algemeen Dagblad

                               September 12, 2003

Kakkers en klootjesvolk in Haagse hofstad ; Schilderijenexpositie over
vorstelijke en volkse ontmoetingen

BYLINE: DOOR ROOS TESSELAAR

SECTION: Media; Pg. 26

LENGTH: 580 words


    Op de tentoonstelling Haagse begroetingen in het Haags Historisch Museum is
niet iedere ontmoeting even warm. Bij de welgestelden wordt de bezoeker onthaald
in vorstelijke huizen, terwijl het volk maar slooft.

    Den Haag -Echt veel lijkt Haagse Harry niet op zijn voorvaderen. Geen nek
met mat te bekennen, geen blinkende oorring, zelfs geen ADO-tenue. Toch lopen op
geschilderde stadsgezichten uit de 17de, 18de en 19de eeuw zeker historische
Harries rond: jannen met de pet die zwoegend en zwetend hun karren over
hobbelige Haagse klinkerstraten voorttrekken, en regelmatig flink kankeren op
die hoge hoeden met hun uitpuilende buidels.

    Hun geld ruik je al op meters afstand, dit zijn pas echt rijke stinkerds.
Deze uitgedoste heren en dames ontvangen de bezoeker van de tentoonstelling
Haagse Begroetingen in hun weelderig ingerichte huizen, waar kristallen
kroonluchters aan het plafond bungelen, gordijnen alleen maar van de kostbaarste
stoffen zijn gemaakt en een koets bij de poort gereed staat om hen naar de
paardenrennen te brengen. Hun afbeeldingen, vaak portretten van het ganse gezin
dat in uitbundige

    creaties is gehesen, hangen in de zaal met de 'Vorstelijke Begroetingen'.
Niet dat door de aderen van deze lieden ook maar een druppeltje blauw bloed
stroomde, maar koninklijk, ja, dat voelden ze zich toch wel.

    Het is hiervandaan maar enkele meters naar de zaal waar het 'gewone volk'
woont, maar de kloof is enorm. Hier hangt duidelijk de geur van zweet en
ploeteren, ook al gingen de arbeiders in de weekenden keurig naar het badhuis in

    de Torenstraat. Het zeepbakje met een blok Maja, de versleten douchekop en
de klok die mensen op tijd onder de lekkere straal vandaan joeg, frissen de
herinnering aan deze vergeelde jaren weer op.

    Via de 50 schilderijen en objecten, het leeuwedeel uit het depot van het
Historisch Museum, maakt de bezoeker als het ware een kleine stadswandeling door
het Den Haag van vroeger. Sta je het ene moment oog in oog met een potje
triktrak (soort backgammon)

    spelende adel, even verderop jagen de vissers over de wilde zee en houden de
allerarmsten bedelend hun hand voor je op.

    Niet in alle gevallen is sprake van een echte 'begroeting', maar je maakt op
de tentoonstelling in elk geval wel kennis met allerlei historische Hagenezen,
stereotiep op te splitsen in klootjesvolk en kakkers. Met behulp van een oude
spiegel, afkomstig van de 19de-eeuwse firma S. J. Bik 'in hoeden en petten', kan
de bezoeker vaststellen in welke categorie hijzelf eigenlijk valt.

    Echt pijnlijk wordt het bij de ontmoetingen met veroordeelden, die
publiekelijk 'te pronk' werden gesteld. De schandborden (1800-1850) om hun nek
verraadden wat zij hadden uitgespookt -meineedige, diefstal by hun meester,
veedievery of bijvoorbeeld -ontroving van eenen minderjarigen de littekens op
hun lijf de straf. Hoewel de zware brandijzers veilig achter glas liggen
opgeborgen, zien ze er angstaanjagend wreed uit.

    Ook de beul met zijn guillotinemes, zelfs de twee bijbehorende
reinigingskussentjes zijn tentoongesteld, is een enge gast. Genadeloos liet hij
de dodelijke steek naar beneden suizen, ongeacht wiens hoofd eraan ging. Zowel
vorstelijke als volkse misdadigers werden op het schavot een koppie kleiner
gemaakt. Duidelijk een geval van Pijnlijke Begroetingen, zonder enig
onderscheid.

    Haagse Begroetingen, t/m 28 september, Haags Historisch Museum, Den Haag.
Inl: 070-3646940.

    www. haagshistorischmuseum. nl

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               33 of 91 DOCUMENTS

                                Algemeen Dagblad

                               September 9, 2003

Morele schijn

BYLINE: REX BRICO

SECTION: Trefpunt; Pg. 8

LENGTH: 590 words


    Uit de jaren 90 U herinner ik me een tv-interview met de voormalige Britse
minister van buitenlandse zaken Lord Carrington, waarin deze werd gevraagd naar
de moraliteit van de Europese politiek in Bosnie. 'De moraliteit?' vroeg de man
verbouwereerd. 'Internationale politiek is geen zaak van moraliteit, maar van
belangen. De moraal, die geldt voor de verhoudingen tussen mensen, kun je niet
zomaar toepassen op de verhoudingen tussen staten'.

    Zo was het en zo is het nog onder machthebbers.

    De Tien Geboden zijn geschreven voor gewone mensen als u en ik. Wij mogen
elkaar niet doden, bestelen, bedriegen, ontrouw zijn, onmenselijk behandelen,
noem maar op. Doen we dat wel, dan laden we schuld op ons in de ogen van onze
familie, vrienden, buren, collega's of zelfs de staat.

    Zo niet politieke leiders die zich daaraan schuldig aan maken. Dan wordt
over een aanvalsoorlog gesproken als bevrijding, over verstrekkers van valse
informatie als spin doctors, over het wegconcurreren van arme economieen als
globalisering, of over handjeklap met boeven als diplomatie. Als je in een
conflict wint, onderwerp je de verliezer aan een tribunaal en hoef je zelf geen
verantwoording af te leggen.

    Niets in de internationale politiek is wat het schijnt; wat telt is hoe de
machtigen het wensen te noemen.

    Ben ik een zwartkijker? Neem nu het bezoek dat onze Jan Peter Balkenende
vorige week aan de heer Bush aflegde. Het wordt nooit zo openlijk verwoord, maar
deze heer is als eerste verantwoordelijk voor de moord op 6 a 7000 onschuldige
Irakese burgers, meer dan tweemaal zoveel als de Amerikaanse slachtoffers die
overmorgen op Ground Zero herdacht worden. Deze heer bedroog de wereld met
zogenaamde Irakese massavernietingswapens die er niet waren

    en probeerde arme Afrikaanse landen met geld om te kopen zijn agressieve
lijn te kiezen. Bovendien wil deze heer niets weten van internationaal recht,
noch van internationale afspraken om de natuur te redden, en al helemaal niet
van kernwapenverdragen. Integendeel, hij wil nieuwe, kleinere kernwapens
produceren, handig om snel in te zetten.

    Ter vergelijking: de Amsterdamse hoofdcommissaris van politie weigerde
onlangs met de misdaadverslaggever Peter de Vries te praten, omdat deze openlijk
getuigd had van zijn vriendschap met de vermoorde crimineel Cor van Hout. Zo
gaat dat onder gewone mensen. Nu was Van Hout, moreel gesproken, een Moeder
Teresa vergeleken met Bush. Maar zo denkt onze minister-president kennelijk
niet. Zonder een spoor van schaamte sprak hij over zijn warme vriendschap met
Bush, over diens bijdrage aan de wereldvrede en over zijn eigen voornemen een
trouwe bondgenoot te blijven. Er ontbrak nog aan dat hij hem een tongkus gaf.

    Vorige maand besloot de Wereldraad van Kerken om in het kader van zijn
project 'Tienjarenplan ter overwinning van het geweld' volgend jaar de Verenigde
Staten in de schijnwerpers te zetten. Terecht, dunkt me, al was het maar om het
verhullende taalgebruik door te prikken waarmee het kwaad in de internationale
politiek wordt goedgepraat. Want kwaad blijft kwaad, ook als het de politieke
belangen dient van Bush of Balkenende. De moraal waar Jan Modaal naar te leven
heeft, mag volgens Carrington dan niet gelden voor de handelwijze van een
premier of president, met internationale verhoudingen die alleen gebaseerd zijn
op eigenbelang, moet het ons niet verbazen als de wereld andermaal een gedrocht
als het Derde Rijk baart. Dan zijn alle Amerikaanse en Britse offers van
destijds voor niets geweest.

LOAD-DATE: September 9, 2003

LANGUAGE: DUTCH

                © 2003 PCM Uitgevers B.V.  All rights reserved.

                               34 of 91 DOCUMENTS

                                Algemeen Dagblad

                               September 4, 2003

Coffeeshop verboden voor vrije agenten

BYLINE: VAN ONZE POLITIEKE REDACTIE

SECTION: Binnenland; Pg. 5

LENGTH: 133 words


    Den Haag -Ook in hun vrije tijd mogen politiemensen zich niet vertonen in
coffeeshops. Het zou ze in een onmogelijke positie kunnen brengen wanneer ze
moeten optreden tegen drugshandel. 'Een agent heeft een voorbeeldfunctie en moet
gezag uitstralen', zei minister Remkes gisteren in de Tweede Kamer.

    Net als ministers en burgemeesters moeten politiemensen 24 uur per dag het
goede voorbeeld geven, vindt Remkes, die bezig is met een nieuwe beroepscode
voor de politie. Hij wees erop dat een jointje draaien feitelijk een overtreding
is, al worden coffeeshops in de praktijk gedoogd. De politiebonden NPB en ACP
vinden het vreemd dat er onderscheid wordt gemaakt met gewone burgers. In juni
werden 15 agenten van de Amsterdamse politie geschorst nadat bekend werd dat zij
xtc slikten.

LOAD-DATE: September 4, 2003

LANGUAGE: DUTCH

                © 2003 PCM Uitgevers B.V.  All rights reserved.

                               35 of 91 DOCUMENTS

                                Algemeen Dagblad

                               September 3, 2003

Oosting bekijkt Legiolease

BYLINE: DOOR WALTER DEVENIJNS

SECTION: Economie; Pg. 12

LENGTH: 443 words


    Voor het oplossen van de aandelenleasecrisis heeft minister Zalm de hulp
ingeroepen van zwaargewicht Marten Oosting. De voormalige ombudsman moet
bemiddelen tussen banken en boze beleggers.

    Amsterdam -Oosting lijkt de logisch keus. Hij is het voorbeeld van
onkreukbaarheid en onafhankelijkheid. In de jaren negentig werd Oosting bekend
als de Nationale Ombudsman die opkwam voor de belangen van de gewone burger. Wie
binnen de overheid een grove fout had gemaakt, kreeg van Oosting een pak slaag.
Dikke onderzoeksrapporten toonden zijn gelijk aan. Zo kwam hij in 1997 in actie
na klachten over de slachtoffernazorg bij de vliegtuigramp met een
Herculesvliegtuig op de luchtmachtbasis Eindhoven.

    Oosting was volgens een minister dan ook de ' nationale pottenkijker'. In de
periode 2000-2001 werd zijn reputatie definitief gevestigd als leider van de '
commissie Oosting'. De in Winschoten geboren Oosting onderzocht de vuurwerkramp
in de Overijsselse stad Enschede, waarbij een complete woonwijk werd weggevaagd.
Na een 9 maanden durend onderzoek kwam hij tot de conclusie dat de overheid
stevig geblunderd had. Oosting zal vanaf vandaag officieel de commissie leiden
die moet voorkomen dat het conflict tussen de bankiers, waaronder Dexia en
Aegon, en de tienduizenden kopers van leaseconstructies uit de hand loopt.
Oosting heeft de opdracht meegekregen ' te bemiddelen tussen aanbieders en
afnemers'.

    Ellenlange juridische procedures moeten vermeden worden, zo vindt Zalm. De
minister waarschuwt overigens voor te hoge verwachtingen. De bemiddelaars die
officieel de naam 'Commissie Geschillen Aandelenlease' dragen, spreken geen
recht, kennen geen schadevergoeding toe en kunnen de partijen niet tot een
overeenkomst dwingen.

    De voormalige ombudsman krijgt de steun van Winnie Sorgdrager, oud-minister
van Justitie. Zij is gepokt en gemazeld in het juridische vak, maar haar
reputatie sneuvelde eind jaren negentig na de ruzies op haar departement.
Vormfouten, illegale opsporingsmethoden, onderlinge conflicten zorgden ervoor
dat Sorgdrager het ministerie aangeslagen verliet. Het derde commissielid is
Edgar du Perron, hoogleraar privaatrecht aan de Universiteit van Amsterdam
(UVA). Du Perron zal de drama's rond de kopen van aandelen met geleend geld
waarschijnlijk uit eerste hand kennen. Hij is immers plaatsvervangend lid van de
klachtencommissie Dutch Securities Institute (DSI). Dat instituut ontving in
2002 drie keer zo veel klachten, waarvan de meerderheid betrekking had op de
voorlichting bij de verkoop van de aandelenleaseproducten.

    www. commissiegeschillenaandelenlease. nl

    Marten Oosting Winnie Sorgdrager

LOAD-DATE: September 3, 2003

LANGUAGE: DUTCH

                © 2003 PCM Uitgevers B.V.  All rights reserved.

                               36 of 91 DOCUMENTS

                                Algemeen Dagblad

                                August 29, 2003

De stagiair van de burgemeester

BYLINE: DOOR RICHARD DUBBELD

SECTION: Rond Rotterdam; Pg. 02

LENGTH: 542 words


    Hij is lid van de Tweede Kamer, veiligheidsspecialist van de Partij van de
Arbeid, Rotterdammer en nog vier dagen hulp-burgemeester van Rotterdam. Peter
van Heemst loopt stage bij burgemeester Ivo Opstelten, een VVD'er.

    Rotterdam -Als Ivo Opstelten spreekt, gebruikt hij daar nadrukkelijk zijn
handen bij. Het is niet eens om zijn woorden kracht bij te zetten, het gebeurt
zonder dat hij er bij stilstaat. Woord en gebaar zijn een bij de burgemeester
van Rotterdam. Dat is maar goed ook, zo bleek gisteren in zalencentrum Engels.

    Opstelten sprak tot de deelne-mers van een bijeenkomst van de stuurgroep
Rotterdam Centrum. Hij stelde hen zijn 'hulp-burgemeester-voor-even' voor. Hij
wees naar de juiste persoon, hij noemde de verkeerde naam: dames en heren, Peter
van de Heemst. De stagiair hoorde het niet eens. Voorstellen was niet nodig
geweest. Om zijn hulpje vrolijk welkom te heten, overhandigde Opstelten hem op
diens eerste dag een wit petje. Daarop is in groene letters gedrukt:
hulp-burgemeester. Van Heemst draagt het petje trouw.

    De Rotterdamse PvdA-politicus heeft iets met de VVD'er. Net als veel van
zijn stadgenoten heeft hij Opstelten omarmd als burgervader. Hij roemt hem om
zijn daadkracht en zijn uitstraling. 'Ivo is doen.'

    De tegenstellingen tussen de partij van Van Heemst en die van Opstelten
vallen daarbij weg. Het Tweede-Kamerlid ziet ze wel, natuurlijk, maar spreekt ze
niet uit. Daarvoor heeft Opstelten bij hem te veel krediet opgebouwd. 'Opstelten
heeft als eerste burgemeester het signaal opgepakt dat door de kiezers in
Nederland, maar vooral in Rotterdam, is afgegeven. Hij is sterk en daadkrachtig
aan het werk gegaan, vooral met het onderwerp veiligheid.'

    De gewezen burgemeester van Utrecht intrigeert Van Heemst. 'Opstelten is een
man met een missie', aldus Van Heemst. 'De metamorfose die hij heeft ondergaan
sinds maart 2002 is fascinerend. Hij heeft Rotterdam in die roerige meimaand
langs de afgrond geloodst. Dat vind ik knap.'

    Van Heemst loopt in de zomermaanden altijd stage. Vorig jaar bijvoorbeeld in
een bekende ijssalon in Rotterdam. Zo houdt hij voeling met de kiezers, de
gewone burgers. Dat werkt verfrissend. Even weg van het Haagse pluche, nieuwe
ideeen opdoen. Strijdbaar worden voor weer een jaar in de Kamer. 'In de
verkiezingsperiode ben ik teruggegaan naar die ijssalon. Dat is mijn stamkroeg
geworden, zeg maar. Daar hoor ik wat er leeft bij de mensen op straat.'

    Bij zijn overpeinzingen waar hij stage zou lopen, kwam Van Heemst dit keer
uit bij Opstelten. 'Ik wil van dichtbij zien hoe het bedrijf-Opstelten werkt. En
natuurlijk is het als PvdA-politicus goed te werken in de stad, waar mijn eigen
partij niet aan de macht is.'

    Van Heemst is een man van de stevige aanpak, Rotterdam de stad van de harde
hand. 'Repressie op z'n Rotterdams is prima, maar de stad zou nog meer aan
preventie mogen doen. Dat zeg ik vanuit mijn PvdA-achtergrond. Dat is waar wij
voor staan. Ik heb wel eens gezegd: Als de PvdA veiligheid aan rechts overlaat,
laten de kiezers ons links liggen.'

    Burgemeester Opstelten wordt dezer dagen op de voet gevolgd door
PvdA-politicus Van Heemst. Het Tweede-Kamerlid loopt stage bij het
'bedrijf-Opstelten'. FOTO JACQUELINE DE HAAS

LOAD-DATE: August 29, 2003

LANGUAGE: DUTCH

                © 2003 PCM Uitgevers B.V.  All rights reserved.

                               37 of 91 DOCUMENTS

                                Algemeen Dagblad

                                August 20, 2003

Crisis in Frankrijk na vele hittedoden

BYLINE: DOOR ONZE CORRESPONDENTE ANTOINETTE REERINK

SECTION: Pg. 4

LENGTH: 610 words


    Na twee weken dralen erkent de Franse regering dat de hittegolf mogelijk het
leven heeft gekost aan 5.000 ouderen. De Fransen zijn geschokt. De posities van
de Franse premier en zijn minister van Volksgezondheid zijn in gevaar.

    Parijs # Als er in een klap 5.000 doden zouden zijn gevallen in Frankrijk,
had dat een wereldwijde schok teweeg gebracht. De berichten over bomvolle
mortuaria, overspannen begrafenisondernemers en ziekenhuizen vol uitgedroogde
oma's, druppelden echter langzaam binnen. Toen tv-kijkers de beelden zagen van
honderden uitgemergelde oudjes, op elkaar gepropt in de gangen van de
Eerste-Hulpposten, was het al te laat. Ontsteld en beschaamd blikt de bevolking
terug op een ramp die zijn weerga niet kent.

    Achteraf zegt iedereen dat de catastrofe makkelijk te voorkomen was. Ouderen
verliezen hun reflex om te drinken. Een paar liters water per dag, af en toe
deppen met een natte washand en het uitdrogingsgevaar is geweken.

    Dat er toch zo veel mensen stierven, wijst dan ook vooral op het grote
isolement van veel bejaarden. Te weinig mensen bekommeren zich om ouderen,
pareerde premier Raffarin de kritiek op zijn regering. 'Dat moet iedereen zich
aantrekken.'

    Feit is dat in augustus veel Fransen op vakantie zijn. Bejaarden zijn door
hun kinderen en hulpverleners thuis gelaten. Niemand vermoedde dat de hittegolf
zo gevaarlijk was voor de sterk gegroeide groep ouderen. Fransen wijzen de
regering en de staat vaak al te makkelijk op hun verantwoordelijkheid. Daarbij
gaan ze soms al te makkelijk voorbij aan hun eigen rol. Maar duidelijk is nu
toch wel dat op het ministerie van Volksgezondheid en door de regering niet naar
behoren is gereageerd op deze lange periode van uitzonderlijk hitte.

    Waarom trof elektriciteitsbedrijf EDF wel al in juni voorzorgsmaatregelen
voor de hittegolf, terwijl de gezondheidszorg niets regelde? De regering is
mikpunt van nationale kritiek. De kranten spreken van een politieke crisis. Zij
vragen zich al dagen op hun voorpagina's af wat er precies is misgegaan.

    Het voltallige kabinet was op vakantie toen de eerste-hulpartsen alarm
sloegen. Pas een week

    later onderbraken de politieke hoofdrolspelers hun vakantie voor
crisisberaad. Vanuit zijn buitenhuis in de Var zei een opvallend ontspannen
minister van Volksgezondheid, Jean-Francois Mattei, op 11 augustus nog dat alles
onder controle was. 'We hebben niets onderschat. De gezondheidsorganisaties
hebben ons al op 5 en 6 augustus geinformeerd. Wij zijn actief.'

    Een week later moest hij echter erkennen dat hij helemaal niet voldoende op
de hoogte was gesteld. Hij legde de schuld bij een falend alarmsysteem van de
overheid. Zijn directeur-generaal moest daarop het veld ruimen. Volgens de
linkse oppositie is dat wel een erg makkelijke zondebok. De socialisten eisen
daarom een parlementaire enquete en de Groenen de kop van Mattei.

    Natuurlijk houdt niemand in Frankrijk de regering verantwoordelijk voor de
hittegolf zelf. Dat neemt niet weg dat in de ogen van het publiek minister
Mattei en premier Raffarin een kapitale fout hebben begaan.

    De bewindsman op Volksgezondheid, zelf arts, heeft in zijn verdediging een
draai van 180 graden gemaakt. De eerste minister die prat gaat op zijn
luisterend oor, op zijn betrokkenheid bij de problemen van de gewone burger,
heeft te lang 'niet thuis' gegeven. Hij liet pas wat van zich horen toen het
hoogtepunt van de hittegolf al voorbij was.

    Zelfs zijn trouwe communicatieadviseurs, uit wiens gelederen hij is
voortgekomen, hebben premier Raffarin nu in de steek gelaten. Dat kan in
Frankrijk ook alleen maar in augustus gebeuren.

    Premier Raffarin

LOAD-DATE: August 20, 2003

LANGUAGE: DUTCH

                © 2003 PCM Uitgevers B.V.  All rights reserved.

                               38 of 91 DOCUMENTS

                                Algemeen Dagblad

                                 July 29, 2003

Favoriete komiek van soldaat en president ; Bob Hope 1903-2003

BYLINE: VAN ONZE VERSLAGGEVERS

SECTION: Media; Pg. 16

LENGTH: 821 words


    Hij was een instituut, een fenomeen, en - hoewel Engels van geboorte -
Mister America. Bob Hope, favoriete komiek van soldaten en presidenten,
megaster, koning van de oneliners, meester van de showwereld, vele malen
miljonair maar ook een notoire vrouwenversierder, is gisteren op 100-jarige
leeftijd aan een longonsteking overleden. Afgelopen 29 mei werd er over de hele
wereld en vooral in Amerika stilgestaan bij zijn 100ste verjaardag. Hij nam geen
deel aan de festiviteiten, want hij was te zwak, maar intimi vertelden dat hij
opgewekt en gelukkig was. "Hij kan nauwelijks geloven dat hij de mijlpaal van
honderd heeft bereikt", zei toen zijn zoon Kelly, een van de vier kinderen die
Bob en zijn vrouw Dolores hadden geadopteerd.

    Bob Hope werd op 29 mei 1903 in het Engelse Eltham geboren als Leslie Townes
Hope, vijfde van zeven zonen. Zijn vader was een Britse metselaar, zijn moeder
een operettezangeres uit Wales. Zoals veel arme gezinnen in die tijd emigreerde
de familie Hope in 1907 naar de Verenigde Staten en vestigde zich in Cleveland.
Later grapte hij hierover: 'Ik ben op mijn vierde uit Engeland vertrokken toen
ik ontdekte dat ik geen koning kon worden'.

    Veel verbetering in de financiele situatie van de familie bracht de
verhuizing van Engeland naar Amerika niet teweeg. Dus moest Bob, zoals hij al
gauw werd genoemd, zelf voor zijn zakgeld zorgen. Daarvoor verkocht hij kranten
op straat en nam hij deel aan amateurshows. Als tienjarige wist hij aandacht te
trekken met een imitatie van Charlie Chaplin.

    Tijdens de middelbare school verdiende hij bij door bestellingen rond te
brengen voor zijn broer Fred die een slagerij had. Daarnaast werkte hij nog in
een schoenenwinkel en een drogisterij. Ook vond hij een baantje als caddy, wat
zijn levenslange passie voor golf verklaart. Hij zou uitgroeien tot een
uitstekende golfer en sponsorde in de jaren 70 de Bob Hope Golf Classic, een van
de grootste Amerikaanse toernooien.

    In 1920 werden de familie Hope en dus ook Bob Amerikaanse staatsburgers.
Hope's carriere begon in de vaudeville, een show met zang en dans die begin
20ste eeuw heel populair was en voor veel Amerikaanse komieken destijds de beste
leerschool was. Hij nam danslessen, was daarnaast korte tijd verslaggever voor
een krant en probeerde zelfs even zijn geluk als bokser onder de naam Packy
East.

    Via de vaudeville belandde hij in de showwereld. Zijn eerste grote rol kreeg
Hope in 1933 in de Broadway-musical Roberta. Door een succesvolle radioshow kwam
hij onder de aandacht van Hollywood, waar hij in 1938 zijn eerste filmrol kreeg
in The big broadcast of 1938, waarin hij voor het eerst zijn lijflied Thanks for
the memory zong. Zijn grootste successen boekte hij echter met zijn jarenlange
partner en vriend Bing Crosby in een serie films die titels droegen als The Road
to Singapore, Marocco etc. Actrice Dorothy Malone was altijd hun vaste
tegenspeelster. Andere bekende films van hem zijn The Paleface (1948), The Lemon
Drop Kid (1951) en (1949). The Great Lover Maar in de herfst van zijn carriere
werd Hope toch meer en meer als conferencier gewaardeerd. Zijn pijlsnelle
opeenvolging van grappen, waaronder veel zelfspot,werd na verloop van tijd zijn
handelsmerk.

    Hij presenteerde jarenlang de Oscar-ceremonie en kreeg vijf keer een
speciale Academy Award uitgereikt. Niet voor zijn acteerkwaliteiten, maar meer
voor zijn liefdadigheidswerk. Verder stond hij te boek als een van de rijkste
entertainers van Amerika, een status die hij vooral bereikte met zijn
beleggingen in uiteenlopende zaken als olie, onroerend goed en
paardenfokkerijen. Zijn vermogen wordt geschat op een half miljard dollar.

    Hope was een symbolische figuur in Amerika. Hij sprak de gewone man aan, met
zijn rechttoe-rechtaan grappen, terwijl ook zijn patriottisme tot de verbeelding
van velen sprak.

    Maar achter deze facade ging ook een hypocricie schuil, zo bleek uit de
biografie The secret life of Bob Hope die Arthur Marx, een zoon van komiek
Groucho Marx die meewerkte aan tal van Bob Hope-producties, in 1994 publiceerde.
In dit boek komt Hope, die zich altijd afficheerde als een keurig getrouwde
katholiek, naar voren als een schuinsmarcheerder die overspel pleegde bij de
vleet en meer vrouwen versierde dan beruchte versierders als Errol Flynn,
Groucho Marx en Bing Crosby samen. Ook werd hij beschreven als asociaal ten
opzichte van zijn medewerkers.

    In de nadagen van zijn loopbaan beperkte Hope zich uitsluitend tot
gastoptredens en het schrijven van humoristische boeken, waaronder zijn
autobiografie Don't shoot, it's only me (1990). Old Ski Nose, zoals hij vanwege
zijn skischans-achtige omhoog lopende neus werd genoemd, nam in 1993 definitef
afscheid van de showbusiness. Gisteren nam hij definitief afscheid van het
leven.

    Bob Hope ten voeten uit: omringd door mooie vrouwen, in dit geval
tegenspeelsters in de film My favorite

    Brunette.

LOAD-DATE: July 29, 2003

LANGUAGE: DUTCH

                © 2003 PCM Uitgevers B.V.  All rights reserved.

                               39 of 91 DOCUMENTS

                                Algemeen Dagblad

                                 July 24, 2003

'He Bert, houwe we nog wat over?' ; Vertrek Paul Bosvelt valt fans van Feyenoord
zwaar

BYLINE: DOOR PAUL VAN DEN BOSCH

SECTION: Sport; Pg. 15

LENGTH: 814 words


    Rotterdam -Wanneer de Feyenoord-selectie van kleedkamer naar trainingsveld
loopt, schraapt een van de supporters zijn stem en zoekt het grijze hoofd van
trainer Bert van Marwijk.

    Vervolgens roept hij zodat iedereen het kan horen: ' He Bert, houwe we hier
eigenlijk nog wel wat over?' Dan loopt doelman Lodewijks voorbij. ' He Patrick,
jij blijft toch wel, he?'

    Zes jaar lang liep Paul Bosvelt diezelfde 150 meter naar en van het bijveld,
bijna dagelijks. Afgelopen maandagmiddag nog, bij wat een van zijn laatste
trainingen bij Feyenoord blijk te zijn geweest. Terwijl de andere spelers al
onder de douche stonden, liep Bosvelt nog tussen de supporters. Handtekeningen
zettend, poserend voor talloze foto's. Een met het Legioen. Wist hij toen al dat
hij zich amper twee dagen later bij Manchester City zou melden?

    Feyenoord zonder Paul Bosvelt -het is wennen. De Amerikaanse komiek Jerry
Seinfeld zei eens dat fans de shirts van hun favoriete sportclub moeten
aanhangen, niet de mensen die erin spelen. Die shirts zijn er het volgende jaar
nog, en ook het seizoen erna. De sporters wisselen, eindeloos.

    Paul Bosvelt hoorde gewoon bij dat shirt met de rode en witte blokken en bij
die zwarte broek. Die maakten hem breder dan-ie in werkelijkheid was, die gaven
Bosvelt de onverzettelijkheid en werklust die -clichematig of niet -zo aan
Feyenoord worden toegeschreven.

    Zijn vertrek naar het Manchester City van manager Kevin Keegan, dinsdagavond
in grote snelheid beklonken, komt daarom hard aan bij het Legioen dat gist naar
de achtergronden. Pierre van Hooijdonk viel meer in het oog en kon bogen op
spectaculaire vrije trappen en veel doelpunten. Toch sloot de Rotterdamse
aanhang hem nooit onvoorwaardelijk in de armen. Daarvoor was hij te lastig en te
belust op geld, vonden de fans, te vaak te kritisch op de club die hem miljoenen
betaalde. Kalou en Emerton waren gewaardeerde spelers, zij worden gemist omdat
gelijkwaardige vervangers nog lijken te ontbreken.

    Maar nu is noeste Paul weg, held van de gewone man. Symbool van het
Feyenoord van de laatste jaren. En het vervelende voor de fans, hij wilde weg.
De ex-aanvoerder is blij dat Feyenoord akkoord ging met een aanbod van de tweede
club uit Manchester. Maar tegelijk verbitterd door zijn tumultueuze laatste
weken in Rotterdam-Zuid.

    Het is deze zomer opruiming in de Kuip en dat betekent het einde van twee
sfeerbepalende dertigers. Kees van Wonderen, ook aardig in de 30, was eerder dit
jaar ook al bijna vertrokken. Hij wilde zijn contract inleveren, maar werd
omgepraat. De verdediger reageerde gisteren nauwelijks op het vertrek van
Bosvelt. ' Of ikzelf blijf? Daar geef ik geen antwoord op.'

    Andere Feyenoorders reageerden eveneens afgemeten. Patrick Paauwe: ' Het is
toch nog snel rondgekomen. Het zal een groot gemis zijn. Andere spelers zullen
als leider moeten opstaan. Maar soms ontstaat plotseling chemie in een
veranderde spelersgroep. En misschien haalt Feyenoord nog wel een goede speler.'
Thomas Buffel: ' Ik zal zijn coaching en steekpassjes missen. Paul heeft me
onder zijn hoede genomen toen ik als nieuweling in de kleedkamer kwam. We hebben
nu flink aan kwaliteit ingeboet. Maar misschien dat de spelers zonder Bosvelt en
Van Hooijdonk vanzelf naar elkaar toegroeien.'

    Het 'misschien'overheerst. Voorlopig heerst de onzekerheid in de Kuip. De
Egyptenaar Hossam Gahli heeft in de eerste drie dagen een goede indruk gemaakt
op medespelers en de technische staf. Maar kan hij of de Chileense middenvelder
Jorge Acuna komend seizoen Bosvelt doen vergeten?

    ' Misschien moeten de fans ons tijd gunnen om een hecht elftal te bouwen',
zegt aankoop Dirk Kuijt. Maar het begrip 'tussenjaar'valt in het algemeen slecht
in een volle Kuip die resultaten wenst voor de dure seizoenkaarten.

    Gisteren, bij de eerste training zonder Bosvelt, vielen de protesten mee. Er
hingen twee spandoeken ('Met dit beleid raak je iedereen kwijt'en 'Tijd voor een
andere Baan') aan het hek. Er stonden aan het einde van de training twee
politiebusjes, maar de agenten hoefden niets te doen. Toch wordt het gemor
luider en luider.

    ' Ik heb mijn zoontje voor veel geld een nieuw Feyenoord-uitshirt gegeven,
zo'n groen-witte', zegt Edwin, een rondborstige, 40-jarige Schiedammer. ' Maar
Bosvelt, Van Hooijdonk, Kalou, Emerton, allemaal weg. Naar wat voor elftal
zitten we hier nou straks te kijken?'

    Het is de vraag die alle fans bezighoudt.De supportersvereniging heeft deze
op papier gesteld in een brief aan het bestuur. Voorzitter Jorien van den Herik
moet tekst en uitleg geven, zo vindt de supportersclub. Voorman Willem Veenman
van de fanclub heeft hierover inmiddels al voor de eerste keer telefonisch met
Van den Herik gesproken.

    Op weg naar de eerste training zonder Paul Bosvelt gaat Feyenoordcoach Bert
van Marwijk op de foto met een piepjonge fan. FOTO ARIE KIEVIT

LOAD-DATE: July 24, 2003

LANGUAGE: DUTCH

                © 2003 PCM Uitgevers B.V.  All rights reserved.

                               40 of 91 DOCUMENTS

                                Algemeen Dagblad

                                 July 12, 2003

Verkeersbeleid (5)

BYLINE: R. HARTMAN, MAARSSEN.

SECTION: Trefpunt; Pg. 7

LENGTH: 121 words


    Nadat minister Peijs weer eens het stokpaardje rekeningrijden van stal heeft
gehaald, werpt Joshua Livestro (AD, 9-7) zich op als verdediger ervan. Als
voorbeeld neemt hij de binnenstad van Londen, waar het zo fijn bleek te werken.
Met typische politieke blindheid worden hier appels met peren vergeleken.
Rekeningrijden werkt alleen als er bruikbare alternatieven zijn. In Nederland
zijn die er niet voor de auto. Het openbaar vervoer is te traag, te
onbetrouwbaar en overvol. Voorlopig laat dat probleem zich niet oplossen. Londen
heeft een fantastisch metronet en niet alleen voor de binnenstad. Zou het niet
fijn zijn als politici en columnisten eens oog krijgen voor de dagelijkse
realiteit van de gewone man?

LOAD-DATE: July 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                               41 of 91 DOCUMENTS

                                Algemeen Dagblad

                                  July 4, 2003

Verslingerd aan de poppenkast ; 'Televisie is een aquarium dat niets terugzegt.
Ik probeer het publiek te laten reageren.'

BYLINE: DOOR ARNO GELDER

SECTION: Cultuur & media; Pg. 26

LENGTH: 928 words

DATELINE: Amsterdam


    De poppenkast lijkt een overleefd instituut in een tijd waarin gameboy en
computer de kinderkamer domineren. Misha Kluft (25) zet elke zomer de rijke
traditie van de 'Poppenkast van de Dam' voort. "Na afloop ben ik compleet
gesloopt."

    - Het is temidden van alle hectiek op de hoofdstedelijke Dam een nostalgisch
rustpunt, een stap terug in de tijd van de eigen, onbezorgde jeugd. Ter
linkerzijde van de ingang van het Paleis bouwt Misha Kluft op woensdag-,
zaterdag-, en zondagmiddagen zijn Poppenkast van de Dam op. Een kwartier voor de
voorstelling klinkt het uit een krakerige geluidsbox al even heerlijk ouderwets:
'Hier moet u zijn, voor de poppenkast van Jan Klaassen en Katrijn. Komt dat
zien!'

    Poppenspeler Misha Kluft (25) zet sinds drie jaar elke zomer de rijke
traditie van de Poppenkast op de Dam voort. De poppenkast moet er al sinds 1600
hebben gestaan; in 1870 kreeg het mobiele poppentheater van de gemeente
Amsterdam een officiele vergunning om - in het hart van de hoofdstad - de
burgerij te vermaken.

    Misha Kluft: "De poppenspeler van toen mocht ook zeggen wat hij wilde, hij
was een soort onaantastbare hofnar. De spelers woonden vooral in de Duivelshoek,
een arme buurt waar nu bioscoop Tuschinski staat. Ze waren politiek geengageerd,
vormden de stem des volks. Notabelen van de stad konden er goed van langs
krijgen, maar dat werd de spelers niet aangerekend. Het was immers de opvatting
van Jan Klaassen."

    De voorstellingen van Misha Kluft - hij geeft er aaneengesloten vier op een
middag - grijpen terug op de lange traditie van de poppenkast, destijds ontstaan
in Italie en na de Middeleeuwen uitgewaaierd over Europa. In de bakermat van het
poppenspel heette Jan Klaassen Pulcinella. Later zou de poppenkast zoals wij die
kennen ook sterk worden beinvloed door de vermaarde Commedia dell'Arte.

    In de eerste drie voorstellingen spelen Jan Klaassen, Katrijn en Boris Boef
de hoofdrollen, in de laatste voorstelling van de dag grijpt Misha Kluft terug
op het klassieke poppenspel, waarin de Duivel, de Beul, de Generaal, Magere Hein
en de Dood van Pierlala figureren. "Voor de kinderen blijven Jan Klaassen en en
zijn vrouw Katrijn natuurlijk de herkenbaarste poppen. Jan staat min of meer
voor de gewone man, af en toe erg sukkelig, maar ook een type met een groot
hart. Hij deelt nooit de eerste klap uit. Het is een pop die ook boven de
partijen staat. Iedereen - van bankwerker tot advocaat - herkent wel iets in Jan
Klaassen. En Katrijn, dat is natuurlijk een echt wijf, bemoeizuchtig en
voortdurend bemoederend. Die zeer uitgesproken karakters, daar moet je als
poppenspeler niet aankomen."

    Kluft komt uit een artistiek nest, met een moeder die ook poppenspeler is en
zelf poppen vervaardigt. Eerst ging hij aan het amateurtoneel 'want wie wil nou
doen wat z'n moeder doet?' Nu is hij, klaarblijkelijk genetisch bepaald,
verslingerd aan het poppenspel. "Ik krijg bij elke voorstelling nog altijd een
enorme kick. Een lapje stof, wat ander materiaal, je wekt toch iets ineens tot
leven.

    "Bovendien ga ik er helemaal in op. Ook omdat ik alles alleen doe, ben ik na
afloop compleet gesloopt. Zeker, daar draagt de interactie met het publiek toe
bij. Met een televisie is het puur eenrichtingsverkeer, een aquarium dat niets
terugzegt. Maar ik probeer de toeschouwers te laten reageren op wat ze zien in
de kast."

    Dat lukt Misha Kluft altijd. Voor zijn poppenkast op de Dam hebben zich deze
middag flink wat kinderen met hun ouders verzameld. Ook toeristen schuifelen
naderbij. Poppenkast, zo weet Kluft, heeft een internationale uitstraling die de
taalbarriere overstijgt. Het weer is, zegt hij, iets te warm. "Voor poppenkast
is een temperatuur van 18 graden, geen wind en regen en een beetje bewolking de
ideale weersgesteldheid."

    De voorstelling is bij vlagen virtuoos, zeker als Boris Boef, een
ongrijpbare muis en het kind van Jan Klaassen en Katrijn ('Je hebt de neus van
je vader') ten tonele verschijnen. De kleintjes op de keitjes van de Dam gaan
helemaal op in het verhaal, dat het aloude thema van de strijd tussen goed en
kwaad tot onderwerp heeft.

    Daarbij moet de poppenkast het ook van de aloude kluchtigheid hebben. Er
wordt uiteraard heel wat afgemept tussen Jan Klaassen en Boris Boef. Als ook
Katrijn zich meldt, is het voor Misha Kluft spitsuur, want er wordt een stevig
beroep gedaan op zijn handelingssnelheid en stemwisselingen.

    Tijdens de voorstelling vraagt een medewerker van de Poppenkast op de Dam
met een koperen mansbakje om een bijdrage. Die is vrijwillig. De inkomsten staan
vaak in schril contrast met de opbrengst van andere Dam-attracties als de
levende standbeelden, die soms vijf euro vragen voor een kiekje. Misha Kluft:
"We worden weliswaar voor een bepaald bedrag gefinancierd door de
BankGiroLoterij, maar alleen van dat geld redden we het niet."

    Komt daarmee een traditie in gevaar? Misha Kluft: "Ik hoop het niet. Als je
ziet hoe kinderen tijdens, maar ook na de voorstelling als ze Jan Klaassen mogen
aanraken, in vervoering zijn van de poppenkast... Het is toch vermaak van alle
tijden."

    De Poppenkast op de Dam is te zien t/m de maand september op woensdag-,-
zaterdag-, en zondagen. Aanvang eerste voorstelling: 13.00 uur. Laatste
voorstelling om 16.00 uur.

    Met de klok mee: Kinderen op de Dam wachten op het begin van de poppenkast.
Jan Klaassen wordt aangevallen door Boris Boef. Aan het einde van de show mogen
de kinderen de hand van Jan Klaassen schudden. Toekijkende kinderen proberen Jan
Klaassen te waarschuwen. Foto Marco Okhuizen

LOAD-DATE: July 4, 2003

LANGUAGE: DUTCH

                © 2003 PCM Uitgevers B.V.  All rights reserved.

                               42 of 91 DOCUMENTS

                                Algemeen Dagblad

                                 June 26, 2003

Rijkdom en roem met bolle reuzen ; Colombiaan Botero schept voluptueuze wereld
vol doodsangst

BYLINE: DOOR ROOS TESSELAAR

SECTION: Cultuur & Media; Pg. 21

LENGTH: 859 words

DATELINE: Den Haag


    Na een overval van gewapende mannen in zijn huis veranderden de schilderijen
van beeldhouwer/schilder Fernando Botero, zoals is te zien in het Gemeentemuseum
Den Haag. Zijn omstreden 'bolleriken' kijken nu met doodsangst de wereld in.

    Fernando Botero (1932) past minstens twee keer in zijn eigen bolleriken van
verf en brons, zo verraden portretten van hem aan de muur. Een zetje van zo'n
reus en de Colombiaanse kunstenaar ligt op straat, met zijn keurig glimmende
schoenen en scherp geplooide broek. Toch lijkt deze grijze, gedistingeerde heer
een beetje op zijn creaties, waarvan de eerste rond 1957 werd geboren: ook zijn
lippen zitten strak op elkaar, alsof ze voor eeuwig zijn vastgelijmd. Lachen
lijkt verboden, blijheid een zonde.

    In de zalen van Gemeentemuseum Den Haag, waar een overzichtstentoonstelling
van de beeldhouwende schilder hangt, is het dan ook doodstil. Vooral in de
allereerste ruimte hangt een eerbiedwaardige rust. Hier wonen de stoffige helden
van Botero: Ingres, Delacroix, Giacometti en Courbet. Hun sobere portretten
hebben opgepompte hoofden en uitgestrekte gezichten, alsof ze voor een
lachspiegel op de kermis poseren. Toen Botero als twintiger ronddoolde door de
(Europese) wereld van de beeldende kunst, zoekend naar een eigen stijl, waren
het deze monumentale mannen die hem inspireerden en fascineerden.

    Nu is hij zelf een groot man, met alles wat daarbij hoort: bakken geld,
vrienden die het goed doen bij name dropping (Jack Nicholson en het koningshuis
van Monaco staan op de gastenlijst voor de Haagse tentoonstelling, komen doen ze
trouwens niet), roem, maar ook kritiek. Zijn werk, dat duidelijk een
Latijns-Amerikaanse sfeer ademt, zou een 'trucje' zijn; een makkelijke
opblaasformule die op hoofden, billen, honden, ananassen, peren, mandolines en
al wat overblijft kan worden toegepast.

    De Colombiaan uit het Andesgebergte rekt inderdaad consequent alles op,
zowel in zijn (naakt)portretten, stillevens met sappig exotisch fruit als
bijbelbeelden. Tenminste, bijna alles: aan de olifantenlijven van zijn mannen en
vrouwen hangen opvallend sierlijke voeten en handen. Op hun brede, platte
gezichten prijken fijne neusjes en getuite mondjes; de voluptueuze wereld om hen
heen bezien ze door kleine prikoogjes.

    Het zijn lege ogen die niets vertellen, emotieloos vooruitstaren, zelfs
dwars door je heen boren. Soms kijken ze dromerig, soms een beetje zweverig.
Maar ondanks de kleine grapjes die Botero regelmatig in zijn schilderijen
verwerkt - vooral met onderscheidingen en eigendunk beladen
hoogwaardigheidsbekleders worden licht spottend neergezet - doen deze holle
blikken vaak ook koud en kil aan. Alsof dit mollige Michelin-volk, dat de
schepper zelf vooral ziet als zijn verlangen naar sensualiteit en weelde,
voorgoed bevroren is.

    Op veel schilderijen en pastels - vaak jumbo-formaat en met uiterst
beheerste streken en kleurgebruik - leven de geportretteerden maar wat langs
elkaar heen. Ze banen zich een weg door de dag, met oogkleppen op. Maakt niet
uit of het nou een president, first lady, adam, eva, ambassadeur, stierenvechter
of het 'gewone' volk is. Zelfs in het afgebeelde orkestje lijkt niemand naar
elkaar te luisteren; bas, viool, dwarsfluit en piano schreeuwen dwars door
elkaar heen. Had het doek een volumeknop, dan zou ongetwijfeld een ongelooflijke
herrie door de museumzalen klinken. Die zeldzame keer dat Botero's bolleriken
elkaar wel vastgrijpen, bijvoorbeeld tijdens een dansje, zien ze eruit als twee
schuifelende robots.

    In recent werk laat de Latijns-Amerikaanse schilder, van wie op de
tentoonstelling tevens enkele bronzen bolleriken te zien zijn, zijn zucht naar
gezichten zonder grote zeggingskracht varen. Zo zacht als de meeste afbeeldingen
zijn, zo schreeuwend is dit (politieke) werk, waar het bloed vanaf spat: een man
wordt door agenten met knuppels in elkaar geslagen; op een hoop gegooide
geexecuteerden zijn besmeurd met rode spetters; onder de voet van een jager ligt
geen wild maar een mens en een schreeuwende moeder met twee kinderen wordt
aangevallen door een mes.

    Het zijn verhalen die rechtstreeks uit het vaderland van de kunstenaar
komen, waar de gieren al jarenlang hun Botero-buiken goed rond eten. Drama's die
hij van benauwend dichtbij kent. Ruim tien jaar geleden kwam een groep gewapende
mannen bij hem op visite, in zijn huis op het platteland. Botero was niet thuis,
zijn honden wel. De dieren overleefden het vreemde bezoek, dat veel liever hun
baasje had ontmoet, niet.

    Keken de ogen van Botero's dikkerds vroeger leeg de wereld in, nu smeken ze
om hulp, huilen ze vette tranen en stralen ze doodsangst uit. Zelfs al zijn ze
geblinddoekt, wat opvallend vaak voorkomt, dan nog vertellen de gezichten van
deze slachtoffers duizendmaal meer dan vroeger. De verontrustend holle blikken
hebben plaatsgemaakt voor verontrustend angstige blikken: de bolleriken zijn uit
hun cocon gekropen en hebben zich ontpopt tot echte mensen.

    Fernando Botero, overzichtstentoonstelling, t/m 28 september, Gemeentemuseum
Den Haag. Inl: 070-33 81 111

    www.gemeentemuseum.nl

    Bad, 1989. Foto's Gemeentemuseum Den Haag

LOAD-DATE: June 26, 2003

LANGUAGE: DUTCH

                © 2003 PCM Uitgevers B.V.  All rights reserved.

                               43 of 91 DOCUMENTS

                                Algemeen Dagblad

                                 June 19, 2003

Prins Alexander nog niet zo bezig met de zwangerschap

BYLINE: DOOR DENIS VAN VLIET

SECTION: Binnenland; Pg. 3

LENGTH: 562 words

DATELINE: Rotterdam


    "Het is nou niet meteen van hoppa hoppa. Weet je, eigenlijk ben ik er niet
zo mee bezig."

    Of Prins Alexander blij is met de komst van een oranjetelgje, was de vraag.
Voor de goede orde: we hebben hier een inwoonster van de Rotterdamse
deelgemeente Prins Alexander aan het woord en dus niet de aanstaande vader.
Danielle de Leeuwen, om precies te zijn.

    Haar reactie op de zwangerschap van prinses Maxima is tekenend voor de
buurt. In snackbar De Prins, waar De Leeuwen zojuist een ijsje heeft gekocht, is
de zwangerschap allesbehalve het nieuws van de dag. Het grauwe weer, dat is pas
nieuws.

    Desgevraagd wil een klant wel antwoord geven op de vraag wat het gaat
worden. "Een jonge. Want oudjes worden niet geboren. Snap je 'm? Ik begrijp al
die poeha niet zo goed. Jaarlijks worden in ons land duizenden vrouwen zwanger.
Daar lees je nooit wat over."

    Een paar straten verderop lopen moeder en dochter Rita ('Ben van '39') en
Bianca Lucas. Bianca heeft het nieuws zojuist gehoord van haar moeder, die het
op haar beurt weer op de televisie heeft gezien. "Heel leuk, dat die twee een
kleintje krijgen", zegt Rita. "Het zal wel een jongen worden, Beatrix heeft ook
allemaal jongens."

    De vraag is alleen of die kleine in zijn leven ooit op de troon komt te
zitten, zegt Bianca. "Tegen de tijd dat het kind groot is, is dat koningshuis
allang afgeschaft." Rita fulmineert: "Ben je mal! De Oranjes zijn toch iets wat
een beetje bij Nederland hoort."

    Maar nu even over het kindje. Rita: "Ik hoop dat ze het tussen het gewone
volk laten opgroeien en dat Maxima een echte moeder zal zijn. Niet zoals in
Engeland, waar die kinderen worden opgevoed door een nanny. Je ziet het ook af
aan die jongens, ze zijn allebei zo stijfjes."

    In buurtcentrum Orient is het mannenavond.

    de Palmpjes vinden gretig aftrek en rond de toog hangt de geur van zware
shag. Als Jan Timmerhuis zegt dat hij het nieuws voor het eerst hoort, wordt hij
min of meer uitgelachen. "Weet je dat dan niet?", roept de lolligste van het
stel. "Die griet is zwanger van prins Bernhard! En als er een kindje met een
roodgeaderde neus uitkomt, zal het wel van Willibrord Frequin zijn."

    Gelach volgt. "Maar nu even serieus", zegt barman Yavuz Cankaya plots. "Ik
vind dat het kind tweetalig moet worden opgevoed. Wat zeg ik, eerst moet het
zijn moedertaal leren. Spaans dus. Want wie zijn moedertaal niet kent, begrijpt
andere talen ook niet." Deze filosofische gedachte is nog niet bezonken of de
lolligste van het stel steekt alweer van wal. "Bovendien is een tweetalige
opvoeding wel zo handig als Willem en Maxima gaan scheiden. Kan het kind mooi
met zijn moeder mee terug naar Argentinie, zonder dat het eerst Spaans moet
leren."

    Prinses Maxima bij de uitreiking van de Appeltjes van Oranje op het paleis
Noordeinde op 15 mei van dit jaar. Bij die gelegenheid sprak de prinses over de
kansen voor allochtonen in Nederland. "Wie op welke wijze dan ook in Nederland
een nieuw thuis heeft gevonden, mag zich eigenlijk altijd gelukkig prijzen.
Nederland is een land waarvan je kunt zeggen dat het een geluk is erbij te
horen." Foto Cor de Kock

    De buren van Willem-Alexander en Maxima, de familie Baars, bezorgden
gisteravond hun felicitaties, vergezeld van een fles champagne met twee glazen,
bij de woning van het prinselijk paar aan het Noordeinde in Den Haag.Foto WFA

LOAD-DATE: June 19, 2003

LANGUAGE: DUTCH

                © 2003 PCM Uitgevers B.V.  All rights reserved.

                               44 of 91 DOCUMENTS

                                Algemeen Dagblad

                                 June 12, 2003

Belang van een eigen cultuur ; Dans, Grozny Dans

BYLINE: KOEN KLEIJN

SECTION: AD Film; Pg. 23

LENGTH: 295 words


    Documentaire

    Jos de Putter lijkt hart en ziel te hebben verpand aan het Tsjetsjeense
volk. In 1999 portretteerde hij in The making of a new Empire de wereld van een
lokale machthebber in de hitte van de strijd; met Dans, Grozny Dans toont hij de
gewone burgers van Grozny, gevangen in de eindeloze horror van een oorlog die
wij al weer bijna vergeten zijn. Zijn is de danser en choreograaf Ramzan
Achmadov, die onder krankzinnige omstandigheden een volksdansgroep voor kinderen
leidt. De stad ligt in puin, de school is verwoest, maar met tomeloze energie
oefenen ze, als het moet op straat.

    De camera volgt het groepje ook tijdens een tournee door Europa, die ze naar
Amsterdam brengt, naar Engeland en naar Polen. Ze zijn daar veel meer dan alleen
maar ambassadeurs van een kleine natie: dit kleine folkloristische groepje is
eigenlijk alles wat er nog over is van de cultuur van Tsjetsjenie. "We zijn nog
niet uitgeroeid, we hebben het nog niet opgegeven", zegt Achmadov, ook al liggen
de trauma's van zijn dansertjes open aan de oppervlakte.

    Met dat weemoedige gevoel is de film bijna verzadigd, en in de beeldtaal -
meisjes in witte sluiers, dansend temidden van puinhopen - is pathos soms
gevaarlijk dichtbij, maar De Putter omzeilt het. Hij onthoudt zich van
commentaar. Prachtige beelden van de dansende kinderen, vol blijdschap, worden
vakkundig gemengd met schokkerige video uit Grozny, waar helikopters overvliegen
en nerveuze soldaten patrouilleren. De thema's zijn al fundamenteel genoeg: het
belang van cultuur en identiteit, het heldendom van goede leraren, de
kwetsbaarheid van jonge mensen. De dansgroep is in juni op tournee in Nederland.

    Regie: Jos de Putter. In 4 theaters, waaronder Het Ketelhuis Amsterdam en
Haags Filmhuis.

LOAD-DATE: June 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                               45 of 91 DOCUMENTS

                                Algemeen Dagblad

                                 June 11, 2003

Balkenende niet afschrijven

BYLINE: DOOR CAREL BRENDEL

SECTION: Trefpunt; Pg. 11

LENGTH: 660 words


    Na de bordesscene met de koningin begint voor Balkenende II vandaag het
echte werk met de debatten over de regeringsverklaring. Het dedain waarmee de
premier wordt weggezet als 'geflopt' is te makkelijk. Mischien is Balkenende net
als destijds Van Agt niet populair in 'Den Haag' maar wel in het land.

    De marketingdeskundigen waren het lang voor de bordesscene roerend met
elkaar eens. Jan Peter Balkenende heeft alle kenmerken van een geflopt product.
Was JP een pot pindakaas geweest, dan was hij al lang uit de schappen van de
supermarkt verdwenen, menen de reclameboys.

    Gelukkig voor Balkenende is hij geen winkeldochter, maar politicus. Aan het
Binnenhof gelden andere wetten dan in de levensmiddelenbranche. Het 'geflopte
product' heeft zijn partij wel in twee achtereenvolgende verkiezingen zetelwinst
bezorgd en dat is de Heilige Wim Kok nooit gelukt. Ook heeft hij alweer twee
kabinetten geformeerd, een aantal waar de grote Joop den Uyl nooit aan toe is
gekomen.

    Niettemin wordt de CDA-leider door de politieke journalistiek met dedain
bejegend. De meewarigheid regeert van 's morgens vroeg - als de wereldomroeper
Rutger van Santen zijn PvdA-gesauste opinies opdient in Goedemorgen Nederland -
tot 's avonds laat - als de arrogante dagsluiter Ferry Mingelen de Haagse balans
opmaaktin Nova/ Den Haag Vandaag. De teneur van veel journalistieke bijdragen
sinds het aantreden van Balkenende als partijleider: het is niks en het wordt
nooit wat.

    In dat opzicht zijn er interessante overeenkomsten tussen Balkenende en zijn
verre voorganger Dries van Agt. Beide CDA-leiders zijn in ongenade gevallen bij
de CCC, de cultureel correcte circuits, die een stevige rol spelen in de
publieke meningsvorming van Nederland. En misschien nog doorslaggevender: beide
CDA-leiders bogen af naar rechts op een moment, dat een kabinet met de PvdA
volgens de CCC meer voor de hand lag.

    In het tijdperk van de polarisatie van de jaren 70 - toen PvdA (Den Uyl) en
VVD (Hans Wiegel) elkaar hevig en stevig bestreden - kon de 'glibberige' Van Agt
nooit op veel sympathie rekenen in het linkse kamp. De formatie van het tweede
kabinet-Den Uyl liep stuk op de positie van de CDA-leider, die met zijn
pleidooien voor een 'ethisch reveil' afgrijzen wekte in het libertaire
Amsterdamse wereldje. In marketingtermen was ook de 'katholieke Brabantse
draaikont' een geflopt product. Van Agt trok zich weinig aan van wat hij zelf
omschreef als 'actie beschadiging lijsttrekker CDA'. Het volk dacht aanmerkelijk
positiever over de verklaarde wielervriend, die de leiding van het land
vervolgens soepeltjes kon overdragen aan Ruud Lubbers.

    Nog een parallel: ook Balkenende wordt regelmatig afgezeken vanwege zijn
provinciale afkomst ('uit de Zeeuwse klei') en zijn religieuze, in dit geval
gereformeerde, achtergrond. Ze beginnen te vervelen, die karikaturen over de
brave reformatorische padvinder, die gepokt en gemazeld is in de protestantse
jongemannenvereniging. En natuurlijk duikt het bijvoeglijk naamwoord
'onbetrouwbaar' in verhevigde mate op sinds de breuk met de PvdA van Wouter Bos.
Zoals Van Agt het bij de elites vooral had verbruid door zijn permanente ruzies
met Den Uyl. Ook daarin hebben de 'producten' Van Agt en Balkenende bijna exact
dezelfde weg doorlopen.

    In de ogen van de marketingspecialisten is Balkenende dus een gepasseerd
station. Maar buiten dit beperkte wereldje gelden andere normen en tempo's. De
kiezer komt niet elke dag in de politieke supermarkt, maar bepaalt alleen op
democratische hoogtijdagen wat hij vindt van de producten. Helaas pindakaas. Het
zou best kunnen zijn dat het gewone volk een andere smaak heeft dan de
hooggestemde elites. Misschien blijven de kiezers dol op een in 'staccato-taal'
sprekende dubbelganger van Harry Potter, die het oubollige 'fatsoen moet je
doen' tot hoogste politieke beginsel heeft gemaakt.

    Carel Brendel is redacteur van het Algemeen Dagblad.

    Jan Peter Balkenende.

LOAD-DATE: June 11, 2003

LANGUAGE: DUTCH

                © 2003 PCM Uitgevers B.V.  All rights reserved.

                               46 of 91 DOCUMENTS

                                Algemeen Dagblad

                                  June 7, 2003

Roel Pieper (6)

BYLINE: JOHAN NIJHOF, DEN HAAG.

SECTION: Trefpunt; Pg. 11

LENGTH: 112 words


    Bij alle terechte verontwaardiging over de slappe houding en laffe
uitvluchtenvan de politie in de kwestie-Pieper is het wel van belang de
hartekreet van de familie Pieper eens tegen het licht te houden. 'Als bekende
Nederlander kun je kennelijk niet op politiebescherming rekenen'. Als we er van
uitgaan dat dit gezegd wordt in het besef dat zulks sowieso voor 'gewone'
Nederlanders geldt, is die opmerking volkomen misplaatst.

    Veiligheid dient voor iedereen te gelden, en nu dat niet het geval blijkt,
mogen er zeker geen voorrangsgroepen ontstaan, die in hun Aerdenhoutse compounds
extra bescherming genieten. Dat getuigt van een heel kwalijke arrogantie.

LOAD-DATE: August 29, 2003

LANGUAGE: DUTCH

                © 2003 PCM Uitgevers B.V.  All rights reserved.

                               47 of 91 DOCUMENTS

                                Algemeen Dagblad

                                  June 5, 2003

Bevrijd door buikdans ; Satin Rouge

BYLINE: KOEN KLEIJN

SECTION: Cultuur en media; Pg. 21

LENGTH: 273 words


    De winnares van het Songfestival bewijst dat buikdansen nog altijd
aantrekkelijke kanten heeft, ook al halen de betere milieus in de Arabische
wereld er hun neus voor op. Ook in Raja Amari's film speelt de twijfelachtige
reputatie van de danse a ventre een belangrijke rol.

    Een vereenzaamde weduwe, Lilia, raakt toevallig verzeild in een
buikdans-nachtclub. Als ze van de schok bekomen is vindt ze het er eigenlijk
heel gezellig, en als ze zich op de vloer waagt blijkt ze zelfs een alarmerend
goede danseres te zijn. En dus leeft ze zich voortaan 's nachts uit, verdient
goed geld, gaat naar de kapper en koopt nieuwe schoenen. Haar opbloei verbaast
haar dochter en haar vriendinnen. Natuurlijk houdt ze de hobby geheim, zeker als
het leidt tot hele pikante erotische verwikkelingen.

    De context is belangrijk: de positie van de gewone vrouw in de Arabische
wereld is op z'n zachtst gezegd heel complex, en dus ligt boodschapperigheid als
van The day I became a woman (Marzieh Meshkini) op de loer, maar Amari bezondigt
zich daar niet aan.

    Satin Rouge is - afgezien van de dansscenes - een ingetogen film, met maar
een handvol personages, twee of drie lokaties en een kalm tempo. De
voortreffelijke Palestijnse actrice Hiam Abbas speelt voorbeeldig de aarzelende
ontplooiing van Lilia, en het onvermijdelijke conflict met de buitenwereld wordt
op een originele manier uitgewerkt. Het is een verhaal dat je overal had kunnen
plaatsen.

    zedenkomedie

    Regie: Raja Amari. Hoofdrollen: Hiam Abbass, Hend El Fahem, Maher Kamoun. In
6 theaters, waaronder Rialto Amsterdam, Haags Filmhuis en Lantaren/Venster
Rotterdam.

LOAD-DATE: June 5, 2003

LANGUAGE: DUTCH

                © 2003 PCM Uitgevers B.V.  All rights reserved.

                               48 of 91 DOCUMENTS

                                Algemeen Dagblad

                                  June 4, 2003

Roel Pieper (2)

BYLINE: U. BUCHNER, ROTTERDAM.

SECTION: Trefpunt; Pg. 9

LENGTH: 175 words


    Zo droevig het is om te zien dat er weer mensen in dit land slachtoffer zijn
geworden van iemand die meent te mogen oordelen over de levensstijl van anderen,
zo hypocriet is de breeduitgemeten verslaggeving over de overval op de familie
Pieper.

    Voor de normale burger, die zich niet kan verschuilen achter hoge muren met
dito hekken, videotoezicht en particuliere beveiligingsbeambten is dit al jaren
de keiharde realiteit. Je hebt er maar mee te leven dat er voortdurend in je
woning of auto wordt ingebroken, dat je eigendommen worden vernield of dat je op
straat simpelweg wordt overvallen door een draaideurcrimineel. De overheid heeft
het geweldsmonopolie, maar verspeelt dit meer en meer door zich in het
opsporingswerk te laten leiden door de mate waarin de staatskas wordt gevuld. De
gewone burger is hier de dupe van en keert zich hoofdschuddend af.

    Helaas blijkt dit ook het lot te zijn voor de rijkeren onder ons, maar als
deze vorm van gelijkheid zou verdwijnen, komt het einde van het geweldsmonopolie
snel in zicht.

LOAD-DATE: June 4, 2003

LANGUAGE: DUTCH

                © 2003 PCM Uitgevers B.V.  All rights reserved.

                               49 of 91 DOCUMENTS

                                Algemeen Dagblad

                                  June 3, 2003

Hoger ministersalaris (2)

BYLINE: P.H.J. DEN OUDEN, AMSTERDAM.

SECTION: Trefpunt; Pg. A15

LENGTH: 201 words


    Topmanagers zouden te weinig verdienen vergeleken bij hun graaiende
collega's in het buitenland. Salarisverhogingen van tientallen procenten zijn in
deze tijden van loonmatiging voor de gewone werknemer een doorn in het oog.

    Ook zijn deze Euro Holle Bolle Gijzen om financiele redenen niet geneigd tot
het eervolle ambt van minister. Slechts als wij allen de portemonnee fors
opentrekken, kunnen deze dames en heren worden verleid tot het dienen van de
samenleving. Maar moeten wij wel in deze bodemloze put springen? Het lijkt me
niet. De captains of industry worden bejubeld in een tijd van hoogconjunctuur.
Nu het economisch minder gaat, blijken ook zij gewone mensen met hun fouten en
gebreken. Het is algemeen bekend dat onze politici zijn verworden tot achter de
feiten aan lopende boekhouders, terwijl we op dit moment visionairs nodig
hebben. Het wordt hoog tijd dat ministers weer uit overtuiging en door verworven
respect het ambt bekleden. Het mag niet een volgende carrierestap zijn. Ik pleit
daarom voor een ministerssalaris ter hoogte van het modale inkomen. Het geeft de
ministers gelijk beter inzicht in wat hun maatregelen betekenen voor de gewone
burger.

    Minister Remkes

LOAD-DATE: June 23, 2003

LANGUAGE: DUTCH

                © 2003 PCM Uitgevers B.V.  All rights reserved.

                               50 of 91 DOCUMENTS

                                Algemeen Dagblad

                                  May 24, 2003

Londen wil Amsterdamse beurs aanvallen ; Handel Nederlandse aandelen start rond
de jaarswisseling

BYLINE: DOOR WALTER DEVENIJNS

SECTION: Economie; Pg. 13

LENGTH: 652 words

DATELINE: Amsterdam


    De London Stock Exchange (LSE), een van de grotere beurzen van Europa, denkt
de Amsterdamse beurs rond de jaarswisseling aan te kunnen vallen. De Britten
verwachten binnen '6 tot 9 maanden' met de handel in Nederlandse aandelen te
kunnen beginnen. De aan- en verkoopopdrachten lopen dan niet meer via de beurs
in Amsterdam, maar via het handelssysteem in Londen.

    Eerst wil Londen beginnen met de handel in de belangrijke AEX- en
Midkapfondsen. Enkele maanden later worden de lokale aandelen opgenomen, zo
meldt vice-bestuursvoorzitter Martin Wheatley in een interview met het Algemeen
Dagblad. 'Als we onze computers en software hebben aangepast, kunnen we in
principe alle opdrachten voor Nederlandse stukken verzorgen. De
effectenhandelaren hebben ons gevraagd eerst te beginnen met de handel in de
AEX- en de Midkapfondsen. Daarna komt de lokale markt aan de beurt.'

    Al eerder meldde deze krant dat de Nederlandse effectenbemiddelaars
gesprekken voerden met de Londense en de Duitse beurs, waarbij die van Londen
nog het meest concreet was. De relatie tussen de beurskantoren en Amsterdam
staat sterk onder druk sinds het Damrak gefuseerd is met de collega's in
Brussel, Parijs en Lissabon tot de onderneming Euronext. De kosten zijn volgens
de effectenvloer te hoog in een periode dat de sluipkrach de winsten van de
handelshuizen vernietigt.

    Wheatley, binnen de LSE verantwoordelijk voor de strategie, denkt dat zijn
beurs de Nederlanders kan helpen door de bemiddeling in aandelen fors goedkoper
te maken: 'Dat levert ze een jaarlijkse besparing op van 12 tot 15 miljoen euro,
afhankelijk van de volume. De besparingen zullen behoorlijk groot zijn voor ze.'

    Sinds het begin dit jaar spreekt Londen met Nederlandse effectenhandelaren
en, volgens Wheatley, ook met grote banken. Volgens hem is de onvrede over
Euronext Amsterdam behoorlijk groot: 'Ze zijn erg gefrustreerd.' De computers
van Amsterdam gaan te vaak plat, waardoor er verliezen ontstaan. De partijen
zijn volgens de vice-voorzitter inmiddels 'erg enthousiast' over de Londense
plan, waarvan het tijdpad volgende maand aan de Nederlanders wordt
gepresenteerd.

    Met wie Wheatley praat, wil hij nog niet zeggen. Voor de gewone Nederlander
die zijn order doorgeeft, verandert er helemaal niets, zegt de topbestuurder.
'Maar als je straks de order doorgeeft dan ligt onze computer niet plat. Londen
heeft in tegenstelling tot Amsterdam een stabiele computer', sneert de Brit.

    Londen wil de grootste van Europa worden. De transactie met Nederland is
daarbij de eerste stap, zo vertelt hij. Na Nederland is de rest van Europa aan
de beurt. Zijn beurs zal op termijn alle belangrijke, Europese aandelen willen
verhandelen. De aanval op Nederland is slechts een onderdeel van 'een
zakenstrategie'. 'Er is vraag naar meer concurrentie in beurzenland.'

    Daarnaast lijkt de markt van Nederland op die van het Verenigd Koninkrijk en
biedt de slechte service van Euronext 'mogelijkheden'. Ook de beurswaakhond AFM
gooit volgens de bestuurder geen roet in het eten: 'Er zijn geen grote obstakels
opgedoken. We zijn erg positief gestemd.'

    Volgens sommige analisten moet Londen wel in de aanval. De fusiegesprekken
tussen de beurs van Frankfurt en Londen mislukten in de jaren negentig. De
kleinere beurzen in Europa, waaronder Amsterdam. Brussel, Parijs en later ook
nog Lissabon, fuseerden daarentegen wel, waardoor er een grote speler ontstond
in Europa onder de naam Euronext.

    De nieuweling kaapte daarnaast ook nog eens de Britse optiebeurs Liffe voor
de voeten van Londen weg. 'Liffe verliezen was een blunder', aldus een Britse
analist. Wheatley ontkent overigens dat het verlies van Liffe een argument is om
Euronext aan te vallen.

    Euronext kijkt ondertussen eveneens naar de kosten, waarschijnlijk
gestimuleerd door het opduiken van de concurrentie. Rond de zomer wordt het
nieuwe kostenvoorstel gepresenteerd.

LOAD-DATE: May 24, 2003

LANGUAGE: DUTCH

                © 2003 PCM Uitgevers B.V.  All rights reserved.

                               51 of 91 DOCUMENTS

                                Algemeen Dagblad

                                  May 22, 2003

Balkenende-II nagenoeg klaar ; Alleen VVD heeft ministersploeg nog niet compleet

BYLINE: VAN ONZE POLITIEKE REDACTIE

SECTION: Voorpagina; Pg. 1

LENGTH: 609 words

DATELINE: Den Haag


    Het nieuwe kabinet staat in de steigers. CDA, VVD en D66 zijn het eens
geworden over de verdeling van de zestien ministersposten en de tien
staatssecretariaten. De VVD dubt nog over de post Vreemdelingenbeleid. Daarvoor
zijn kandidaat de voormalige ambassadeur mensenrechten Renee Jones-Bos - een
oogappel van de nieuwe VVD-fractievoorzitter Jozias van Aartsen - en de
directeur personeel en organisatie van het ministerie van Justitie Gea van
Craaikamp. Zij was eerder directeur vreemdelingenbeleid.

    D66-veteraan en oud-minister van Landbouw in Paars-II Laurens-Jan Brinkhorst
wordt de nieuwe minister van Economische Zaken. De enige staatssecretaris die de
Democraten leveren is Medy van der Laan op Cultuur en Media. Zij werkt op
Binnenlandse Zaken en werd in 2002 gekozen tot Jong Ambtenaar van het Jaar.
Eerder was al bekend dat oud-fractievoorzitter Thom de Graaf minister van
Bestuurlijke Vernieuwing en Koninkrijksrelaties wordt. Hij wordt ook
vice-premier.

    VVD'er Henk Kamp gaat door op Defensie. Zijn oorspronkelijke ministerie,
VROM, gaat naar Sybilla Dekker, oud-voorzitter van de Algemene
Werkgeversvereniging. Zij heeft al een gesprek met Balkenende gehad. Dekker is
bij VVD-leider Zalm voorgedragen door oud-minister Neelie Kroes die hem hielp
geschikte liberale vrouwen te vinden.

    Staatssecetaris Melanie Schultz (Verkeer en Waterstaat), die eerder werd
genoemd voor een ministerspost, blijft op haar oude stek.

    Vervolg op pagina 3 CDA verder met versterkte ploeg

    Vervolg van pagina 1 Formatie

    Bij het CDA is alleen Europarlementarier Karla Peijs als minister van
Verkeer nieuw. De rest van de CDA-ploeg blijft gehandhaafd. De huidige
staatssecretaris van Ontwikkelingssamenwerking, Agnes van Ardenne, promoveert
tot minister. Met Peijs, Van Ardenne en Maria van der Hoeven (Onderwijs), stijgt
het aantal vrouwelijke ministers bij het CDA van een naar drie. Als
staatssecretaris voor Buitenlandse Handel is managementconsultant Karien van
Gennip gevraagd, dochter van CDA-senator Van Gennip.

    De terugkeer van de 66-jarige Brinkhorst is opmerkelijk, omdat hij enkele
weken geleden nog benadrukte dat wat hem betreft een jongere generatie aan zet
was. D66 slaagde er de afgelopen weken niet in topbestuurder Alexander Rinnooy
Kan over te halen. Brinkhorst had bikkelharde aanvaringen met boeren, waardoor
hij zich bij het CDA niet geliefd maakte. 'Ik houd meer van mensen die ongelovig
zijn en toch naar Gods geboden leven dan van gelovige mensen, die Gods geboden
met voeten treden', zei hij. Volgens het CDA was Brinkhorst 'geen minister voor,
maar tegen de landbouw'. Hij werd 30 jaar geleden al staatssecretaris van
Buitenlandse Zaken in het kabinet-Den Uyl. Later werd hij fractievoorzitter en
Europees ambtenaar. Hij is vader van prinses Laurentien en bevriend met koningin
Beatrix, maar heeft zelf republikeinse sympathieen.

    Staatssecretaris Van der Laan krijgt de weinig benijdenswaardige taak om 30
miljoen euro op kunst te bezuinigen en 50 miljoen extra op de publieke omroep.
D66 vice-premier De Graaf had haar begin dit jaar al in het vizier. Op 25
februari schreef hij in zijn weblog: 'Lunch met Jong Ambtenaar van het Jaar Medy
van der Laan 'op Scheveningen'. Ze is toe aan een nieuwe professionele
uitdaging, maar die is in de regio Apeldoorn waar ze gaat wonen, nog niet zo
makkelijk te vinden. Haar man werkt bij Ahold, niet de meest ontspannen omgeving
die je je op dit moment kunt voorstellen.'

    Oppositieleider Bos laat zich adviseren door een schaduwparlement van 150 '
gewone burgers'. De PvdA'er is niet van plan een schaduwkabinet te vormen. Dat
komt te regentesk over, vindt hij.

LOAD-DATE: May 22, 2003

LANGUAGE: DUTCH

                © 2003 PCM Uitgevers B.V.  All rights reserved.

                               52 of 91 DOCUMENTS

                                Algemeen Dagblad

                                  May 21, 2003

Vonktelevisie ; Datingshows zijn terug van weggeweest

BYLINE: DOOR ANTOINNETTE SCHEULDERMAN

SECTION: Media; Pg. 25

LENGTH: 1152 words

DATELINE: Hilversum


    De datingshows komen terug, verkondigde Leo van der Goot, baas van RTL 4, 5
en Yorin, onlangs. Wat in Nederland begon met Op Goed Geluk krijgt in het najaar
zijn zoveelste spin-off: The Bachelor. Het doel is hetzelfde: die ene ware
liefde vinden.

    - Het was altijd een mengeling van voyeurisme en plaatsvervangende schaamte
als Carry Tefsen haar Mien Dobbelsteen-keel opzette en riep: Op goed geluuuuk!!!
Een gammel schot dat de geliefden in spe van elkaar scheidde en hortend en
stotend verdween. En dan de eerste blikken: hoe ziet de ander eruit? Tenminste,
als ze elkaar al in de ogen durfden te kijken.

    Op Goed Geluk betekende in 1989 de geboorte van een hele generatie dating-
en romantische shows. Blind Date, Love Letters (ook allebei van de TROS) en de
commerciele varianten All you need is love, Liefde op het eerste gezicht, Ticket
to love, Studs, de Honeymoonquiz, Blind Match, The box of love, Link, Blind
Vertrouwen, Love, Wereldvent, de Jong Geluk Show en Ja, ik wil een miljonair -
om er maar enkele te noemen.

    De televisie werd relatiebureau dan wel huwelijksmakelaar. Eind 1990 bracht
de TROS haar plannen naar buiten voor een huwelijksshow. De media spraken er
schande van. 'Nu nog geboorten en begrafenissen, dan kunnen we straks ons eigen
leven overslaan', schreef een recensent van NRC Handelsblad. En mediahistoricus
Henri Beunders merkte op: 'Kan men zeggen dat het een teken van persoonlijke
kracht is als je de tv nodig hebt om contact met Marietje om de hoek te leggen?'
Desondanks meldden zich 800 trouwlustige koppels aan voor Love Letters, dat een
instant kijkcijferkanon werd.

    Het succes van datingshows als Op Goed Geluk en romantische programma's als
Love Letters ontstond in een tijd dat emotietelevisie als genre opgeld deed. In
1987 was het de KRO die met de Surpriseshow voor het eerst de tranen van 'de
gewone man' op televisie bracht, gevolgd door een rits tranentrekkers als
Spoorloos (1990) en Het Spijt me (1994).

    In de beginjaren bleef het bij redelijk braaf, onschuldig vermaak, wat
onhandig gestuntel en verlegen bruidjes. Toen de strijd tussen de omroepen
harder werd en RTL 4 en Veronica hun intrede deden in het commerciele bestel,
moest ook de inhoud van de programma's spraakmakender. Steeds weer werd iets
nieuws verzonnen om de aandacht van de kijker vast te houden. Homoseksuele
paartjes in Love Letters, lesbische aanzoeken in All you need is love,
confrontaties tussen een jong stel en hun ex-geliefden (Exxen) of het koppelen
van gehandicapten en bejaarden (Hebbes).

    Uiteindelijk draaide het spel van aantrekken en afstoten uit op het, voor
het oog van de camera, steeds weer op de proef stellen van de bestendigheid van
relaties. Ranzige afgeleiden die steeds verder verwijderd raakten van het
oorspronkelijke genre-format en die de sensatiezucht van de kijker moesten
bevredigen. Bovendien werd de studiovloer verruild voor de aanwezigheid van 24
uur per dag camera's in een reallife-achtige setting.

    In programma's als The Villa, Love Test en Temptation Island worden koppels
- gescheiden van elkaar - blootgesteld aan allerlei verlokkingen in de vorm van
aantrekkelijke, hitsige vrijgezellen in combinatie met een tropisch eiland en
veel alcohol. Volgens Sandy Grushow, hoofd tv bij het Amerikaanse Fox, moesten
we Temptation Island vergelijken met een antropologische studie: 'het is een
poging om de dynamiek te verkennen tussen mensen met serieuze relaties'. In
Welkom op je bruiloft werden nietsvermoedende mensen door hun partner (in
trouwkostuum) voor het blok gezet en in Ja, ik wil een miljonair werd de liefde
tussen twee mensen gedegradeerd tot een archaische opvatting over het huwelijk
(je trouwt om het geld) en een uiteindelijk huwelijk tussen wildvreemden. Aan
het laatste programma, ontsproten uit het creatieve brein van
entertainmentfabriek Endemol, wijdde zelfs het bloedserieuze
actualiteitenprogramma NOVA een hele uitzending. Een cameraploeg reisde af naar
Belgie om van ene 'Miss Bambi' antwoord te krijgen op de belangwekkende vraag:
is Stefan Kerkhofs - de miljonair - homoseksueel? Miss Bambi zei ja, Stefan
trouwde desondanks zijn Coby die hij uit 46 andere aasgieren koos, om nog geen
jaar later weer van haar te scheiden.

    Na dit voorlopige dieptepunt in het genre werd het stil. Volgens Leo van der
Goot, programmadirecteur van RTL 4, 5 en Yorin, vanwege de welbekende
'overkill', volgens een zegsman van de TROS omdat er 'geen excessen meer te
bedenken waren'. Alhoewel de Nederlandse All you need is love gelukkig nooit zo
ver ging als de Italiaanse versie. Daar kwam de uit het oog verloren geliefde in
zijn doodskist de glittertrap af om een minuut later het deksel open te zwaaien.
Daar is ie dan! riep de presentator triomfantelijk.

    Maar zelfs het immens populaire All you need is love (rond de drie miljoen
kijkers in de beginjaren) bleek aan verzadiging onderheven: de tweewekelijkse
uitzendingen werden gereduceerd tot een grootscheepse show rond de kerstdagen en
een spin-off (Loveboat Amorina - met condoomautomaat), die het slechts een
seizoen volhield. Daarna kwam Blind Vertrouwen (een Love Test in een Portugees
landhuis), eveneens een flop.

    Op het ogenblik zijn er slechts vier programma's in het besproken genre op
televisie: Alternative Love en Love Test (alleen herhalingen) bij Yorin, Love
Letters (dat na een pauze van vijf jaar in 2000 een doorstart kende en nog
steeds zo'n 800 aanmeldingen per seizoen krijgt, overigens voornamelijk van
vrouwen) bij de TROS en Temptation Island bij V8.

    Het begin van het nieuwe tv-seizoen (september dit jaar) zal volgens Leo van
der Goot de hernieuwde trend van varianten op het aloude datinggenre inleiden.
Dat erkent ook Bart in 't Hout, algemeen programmadirecteur van SBS (SBS 6,
Net5, V8): 'In televisieland is het gebruikelijk dat oude formats uit het stof
worden gehaald en als nieuw in de etalage worden gezet.'

    Zowel RTL 4 en Yorin als SBS spelen op veilig en kiezen voor shows die hun
succes in Amerika al hebben bewezen. RTL 4 met The Bachelor (begerenswaardige
vrijgezel wordt ondergebracht in een luxe villa in een zonnig Zuid-Europees land
met 25 aantrekkelijke, intelligente vrouwen. Elke aflevering stuurt de vrijgezel
enkele vrouwen weg die hem niet bevallen) en SBS met Joe Millionaire (een
variant op Ja, ik wil een miljonair waarin een sexy bouwvakker zich voordoet als
enig erfgenaam van 50 miljoen dollar).

    De slotaflevering van The Bachelor trok in Amerika 29 miljoen kijkers, de
laatste afleveringen van Joe Millionaire gemiddeld 20 miljoen. Maar hoe
verschillend ze onderling ook zijn, volgens Leo van der Goot draaien
uiteindelijk alle datingprogramma's om dat ene ultieme doel: 'Die ene ware
liefde vinden die alles mooi en goed zal maken in het leven.'

    In Amerika bestaan datingshows, zoals The Dating Game, al vanaf 1972. In
Nederland was Op Goed Geluk de eerste, in 1989. FOTO KIPPA

LOAD-DATE: May 21, 2003

LANGUAGE: DUTCH

                © 2003 PCM Uitgevers B.V.  All rights reserved.

                               53 of 91 DOCUMENTS

                                Algemeen Dagblad

                                  May 17, 2003

De Stevaert-factor ; Rode Vlaamse populist bedreigt premierschap Verhofstadt

BYLINE: DOOR FRANS BOOGAARD EN JORIS VAN POPPEL

SECTION: Reporter; Pg. R4

LENGTH: 1549 words


    Sommigen in zijn partij beweren dat hij over water kan lopen. In stilte
hopen ze op een nog groter wonder: dat Steve Stevaert morgen van de
socialistische partij de grootste maakt. Op campagne met een Vlaams fenomeen.

    Onderweg naar het partijlokaal waar zijn publiek al bijna een uur zit te
wachten, schiet de SP.A-leider plotseling een tuintje in. Onverhoedse sanitaire
stop? Mis! De spiedende ogen van Steve Stevaert hebben een zeker 70-jarig
vrouwtje ontdekt. Hij kust haar op beide wangen, omarmt haar, gaat met haar op
de foto, en vervolgt pas dan weer zijn weg.

    In 't Perdsgad in Boom gaat een luid applaus op als De Leider binnenkomt. De
Rupel, bakermat van miljoenen bakstenen, is vanouds een rood nest, binnen zitten
zeker 200 man. Wat Stevaert niet belet iedereen een hand te gaan geven. 'Vorige
week kwam hij in een zaal met 700 man. Deed-ie het ook', zegt een persfotograaf.
Later, als hij gesproken heeft, zal hij nog zeker een uur handtekeningen zetten
in 'Koken met Steve', zijn eigen kookboek, en in 'Steve op de rooster', een
interview in boekvorm dat je er gratis bij krijgt. Bij Stevaert is trouwens
alles gratis. Het busvervoer in Hasselt kost al een tijdlang niets meer, het
kijk- en luistergeld in Vlaanderen schafte hij af, en ook vandaag vliegen de
cadeautjes weer over tafel. De huisvuilbelasting kan weg, onder Stevaert zal de
pensioenleeftijd 'nooit' worden opgetrokken, wie een huis wil kopen moet de
eerste tien jaar kunnen rekenen op een maandelijkse premie. Het rode publiek
klapt zich de handen blauw, het drinkt zijn woorden. Stevaert, ooit een
eenvoudige kroegbaas in Hasselt, is in Vlaanderen een megaster, die qua
populariteit zowel premier Guy Verhofstadt als diens voorganger Jean-Luc Dehaene
ver achter zich laat. Hijzelf is als de dood hoogmoedig over te komen, maar de
lokale partijcoryfee Jim De Ridder kan het niet laten: 'Misschien zit je straks
niet meer in de Dorpsstraat in Hasselt, Steve, maar in de Wetstraat in Brussel
(het Belgische Binnenhof, red.).'

    Stevaert zelf spreekt zonder papier, handen in de zakken: 'Kameraden!'
Waarna een bloemlezing volgt van deels oude, deels nieuwe statements. Over de
liberalen, die dit jaar plotseling 1 mei zijn gaan vieren, en dus nu ook een dag
per jaar sociaal zijn: 'Het verschil met ons is 364 dagen!' Over gesettelde
mensen, die hem op cocktailparty's - 'gratis glas champagne in de ene hand,
gratis toastje in de andere' - altijd komen uitleggen dat gratis niet kan. Over
rechts, dat graag de belastingen verlaagt ten koste van
gemeenschapsvoorzieningen en burgers aanraadt dan maar een geweer te kopen om
zichzelf en hun bezit te beschermen: 'Twee avonden te laat thuis en je bent
dood.' Stevaert rijgt zijn standpunten bijna als een cabaretier aaneen, zijn
verhaal gaat erin als koek. Ook als hij als rechts ervaren stellingen betrekt,
bijvoorbeeld door te pleiten voor afschaffing van de vervroegde vrijlating. Maar
ook dat is een links standpunt, legt hij uit: 'Rijke mensen zijn nu eenmaal
minder vaak het slachtoffer van braak dan minder gegoeden.' Een donderend
applaus is zijn deel, vele tientallen vuisten gaan demonstratief de lucht in.
Hier in de Rupel kennen ze de Internationale nog uit het hoofd.

    Stevaert zelf komt niet uit de Rupel, maar uit het katholieke Limburg. Het
socialisme brak daar pas veel later door. De man die morgen zijn SP.A naar een
klinkende overwinning moet leiden, nadat ze vier jaar geleden op een naoorlogs
dieptepunt was beland, stamt uit een katholiek arbeidersgezin. Op 15-jarige
leeftijd opent hij zijn eerste cafe. Daar leert hij zijn grote voorbeeld kennen:
de gewone man. Via linkse jongerencafes belandt hij in de lokale politiek. Al
snel schopt hij het tot burgemeester van Hasselt. Hij maakt het openbaar vervoer
gratis en investeert in schone straten en burgerzin. Het levert hem de absolute
meerderheid in de raad op, en landelijke bekendheid. Ook als Vlaams minister van
Ruimtelijke Ordening toont hij daadkracht. Hij bezorgt menig Vlaming
nachtmerries door illegaal gebouwde villa's te slopen.

    De kracht van Stevaert is zijn zesde zintuig. Als geen ander voelt hij aan
wat 'de mensen' willen horen. 'Hij maakt een opsomming van allemaal sympathieke
dingen. Dat is zijn program', aldus de Franstalige liberaal Louis Michel
misprijzend. 'Net een Japanner', vindt voorzitter De Gucht van de Vlaamse
liberalen. 'Die zijn ook goed in het namaken.'

    Toch doen die verwijten Stevaert geen recht, hij houdt gewoon zelf van
simpele, maar goed doordachte oplossingen. Neem nog eens het gratis openbaar
vervoer, of de maandelijkse premie voor starters op de woningmarkt. Het openbaar
vervoer was al voor 90 procent gesubsidieerd. Door die 10 procent erbij zitten
de bussen vol, is er meer ruimte voor het autoverkeer, wat nieuwe investeringen
in wegen bespaart, en vooral ouderen zijn mobieler, dus minder eenzaam, wat zorg
bespaart. De premies voor huiseigenaren moedigen het woningbezit aan, waardoor
de staat minder kwijt is aan sociale woningbouw, en beter kan zorgen voor de
resterende huurders.

    Als het zo simpel is, vragen we hem na afloop, waarom is het dan in
Nederland vorig jaar zo misgegaan? Op zijn hoede: 'Misschien omdat bij jullie de
verzuring en de migrantenhaat al te ver waren voortgeschreden en de PvdA - die
bij jullie een sociaal-democratische partij heet, geen socialistische - te
weinig naar de mensen luisterde.'

    Stevaert zelf subsidieerde straatbarbecues tegen de verzuring, en vroeg de
organisator van het jaarlijkse Pukkelpopfestival in Hasselt zijn podium en
geluidsinstallatie een dagje te laten staan. 'Het stond er toch al, dus dat
kostte niks extra', aldus 'Steve Gratis'. 'Hebben we Helmut Lotti naar Hasselt
gehaald, waardoor ook alle ouderen nog weer een fantastische dag beleefden.' Dat
het toch wel erg is dat je op je 80ste nog met Lotti moet worden geconfronteerd,
lacht hij weg. 'Ik heb ook liever Nick Cave, maar het gaat erom dat mensen zich
amuseren.'

    Het lijkt zijn handelsmerk: ingewikkelde problemen reduceren tot een
niemendalletje, en dat oplossen. Neem de migranten. Partijen slaan elkaar al
jaren de hersens in over migrantenstemrecht, het Vlaams Blok is met Eigen Volk
Eerst een grote partij geworden. En luister naar Stevaert: 'Migranten willen net
als wij geld verdienen. Of je aan het eind van de maand thuiskomt met 500.000 of
met 50.000 frank is een veel groter verschil dan of je wel of geen zonnebank
nodig hebt om bruin te worden.' In Hasselt doet hij er alles aan om het sociale
weefsel te herstellen, de gemeente leent er sinds kort ooievaarborden uit
waarmee prille ouders hun geluk aan de buurt bekend kunnen maken. 'Als je zo
goed mogelijk bestuurt, goed communiceert en dicht bij de mensen staat, dan
wordt het Blok vanzelf kleiner', aldus Stevaert. En hij mag het zeggen, want ook
onder Limburgse migranten is hij met voorsprong de populairste politicus.

    Stevaert cultiveert zijn imago van eenvoudige volksjongen met verve, bewaart
een veilige afstand tot intellectuelen en wil al helemaal niet horen dat hij er
zelf een is. Verwijten dat hij 'een rode populist' zou zijn, deren hem niet.
'Het is niet verboden naar de mensen te luisteren. Zo hoor je soms verstandige
dingen.' Zijn belangrijkste adviseur is zijn moeder, in de krant leest hij
liever de ingezonden brieven dan de commentaren. Hij luistert 'naar iedereen die
hij tegenkomt', zuigt de informatie op, geeft er een socialistisch sausje aan,
en serveert in hapklare brokken zijn oplossingen. Belastingen zijn ook ons
thema, zei hij toen de liberale VLD van premier Verhofstadt belastingverlaging
tot centraal campagnethema uitriep. Prompt beloofde ook Stevaert de belastingen
te verlagen. Maar niet in procenten, in centen. 'Anders heeft de chirurg meer
voordeel dan de verpleegster verdient', legt hij het ook in Boom weer kinderlijk
eenvoudig uit. Een groep Jong-socialisten uit Nederland, kort geleden toch nog
redelijk verwend met Wouter Bos, is onder de indruk. Stevaert legt beter uit en
komt beter over, vinden ze.

    Voor Stevaert en voor de SP.A, die optrekt in een kartel met Spirit onder
leiding van de vooral bij jongeren ook al zeer populaire Bert Anciaux, gaat het
er morgen om spannen. Dat ze een megasprong gaan maken staat vast; of het ze
lukt over de liberale VLD van Verhofstadt en het christen-democratische CD&V van
Dehaene heen te springen is de vraag.

    Stevaert zul je daar tot morgenavond niet over horen, hij wil 'zoveel
mogelijk voor de mensen kunnen doen', het mag niet gaan 'over een jobke voor
politici'. Toch moet ook hij er sinds een paar dagen serieus rekening mee houden
dat hij zijn partijvoorzitterschap misschien na twee maanden alweer moet
inruilen voor een premierschap. Voorzitter Elio Di Rupo van de Franstalige
socialisten, die zich in de coulissen warmloopt voor het geval de rode familie
de grootste zou worden, zal in dat geval ontdekken dat zijn Vlaamse collega met
de eeuwige glimlach wel goed is maar niet gek, en dat Stevaert het goud, als hij
het in handen krijgt, niet laat glippen. In zijn eigen, onnavolgbare Limburgs:
'Ik heb eens zitten rekenen, en ik denk dat als wij de grootste zouden worden,
SP.A/Spirit toch net iets groter zal zijn dan de PS van Di Rupo.'

    Steve Stevaert signeert zijn eigen boek in Hasselt. FOTO Cor de Kock

LOAD-DATE: May 17, 2003

LANGUAGE: DUTCH

                © 2003 PCM Uitgevers B.V.  All rights reserved.

                               54 of 91 DOCUMENTS

                                Algemeen Dagblad

                                  May 15, 2003

Zalm goes to China

BYLINE: JOSHUA LIVESTRO

SECTION: Trefpunt; Pg. 11

LENGTH: 603 words


    Wij Nederlanders, wordt wel beweerd, zijn trots op ons belastingsysteem. In
de afgelopen vijftig jaar hebben wijze mannen een stelsel ontwikkeld dat de
zwaarste lasten op de sterkste schouders plaatst. Waar werd ooit een deugdzamer
of rechtvaardiger systeem gebouwd?

    Tot zover het sprookje. In werkelijkheid is van progressiviteit nauwelijks
sprake. De sterkste schouders hebben doorgaans ook het geld om de beste
belastingadviseurs in te huren. Het is niet ongebruikelijk dat iemand met een
topinkomen minder belasting betaalt dan iemand met een een modaal salaris. In de
praktijk is het systeem daardoor zo plat als een pannenkoek.

    Deugdzaamheid bevordert het systeem evenmin. Belastingontwijking is een
nationale sport geworden. In Den Haag bestaat een heel circus van
pressiegroepen, die hun deelprobleempjes proberen op te lossen door het creeren
van een complex netwerk van belastingsubsidies. In dit netwerk zijn de mazen in
de wet voor kwaadwilligen eenvoudig te vinden.

    Tot voor kort zaten de besprekingen over hervorming van dit corrumperend
systeem potdicht. Grootste boosdoener was de VVD, die met de mond de
vereenvoudiging van het belastingsysteem beleed maar om wille van de
hypotheekrenteaftrek het hele sysyeem van aftrekposten overeind hield. De prijs
voor die halsstarrigheid was dat ook aan het linkse heilige huisje van de
progressiviteit niet getornd mocht worden.

    Maar, zo redeneerde men, het sleutelen aan de hypotheekrenteaftrek moest
maar mooi aan de PvdA overgelaten worden, zodat de VVD bij de daaropvolgende
verkiezingen flink zou kunnen oogsten. Een grote overwinning zou de partij
vervolgens het platform geven om ook iets te doen aan dat achterhaalde
schijvenstelsel. Met andere woorden: PvdA en VVD moesten elkaars vuile klusjes
opknappen. Het mag geen verbazing wekken dat er in praktijk van deze
quasi-slimme strategie niets terecht kwam. De prijs die wij als gewone burgers
daarvoor moesten betalen, was de nodeloze handhaving van een systeem waarin het
geld door een steeds uitdijend leger ambtenaren van broekzak naar vestzak werd
gepompt.

    Deze week werd eindelijk een straaltje licht aan het eind van de tunnel
zichtbaar. De onderhandelaars van het kabinet Balkenende-II maakten bekend dat
men de renteaftrek aan banden wil leggen. Veel stelt het nog niet voor: bij
verkoop van het eigen huis moet de gerealiseerde overwaarde verplicht in het
nieuwe huis worden geinvesteerd. Bij andere besteding zal de belastingdienst
niet meer de hele kosten van het nieuwe huis meefinancieren. Niet echt
revolutionair dus. Maar het is opmerkelijk dat dit begin van het einde van de
hypotheekrenteaftrek tot stand komt onder medeverantwoordelijkheid van
VVD-leider Zalm.

    Politieke commentatoren noemen dit soort wendingen 'Nixon goes to China'
momenten. Ze verwijzen daarmee naar de Amerikaanse president Richard Nixon, die
in 1971 tot verbijstering van de hele wereld met een enkele uitspraak 35 jaar
Amerikaanse anti-communistische China-politiek ongedaan maakte. Deze wending
werd het volgend jaar bevestigd door middel van een officieel bezoek aan de
Chinese hoofdstad.

    Een heus 'Zalm goes to China' moment is deze eerste kleine hervorming nog
niet. Daarvoor zijn verdere hervormingen noodzakelijk. Voor inspiratie kan Zalm
terecht bij de in 2000 aanvaarde motie-Reitsma. Daarin werd gepleit voor een
vlaktax, een systeem waarin alle aftrekposten worden geschrapt en de
progressieve schijven vervangen worden door een enkel tarief dat volgens experts
zelfs onder de 25 procent zou kunnen liggen. De drie partijen die deze motie
steunden? CDA, VVD en D66.

LOAD-DATE: May 15, 2003

LANGUAGE: DUTCH

                © 2003 PCM Uitgevers B.V.  All rights reserved.

                               55 of 91 DOCUMENTS

                                Algemeen Dagblad

                                  May 15, 2003

Ruiken zoals Barney

BYLINE: VAN EEN ONZER VERSLAGGEVERS

SECTION: Sport; Pg. 19

LENGTH: 232 words

DATELINE: Rotterdam


    Rokerige zalen, verschraald bier, tatoeages en zweterige hoofden boven dikke
buiken; de dartsport is niet een bezigheid die je meteen verbindt met parfum.
Raymond van Barneveld gaat daarin verandering brengen. De drievoudig
Embassy-winnaar presenteert vandaag in Kerkrade een nieuwe, sportieve geurlijn
voor mannen die luistert naar de naam Raymond.

    'Ik had zelf ook niet verwacht dat zoiets voor mij zou zijn weggelegd'',
erkent Van Barneveld. 'Bij parfum denk je niet bepaald aan darts. Maar mensen om
me heen hebben me uitgelegd dat zoiets best goed kan verkopen. Met Frans Bauer
hebben ze het ook gedaan. Van zijn geurlijn werden meer dan 60.000 flesjes
verkocht. Vooral fans kopen het.'

    Hoe zijn nieuwe parfum ruikt, weet Van Barneveld niet. Pas vandaag komt hij
voor het eerst in aanraking met het product waaraan hij zijn naam heeft
verbonden. Hans de Vet van het bedrijf Licensy Cosmetics, die het parfum heeft
'ontworpen', kan er meer over vertellen. 'Het is een frisse, citrusachtige geur
waarin bloemen zijn verwerkt. We hebben bewust niet voor een complexe geur
gekozen. Fris is in en verkoopt momenteel erg goed. We mikken met de nieuwe lijn
op de gewone man tussen de 25 en 45 jaar', aldus De Vet, die eerder parfums
samenstelde voor Lee Towers en Frans Bauer.

    Een flesje Raymond gaat tegen de 20 euro kosten en is onder meer
verkrijgbaar bij toernooien.

LOAD-DATE: May 15, 2003

LANGUAGE: DUTCH

                © 2003 PCM Uitgevers B.V.  All rights reserved.

                               56 of 91 DOCUMENTS

                                Algemeen Dagblad

                                  May 15, 2003

Barney komt met geurlijn ; sport

SECTION: Voorpagina; Pg. 1

LENGTH: 59 words


    Wie naar dartkampioen Raymond van Barneveld wil ruiken, kan vanaf vandaag
zijn geur kopen. In Kerkrade presenteert hij een sportieve lijn voor mannen die
luistert naar de naam Raymond. Het parfum biedt volgens ontwerper Hans de Vet
een frisse citrusachtige melange, waarin bloemen zijn verwerkt. Van Barneveld
mikt op de gewone man .

    19

LOAD-DATE: May 15, 2003

LANGUAGE: DUTCH

                © 2003 PCM Uitgevers B.V.  All rights reserved.

                               57 of 91 DOCUMENTS

                                Algemeen Dagblad

                                  May 10, 2003

Soapies scoren op het toneel ; Toneel

BYLINE: DOOR ARNO GELDER

SECTION: Media; Pg. 31

LENGTH: 563 words

DATELINE: Rotterdam


    De batterij fotografen en cameraploegen die zich voor het Oude Luxor Theater
verdrong, overtrof met gemak de soap-fanaten en handtekeningenjagers die zich
aan beide zijden van de rode loper hadden opgesteld.

    Klaarblijkelijk bleef de nuchtere Rotterdammer onaangedaan onder de
publicitaire voorgalm van de premiere van Onze Jeugd!, met in de hoofdrollen
soapsterren Johnny de Mol, Katja Schuurman Teun Kuilboer. Hij heeft nu eenmaal
weinig op met de Amsterdamse dweepzucht bij officiele premieres, waarbij
'sterren' van veelal hoofdstedelijke snit zich even onder het gewone volk
mengen. Het gaat in Rotterdam om de inhoud: eerst zien, dan geloven.

    In die zin mag Onze Jeugd! een echt Rotterdams stuk heten. Rauw, zonder
opsmuk, ontdaan van verheven theatrale elementen. Het toneelstuk van de
Amerikaanse auteur Kenneth Lonergan viert onder de titel This is our youth
triomfen in Londen en is nu in de regie van Peter de Baan (onder meer
toneelgroep Sater en het RO Theater) de komende weken in het Oude Luxor te zien.
Pikant detail: de wortels van producent Rick Engelkes - die met deze productie
'laagdrempeligheid' van het doorgaans elitaire instituut theater beoogt - liggen
evenals de drie hoofdrolspelers in de tv-soap Goede Tijden, Slechte Tijden.

    Onze Jeugd! beschrijft twee dagen uit het leven van drie jongeren - Sander,
Dennis en Kim. Plaats van handeling: de zolderkamer van Dennis in Rotterdam.
Hoofdlijn: de diefstal van 15.000 euro door Sander van zijn stinkend rijke
vader. Zijlijn: de aanwezigheid van Kim, op wie Sander smoorverliefd is. In hoog
tempo en met aanstekelijke eigentijdse dialogen ('Principieel lelijk', 'Fuck..ik
ben echt compleet doorgedraaid', 'Vette stadsneger') ontrolt zich een
machtsstrijd tussen de macho Dennis, de neurotische, serviele Sander en de
puberale Kim, die wanhopig heen en weer wordt geslingerd tussen moeder thuis en
het smerige stadsleven.

    Hoewel een hele zit (bijna twee uur) en een forse hoeveelheid tekst, slagen
de acteurs er in van Onze Jeugd! een meeslepende voorstelling te maken. Johnny
de Mol is als Dennis indrukwekkend. Hij acteert achteloos natuurlijk, zeker in
de monoloog waarin al zijn gespeelde flinkheid afbladdert omdat hij volkomen is
doorgedraaid door drugs, angst en verdriet.

    Teun Kuilboer is evenzeer een ontdekking op het podium: hij vertolkt de
gevoelige Sander met een welhaast kinderlijke oprechtheid en onbevangen humor.
Katja Schuurman - na de Vagina Monologen is dit haar eerste grote toneelrol -
mag er zijn als het kwetsbare en naieve barbiepopje Kim met haar verlegen
motoriek en mimiek. Ze intepreteert haar rol mooi ingehouden.

    En juist zij geeft met haar constatering dat de jongeren van tegenwoordig
'eigenlijk de asielzoekers zijn' het beste de verveelde, uitzichtloze sfeer in
Onze Jeugd! weer van een generatie die 'het gevoel heeft in een totaal verkeerde
tijd te leven'.

    Na afloop van de voorstelling lag de rode loper buiten het Oude Luxor er
verlaten bij. Aan het einde van de rode stofbaan had frietkoning Bram Ladage
echter een kolossale mobiele snackwagen geparkeerd. Opdat we - gelukkig - niet
vergaten dat we in Rotterdam waren.

    Onze Jeugd! Met Johnny de Mol, Katja Schuurman, Teun Kuilboer. Regie: Peter
de Baan. Gezien: Oude Luxor Theater.

    Vlnr: Johnny de Mol, regisseur Peter de Baan, Katja Schuurman en Teun
Kuilboer.Foto Arie Kievit

LOAD-DATE: May 10, 2003

LANGUAGE: DUTCH

                © 2003 PCM Uitgevers B.V.  All rights reserved.

                               58 of 91 DOCUMENTS

                                Algemeen Dagblad

                                  May 7, 2003

Telecom wordt een goudmijn in Irak ; Motorola en Qualcomm lobbyen al voor
opdrachten

BYLINE: DOOR ONZE CORRESPONDENT AART HEERING

SECTION: Economie; Pg. A21

LENGTH: 717 words

DATELINE: Rome


    Iedere westerling die nu steden als Bagdad, Tikrit of Mosul binnenkomt,
wordt onmiddellijk omringd door een horde mensen met benummerde vodjes papier
die allemaal dezelfde vraag hebben: Mogen wij uw telefoon even gebruiken om naar
onze familie in het buitenland te bellen?

    Het telecommunicatienet bestaat nauwelijks meer in Irak en dat maakt de
aanleg ervan tot een miljardenklus waarvoor de telecomgiganten al in de rij
staan.

    Het vaste telefoonnet in Irak is meer dan twintig jaar geleden aangelegd
door het Franse Alcatel. Sindsdien is het land, dat 24 miljoen inwoners telt,
geteisterd door de oorlog met Iran in de jaren 80 en de eerste Golfoorlog van
1991. Daarbij zijn grote vernielingen aangericht die maar matig werden
gerepareerd onder een bewind dat elke vorm van informatieuitwisseling in eigen
hand wilde houden. Tel daarbij de verwoestingen van de recente Blitzkrieg.
Zodoende telt het land nu minder dan drie telefoons op elke honderd inwoners.
(In 1990 waren het er nog 5,3.) Dat is veel minder dan elders in het
Midden-Oosten: zo bedraagt in buurland Iran de telefoondichtheid 15 procent.

    De weinige telefoons functioneren ook nog eens zeer beperkt. Verkeer binnen
dezelfde stad is mogelijk, maar wie naar elders in het land wil bellen, moet
zich daarvoor vervoegen bij zeldzame, overbelaste en tot nu toe door het regime
gecontroleerde 'call centres'. Voor internationale gesprekken zijn er slechts
een paar krakkemikkige satellietsystemen. En internet bestaat in Irak nog
helemaal niet, met uitzondering van een enkele provider die uitsluitend voor
overheidsinstellingen werkt.

    Draadloze telefonie is eveneens een onbekende, behalve in de Koerdische
noordelijke districten die sinds 1991 autonoom zijn. De daar circulerende
handtelefoons (slechts 20.000), functioneren echter alleen binnen de provinciale
hoofdsteden Erbil, Suleimanya en Dohuk.

    Daarbuiten is men aangewezen op satelliettelefoons. Op veel plaatsen in
Noord-Irak vind je dan ook wegreclames voor de handzame, op een gewone mobiele
telefoon lijkende producten van de in Abu Dhabi gevestigde firma Thuraya, die
tijdens de oorlog ook voor journalisten onontbeerlijk is gebleken. Maar de
aanschafprijs (circa 1000 euro: meer dan een modaal jaarsalaris) en de belkosten
van een tot twee euro per minuut maken dit apparaat voor gewone burgers tot een
onbereikbaar ideaal. Elders in Irak was elke vorm van draadloze telefonie een
maand geleden nog een geheimzinnig en zelfs gevaarlijk soort toverij. Dat merkte
ik zelf, toen op de dag van de inname van Tikrit burgers mij dringend verzochten
om mijn satfoon uit te zetten: ze waren ervan overtuigd dat de duivelse machine
diende om bommenwerpers te sturen.

    Het Irakese telefonienet moet dus praktisch van de grond af worden opgebouwd
en daarmee zullen in de komende jaren miljarden gemoeid zijn. Een als adviseur
van de overheid in Washington werkende Irakese zakenman rekende het voor in het
Italiaanse economisch dagblad Sole 24 Ore: 1,2 tot 1,5 miljard voor het herstel
van het vaste net, waarvan veel centrales door bommen zijn getroffen; twee
miljard voor datatransmissie; en een bedrag varierend van enkele honderden
miljoenen tot 20 miljard - afhankelijk van het gewenste aantal aansluitingen -
voor de mobiele telefonie.

    Ondertussen is de strijd om de goudmijn al losgebarsten. De topman van het
Amerikaanse Motorola, Christopher Galvin, heeft bij minister van Defensie,
Rumsfeld, al een ballonnetje opgelaten voor de concessie voor een draadloos net.
Dat zou dan het elders in de regio en in Europa gebruikte GSM-systeem moeten
hanteren. Maar de Californische afgevaardigde Darrell Issa wil via een
wetsvoorstel het in de VS gangbare CDMA-systeem in Irak introduceren. Daarop
heeft namelijk het in zijn district gevestigde bedrijf Qualcomm het patent.

    Het Amerikaanse voorlopige bestuur wil nu nog geen keuze maken, maar de
beslissing daartoe overlaten aan de nieuwe Irakese interim-regering. Bagdad zal
daarmee de komende maanden een populaire reisbestemming worden van zakenlieden,
bemiddelaars, sjacheraars en smeerders in de telecomsector.

    Een vrouw in Karbala belt met haar dochter in Belgie, terwijl achter haar
anderen op hun beurt wachten. Na de jongste oorlog telt Irak nog geen drie
telefoons per 100 inwoners.FOTO EPA

LOAD-DATE: May 7, 2003

LANGUAGE: DUTCH

                © 2003 PCM Uitgevers B.V.  All rights reserved.

                               59 of 91 DOCUMENTS

                                Algemeen Dagblad

                                  May 7, 2003

Van bakbeest tot superklein

BYLINE: DOOR YVETTE BENNINGSHOF

SECTION: A90; Pg. A90

LENGTH: 621 words


    Het allereerste mobiele telefoongesprek werd gevoerd door Martin Cooper op 3
april 1973 in Manhattan. Het apparaat woog 1 kilo, dus Cooper had genoeg
bekijks. Nu zijn mobieltjes superklein en vederlicht, maar de pionier waarschuwt
voor complexe toestellen.

    Waar het eerst ging om iedereen aan een mobieltje te helpen, gaat het de
telecombedrijven er nu om iedereen een multifunctioneel apparaat aan te smeren.
De aanbieders beconcurreren elkaar daarbij meer op lifestyle en imago dan op
onderscheidende technieken.

    De reclame voor diensten zoals Vodafone live en KPN's i-mode mag dan
verschillen, het aanbod is hetzelfde: games, e-mail, foto's maken en versturen.

    Vodafone kiest voor het aanprijzen van de mobiele internet-dienst live! voor
stervoetballer David Beckham gamend in de supermarkt. KPN laat een onbekende
jongen in een zwembad duiken waarin zijn vrienden de vorige avond hebben
gepiest. Dat komt hij pas te weten als de foto op zijn i-mode binnenkomt.
Uiteindelijk bepaalt de klant toch gewoon zelf tot welk imago hij zich het
meeste voelt aangetrokken. Daarbij speelt de prijs en het mobieltje (met of
zonder camera) ook mee.

    Dat de uitstraling van een telefoontje belangrijk is - zeker voor jongeren
die zich willen onderscheiden en ook ergens bij willen horen -, dwingt bedrijven
hun aanbod fris te houden. Neem bijvoorbeeld Motorola. Het Amerikaanse bedrijf
maakte 75 jaar geleden de eerste autoradio en onderzoeker Martin Cooper pleegde
namens Motorola in 1973 het eerste mobiele telefoongesprek. Maar met hoogstaande
ontwikkelingen alleen kom je er niet; het spul moet ook worden verkocht. Dat
beseft Motorola nu ook.

    Dit jaar komt het met een rits nieuwe mobieltjes; compleet met bijnamen als
masterpiece-moto en moto-cocktail. Muziekzender MTV en Motorola gaan elkaar
sponsoren om het telefoonmerk hip te maken. Daarbij wordt geen gebruik gemaakt
van de geschiedenis: Cooper wordt in deze restyling nergens genoemd. 'Hij
gebruikte een prototype en die tellen we niet mee', verklaart Maurice Ouderland
van Motorola.

    Het bedrijf viert dit jaar de twintigste verjaardag van het mobieltje. Het
duurde tenslotte tien jaar om van het prototype van Cooper de eerste echte
mobiele telefoon te produceren. 'Dat had te maken met onderzoek naar goede
accu's, het opbouwen van een netwerk en het ontwikkelen van een geheugenchip',
weet Ouderland.

    Moderne mobieltjes zijn klein en hanteerbaar, maar vaak niet makkelijk in
gebruik. 'We zijn er nog lang niet', zegt Jan van Dijk, hoogleraar Sociologie
van de Informatiesamenleving. 'De techniek is niet gebruiksvriendelijk en daarom
wordt het verpakt in flitsende marketingcampagnes. Er wordt gezegd: je bent cool
als je dit gebruikt.

    'Jongeren zijn daar gevoelig voor, maar ze zitten vervolgens wel met
complexe toestellen opgescheept. Je moet bijna een techneut zijn om te weten hoe
je ze gebruikt.'

    De nu 74-jarige Cooper, werkzaam bij een bedrijf voor draadloze techniek,
verafschuwt de trend om mobieltjes van allerlei functies te voorzien. 'Ze willen
alles in een gadget proppen; telefoons, pda's, camera's, mp3-spelers. Het is te
ingewikkeld voor de gewone man', aldus Cooper in een interview met online
magazine Anchordesk. 'Het idee alleen al om een film te kijken op je mobieltje
is absurd. Daar is het apparaat veel te klein voor.'

    Hiermee bevestigt Cooper een recent Brits onderzoek van The Work Foundation
over de impact van de gsm op het dagelijkse leven. Daaruit blijkt dat vooral
jongeren zelf beslissen wat ze met een mobiele telefoon willen doen. Nieuwe
diensten moeten het leven makkelijker maken en zeker niet duurder. Bluffen met
een massa functies en gadgets zoals de aanbieders nu doen, loont dus niet.

LOAD-DATE: May 7, 2003

LANGUAGE: DUTCH

                © 2003 PCM Uitgevers B.V.  All rights reserved.

                               60 of 91 DOCUMENTS

                                Algemeen Dagblad

                                  May 6, 2003

Een jaar na de dood van Fortuyn ; Veel nieuwe politici, weinig nieuwe politiek

BYLINE: DOOR JEAN DOHMEN

SECTION: Voorpagina; Pg. 1

LENGTH: 780 words

DATELINE: Den Haag


    Het land kreeg na 15 mei 2002 veel nieuwe politici, maar weinig nieuwe
politiek. De achterkamertjes zijn nog volop in gebruik, en twee van de drie
partijen aan de formatietafel maakten acht jaar lang deel uit van het door
Fortuyn verguisde Paars.

    Met een mengeling van ongeloof en verbijstering zien miljoenen Nederlanders
op de avond van de zesde mei op tv Pim Fortuyn in een grote plas bloed op een
Hilversumse parkeerplaats liggen. In de chaotische uren die op de politieke
moord volgen, belegeren honderden woedende aanhangers van Fortuyn de Tweede
Kamer en schreeuwen om vergelding.

    De stemming is explosief, her en der in het land komt het tot rellen, maar
de gevreesde volksopstand blijft uit.

    Negen dagen later volgt wel een politieke omwenteling: de dode lijsttrekker
haalt meer dan een miljoen voorkeurstemmen en de LPF wordt in een klap de tweede
partij - nooit haalde een nieuwe politieke beweging zoveel stemmen. Voor veel
kiezers belichaamde Fortuyn in de maanden voor zijn gewelddadige dood de hoop op
politieke vernieuwing.

    Een jaar later is het kabinet gevallen waarvan de LPF deel uitmaakte, heeft
de partij nog acht zetels over en maakt het land zich op voor een coalitie van
CDA, VVD en D66. Wat is er, een jaar na het beleg van het Binnenhof door
LPF-aanhangers, werkelijk veranderd in de Nederlandse politiek?

    Voel ik de stemming in het land goed aan, dan hebben de mensen in het land
schoon genoeg van Paars, van het regentenpartijgedoe, van de achterkamertjes,
van het buitensluiten van de burger en van de falende dienstverlening in de
collectieve sector, schreef Fortuyn in zijn politieke bijbel, De puinhopen van
acht jaar Paars.

    Paars was toen al bijna passe. Het tweede kabinet-Kok trad een paar maanden
voor Fortuyns gewelddadige dood af na de publicatie van het NIOD-rapport over de
val van Srebrenica. De VVD regeerde na 15 mei 2002 onder aanvoering van de
paarse oud-minister Zalm na enig aarzelen gewoon verder. Nog een verkiezing
later maakt ook de kleinste paarse partner, D66, zich op om weer op het pluche
plaats te nemen.

    Opnieuw meeregeren doen VVD en D66 wel onder een ander politiek gesternte.
Op 15 mei 2002 vond een stevige ruk naar rechts plaats, die op 22 januari 2003
maar gedeeltelijk ongedaan is gemaakt. Tijdens het tweede paarse kabinet hadden
de linkse partijen in de Tweede Kamer 75 zetels. Met de hulp van de naar links
overhellende ChristenUnie was er voor veel voorstellen op het terrein van
bijvoorbeeld milieu een progressieve meerderheid. Sinds 15 mei vorig jaar heeft
rechts het in de Kamer weer voor het zeggen.

    Inhoudelijk lijkt de erfenis van Fortuyn beperkt. Het kabinet van CDA, VVD
en LPF dat Nederland enkele maanden regeerde, zette in op een harde aanpak van
de criminaliteit en wilde korte metten maken met het gedoogbeleid. Fortuyn
voerde ook campagne op het thema asielzoekers, maar de daling van het aantal is
het gevolg van de door PaarsII ingevoerde nieuwe Vreemdelingenwet. Dat
CDA-staatssecretaris Ross enkele maanden geleden gunstige cijfers kon
presenteren over de terugdringing van de wachtlijsten was te danken aan het door
het vorige kabinet ingezette beleid.

    Op een ander terrein is Fortuyns invloed zichtbaarder. Zijn pleidooien om de
bureaucratie aan te pakken en de organisatie van bijvoorbeeld de zorg op de
schop te nemen, hebben bij andere partijen veel aanhang gekregen. Maar de snel
verslechterende financiele positie van het rijk speelde bij die gretigheid
ongetwijfeld een rol. De komende jaren moeten miljarden worden bezuinigd,
waardoor er weinig geld overblijft om uit te geven.

    De opkomst van Fortuyn betekende voor een aantal oude politici het einde van
hun carriere. De technocratische leiders van de grootste verliezers PvdA en VVD,
Melkert en Dijkstal, ruimden na de verkiezingen in mei 2002 het veld. Bij beide
partijen is het besef doorgedrongen dat, om kiezers te winnen, een aansprekende
lijsttrekker nodig is die beter naar de gewone man luistert en diens taal
spreekt. Tot een nieuwe politieke cultuur aan het Binnenhof heeft het vertrek
van de oude garde niet geleid. De politieke darkrooms, de achterkamertjes van de
macht, zijn nog steeds in gebruik. Ook de LPF heeft daar niets aan kunnen
veranderen. Open was de partij wel, maar dat betekende in de praktijk vooral dat
het volk kon meegenieten van de interne ruzies. De belangrijkste winst van de
korte politieke carriere van Fortuyn lijkt de toegenomen belangstelling voor
politiek te zijn. De opkomst bij Kamerverkiezingen, die lange tijd een dalende
lijn vertoonde, zit weer in de lift. Fortuyn heeft ertoe bijgedragen dat Den
Haag bij de kiezers weer op de kaart staat.

LOAD-DATE: May 6, 2003

LANGUAGE: DUTCH

                © 2003 PCM Uitgevers B.V.  All rights reserved.

                               61 of 91 DOCUMENTS

                                Algemeen Dagblad

                                  May 6, 2003

Hobbyvliegeniers kunnen nergens terecht ; 'Je bent zo vrij als een vogel en
wordt gedragen door de lucht'

BYLINE: DOOR ANNELIES SMIT

SECTION: Binnenland; Pg. 2

LENGTH: 622 words

DATELINE: Rotterdam


    Het doek dreigt te vallen voor het hobbyvliegveldje op de Maasvlakte dat
moet verdwijnen voor uitbreiding van de haven. Ultralightvliegtuigen maken
minder herrie dan de gemiddelde brommer, maar toch wil niemand ze naast de deur.

    Verlekkerd kijken Hans Witteman en Jan van Geest op de Maasvlakte omhoog
naar het ultralightvliegtuigje dat tegen de strakblauwe lucht rondjes draait op
zo'n 200 meter hoogte. Hoewel beiden om de haverklap zelf aan het roer zitten,
druipt het van hun gezichten: toekijken vanaf de grond blijft moeilijk.

    Witteman (43) is lid van de Stichting Rijnmond Ultralight (SRU) en heeft
bijna zijn vliegbrevet. Na maanden hard studeren op de ingewikkelde theorie en
praktijk, mag hij hopelijk binnenkort helemaal alleen de lucht in. De
beroepsklarinettist uit Den Haag heeft geen auto, maar is zo verslingerd aan het
vliegen in de kisten tot 450 kilo dat hij in weer en wind vanaf Maassluis op de
racefiets naar de hangar komt. Want in tegenstelling tot sportvliegen is
ultralight betaalbaar voor de gewone man met een spaarpotje. Een brevet kost
zo'n 4000 euro. Daarna kan een toestel worden gehuurd. 'Ik had nooit gedacht dat
ik het zo leuk zou vinden', zegt Witteman. 'Ik ben in elk vervoermiddel
reisziek. Maar na een proefles was ik verkocht. Je bent zo vrij als een vogel en
wordt gedragen door de lucht. Wat is mooier dan dat?'

    Voorzitter en oprichter Van Geest van de SRU knikt in het clubhuis dat
uitkijkt over de 300 meter lange landingsbaan en achtergelegen havenindustrie.
Hij ervaart zijn hobby als een enorme vrijheid. 'Daarboven heb ik nog nooit
stoplichten of files gezien. Deze vliegtuigjes zijn zo licht dat je elk zuchtje
wind voelt. Als je dit kunt vliegen, kun je alles vliegen.'

    Binnenkort zou het wel eens afgelopen kunnen zijn met de hobby van Witteman,
Van Geest en nog 70 leden van de club. De haven helemaal aan het einde van de
Maasvlakte wordt uitgebreid, er blijft geen ruimte over voor het vliegveldje.
's-Gravendeel, Numansdorp, Strijen, Oostvoorne en Valkenburg zeiden allemaal nee
op de vraag of de stichting misschien in hun gemeente onderdak kon vinden. Uit
angst voor schade aan de natuur en geluidsoverlast. Vlieger Erik Koldenhof (36)
leidt de zoektocht naar een nieuwe plek en snapt dat gemeenten enige aarzeling
hebben. 'Vliegtuigen hebben een heel slechte naam omdat ze veel overlast en dus
klachten van burgers veroorzaken. Wat niemand zich realiseert, is dat
ultralighttoestellen slechts 60 decibel produceren. Alleen bij opstijgen en
landen, daartussen nog veel minder. Vergelijk dat eens met een brommer. Die
geeft ten minste 85 decibel.'

    Ter illustratie stijgt instructeur Jan van Willigen (70) op van de
uitgestrekte zanderige vlakte, die ruikt naar de vlakbij gelegen zee. Het lage
gebrom sterft snel weg. De Cessna die even later overkomt, een zwaarder
sportvliegtuig, maakt aanzienlijk meer lawaai en ook een motorfiets klinkt
doordringender.

    Toch biedt dit de vliegclub weinig soelaas. Alle gemeenten in de buurt zijn
benaderd, iedereen zei nee. Het ziet er naar uit dat de leden hun toestellen
moeten verkopen. Elders huren is bijna geen optie: het dichtstbijgelegen
ultralightveld is in Lelystad. Wanneer ze precies hun terrein af moeten is niet
duidelijk, maar dat dat binnen vijf jaar zal zijn, daar rekent iedereen op. Van
Geest kan nog steeds niet geloven dat het doek dan definitief valt voor de club
die hij met zijn eigen handen heeft opgebouwd. 'Het is mijn lust en mijn leven
en we doen niemand kwaad. Ergens moet voor ons een plekje te vinden zijn.'

    Vliegeniers Hans Witteman (links), zijn 1-jarig dochtertje Mileen en
voorzitter Jan van Geest op de startbaan van de ultralightclub op de Maasvlakte.
FOTO ARIE KIEVIT

LOAD-DATE: May 6, 2003

LANGUAGE: DUTCH

                © 2003 PCM Uitgevers B.V.  All rights reserved.

                               62 of 91 DOCUMENTS

                                Algemeen Dagblad

                                  May 3, 2003

Televisie uit een snelkookpan ; Koekoeksclub: Hertenkamp-team duikt bovenop het
nieuws

BYLINE: VAN EEN ONZER VERSLAGGEVERS

SECTION: Cultuur & Media; Pg. 29

LENGTH: 523 words

DATELINE: Lelystad


    Na Hertenkamp en TV7 is er van dezelfde makers nu de Koekoeksclub. Een
zevendelig tv-experiment geent op improvisatie onder regie van Michiel van Erp.

    Je moet goed door haar witte verpleegstersjas heen kijken, wil je in zuster
Debby Wong-Van Straalen nog de prettig gestoorde Grace uit de comedyserie
Hertenkamp herkennen. Actrice Joan Nederlof gaat in het IJsselmeerziekenhuis te
Lelystad helemaal op in het echte verplegend personeel. Marcel Musters (Max in
Hertenkamp) doet hetzelfde bij de patienten.

    Precies zoals een koekoek zijn ei legt in het nest van een ander, duiken de
acteurs van toneelgroep Mug met de Gouden Tand op in andermans domein - om de
werkelijkheid die zich daar afspeelt voor de camera's te verheffen. 'Waardoor
het meer wordt dan een documentaire', zegt regisseur Michiel van Erp, die naam
maakte met filmische documentaireseries als Lang leve... en Ons Genoegen, waarin
hij gewone Nederlanders portretteerde als bijzondere mensen.

    Ook in die portretten tilde hij zijn hoofdpersonen een beetje boven de
werkelijkheid uit. In de Koekoeksclub wil hij dat doen met actuele situaties. De
aflevering van morgen draait om sars. 'En vooral de werkelijkheid daaromheen',
aldus Van Erp, die in Lelystad met zijn neus in de boter viel toen daar een heus
sars-vragenuurtje bleek te worden gehouden en de angst onder het medisch
personeel voor de longziekte helemaal niet groot bleek.

    Artsen en patienten hebben in de eerste aflevering van de nieuwe VPRO-serie,
die een mix van drama en documentaire is, even grote rollen als de acteurs, voor
wie er wel dialogen worden geschreven. Maar grote delen daarvan worden niet
uitgesproken omdat de werkelijkheid tot andere teksten dwingt. De Koekoeksclub
is gebaseerd op improvisatie. 'Het spannende aan deze nieuwe manier van
televisiemaken vind ik de interactie tussen de acteurs en de werkelijkheid
waarin ze figureren', zegt Van Erp.

    De afleveringen van de Koekoeksclub worden op maandag bedacht, op woensdag
en donderdag opgenomen, op zaterdag gemonteerd en op zondag uitgezonden. Een
redactieteam bezoekt vooraf de locatie, legt contact met de aanwezigen en
verzint verhaallijnen die, ook bij een ernstig onderwerp als sars, best een
komische twist mogen hebben. 'Het Journaal is er om serieuze informatie te
verschaffen, daar zijn wij niet voor', aldus Van Erp.

    Zelfs de niet-acteurs schuwen de komische noot niet. Cardioloog Menno, die
gezien zijn verlekkerde blik in de camera Vinger aan de Pols en Na de Diagnose
al op bezoek moet hebben gehad, zegt tegen een patient dat-ie eerst rustig moet
worden: 'Daar hebben we diverse methoden voor, onder meer de elektroshock.'

    'Ja', knikt Michiel van Erp, 'de werkelijkheid is vaak leuker dan je zelf
kunt bedenken.' En Marcel Musters: 'Je komt op die onbekende locaties tegenover
mensen te staan, die zo extreem zijn dat je denkt: die zou ik nooit spelen, want
niemand zou dat personage geloven.'

    De Koekoeksclub, zondag 22.10 uur, Nederland 3

    De hoofdrolspelers van de Koekoeksclub: v.l.n.r. Maureen Teeuwen, Marcel
Musters, Joan Nederlof, Finn Poncin en Alix-Hendrien Adams.Foto VPRO

LOAD-DATE: May 3, 2003

LANGUAGE: DUTCH

                © 2003 PCM Uitgevers B.V.  All rights reserved.

                               63 of 91 DOCUMENTS

                                Algemeen Dagblad

                                  May 2, 2003

Politici maken karikatuur van privacy bescherming

BYLINE: VAN ONZE POLITIEKE REDACTIE

SECTION: Binnenland; Pg. 5

LENGTH: 246 words

DATELINE: Den Haag


    Politici en bestuurders zijn veel te snel bereid om de privacy van burgers
aan de kant te schuiven voor meer toezicht en controle. Het College bescherming
persoonsgegevens (CBP) vindt dat daardoor een karikatuur wordt gemaakt van de
privacybescherming. 'Wie het recht op privacy onderuit haalt, zaagt aan de poten
van de democratische rechtsstaat', schrijft het CBP in zijn jaarverslag.

    Het adviesorgaan maakt zich ernstige zorgen over de 'gemakzuchtige vlucht'
in uitbreiding van politiebevoegdheden om de veiligheid te vergroten. De
belangen en rechten van de gewone burger komen daardoor onder druk te staan. Het
CBP wijst onder meer op de invoering van een algemene identificatieplicht, de
voortdurende uitbreiding van cameratoezicht en het langdurig bewaren van
allerlei telefoon- en internetgegevens.

    'Burgers die niets te verbergen hebben, verdienen een overheid die
privacybescherming vanzelfsprekend betrekt bij het ontwerpen van maatregelen en
verplichtingen', vindt het CBP. Het college weerspreekt dat privacyregels in de
weg staan bij het oplossen van maatschappelijke problemen.

    Volgens CDA-minister Donner (Justitie) bemoeilijkt de privacywetgeving soms
de bestrijding van terrorisme of criminaliteit, doordat bijvoorbeeld bepaalde
overheidsbestanden niet aan elkaar mogen worden gekoppeld. Hij wil de wet op die
punten aanpassen.

    Donners voorganger Korthals (VVD) was aanzienlijk terughoudender bij het
beperken van het recht op privacy.

LOAD-DATE: May 2, 2003

LANGUAGE: DUTCH

                © 2003 PCM Uitgevers B.V.  All rights reserved.

                               64 of 91 DOCUMENTS

                                Algemeen Dagblad

                                  May 1, 2003

Zuid-Afrika zet zich schrap voor bieroorlog

SOURCE: Reuters

BYLINE: REUTERS

SECTION: Economie; Pg. 10

LENGTH: 661 words

DATELINE: Long Tom Pass


    De Zuid-Afrikaanse biermarkt wordt vanaf vandaag flink opgeschud. Heineken
heeft licentiehouder South African Breweries (SAB) aan de kant gezet en verkoopt
nu zelf zijn bier in het land. Dat splijt de markt in tweeen.

    Drie uur zondagochtend en de werkdag begint voor Theo de Beer. Hij brouwt
Diggers Draught, een bier dat is vernoemd naar de goudkoorts die Zuid-Afrika in
de jaren 70 van de 19de eeuw in zijn greep hield.

    De Beer produceert voor liefhebbers die wat extra willen betalen voor bier
dat kwalitatief een slagje beter is dan het in Zuid-Afrika populaire Castle en
Carling Black Label. Slechts iets meer dan vijf procent van de in het land
genuttigde biertjes is van premiumkwaliteit, maar dat is wel het meest
lucratieve en snelst groeiende deel van de markt. De groei wordt voor de komende
jaren geschat op 11 procent, met een stabiele bierconsumptie van zo'n 25 miljoen
hectoliter. In Nederland is dat nog geen 13 miljoen.

    De premiummarkt staat bovendien aan de vooravond van de grootste
verschuiving sinds jaren, doordat buitenlandse brouwers hun krachten hebben
gebundeld in de concurrentiestrijd met South African Breweries (SAB), dat 98
procent van de markt in handen heeft.

    'Dat SAB serieuze concurrentie krijgt, vind ik een goede zaak. Elke promotie
van bier is goed', zegt De Beer. Met zijn brouwerijtje Hops Hollow speelt hij
overigens maar een bescheiden rol. Hij runt de hoogst gelegen brouwerij van het
land, vlak onder de top van de 2149 meter Long Tom Pass, genoemd naar de grote
geweren uit de Boerenoorlog. De Beer heeft de verkoop van fusten aan de horeca
juist uitgebreid met flesjes voor de winkelverkoop. De markt in Zuid-Afrika
wordt bepaald door de vier grote jongens: SAB, Namibia Breweries, Heineken en
het Britse Diageo. SAB brouwde jarenlang Heineken en Amstel (ook een
Heineken-merk) en was daarmee goed voor tweederde van de premiummarkt. De rest
werd zo goed als opgevuld door Windhoek van Namibia. Een minder prominente rol
was weggelegd voor Diageo's paradepaardje Guinness.

    Vanaf vandaag is echter niets meer hetzelfde, doordat Heineken het contract
met SAB heeft opgezegd. Het proces werd vorig jaar in gang gezet door SAB, dat
de Amerikaanse biergigant Miller overnam en onder de naam SABMiller de op een na
grootste brouwer ter wereld werd. Heineken reageerde door SAB ervan te
beschuldigen niet serieus genoeg werk te maken van de marketing van zijn bier in
Zuid-Afrika. Zelf zou het concern het beter kunnen en dat wil het nu laten zien
ook. Heineken en Diageo kochten zich daarop samen in bij Namibia.

    De Zuid-Afrikaanse biermarkt is daarmee nu in twee kampen verdeeld: SAB en
Namibia, dat zich gesteund weet door de Heineken/Diageo-combi. De drie gaan
gezamenlijk de stoelpoten van de premiummarktleider te lijf. Als SAB zich al
zorgen maakt, laat het daar in elk geval niks van merken. 'De markt groeit en
dat gaat misschien nog harder met twee nieuwkomers. Misschien kunnen we een nog
breder marktaandeel krijgen', speculeert SAB-woordvoerder Adrian Botha. Hij
sluit niet uit dat het concern nog andere merken uit zijn stal naar Zuid-Afrika
haalt.

    Amstel, met een afzet van een miljoen hectoliter per jaar veruit het
grootste premiumbier, heeft een bizarre positie in de nieuwe verhoudingen. Het
Heineken-merk wordt nog steeds door SAB gebrouwen. Dat voedt geruchten dat
Amstel ook naar Namibia overgaat als het contract tussen Heineken en SAB
verstrijkt. Maar dat duurt nog jaren en het is de vraag of Namibia die enorme
productiecapaciteit heeft, of kan krijgen. Heineken denkt vooralsnog van niet.

    Hoe dan ook, de herschikking leidt waarschijnlijk tot een verdere groei van
premiumbier in Zuid-Afrika. En dat is alleen maar goed nieuws voor de
betrokkenen. 'Je begint een biercultuur waarin mensen bereid zijn meer te
betalen', zegt brouwer De Beer. 'Jan met de Pet is niet langer automatisch een
Castle-drinker. Als hij erbij wil horen, zal hij aan de Heineken moeten.'

LOAD-DATE: May 1, 2003

LANGUAGE: DUTCH

                © 2003 PCM Uitgevers B.V.  All rights reserved.

                               65 of 91 DOCUMENTS

                                Algemeen Dagblad

                                 April 29, 2003

Zijn de topsalarissen echt zo hoog?

BYLINE: DOOR RAYMOND VERMEULEN

SECTION: Economie; Pg. 10

LENGTH: 676 words


    Nederlands hoogste managers gingen er in hun inkomen vorig jaar bijna twee
keer zoveel op vooruit als de 'gewone man'. Onterecht, of moeten de salarissen
aan de top eigenlijk nog meer stijgen?

    Wie bepaalt eigenlijk hoeveel de topmannen verdienen?

    Uiteraard mogen de managers dat niet zelf verzinnen. Hun beloning wordt
vastgesteld door de commissarissen, die volgens de wet onafhankelijk toezicht
uitoefenen op de leiding van het bedrijf. In veel gevallen hebben zij uit hun
midden een zogenoemd remuneratiecomite gevormd, dat de salarissen en bonussen
vaststelt. Dankzij een vorig jaar ingevoerde wet moeten in het jaarverslag
behalve de beloning zelf ook de criteria waarop deze is gebaseerd staan. Voor
het salaris geldt meestal dat het 'marktconform' moet zijn: niet teveel
afwijkend van dat bij concurrenten. De bonus is doorgaans afhankelijk van de
prestaties van het bedrijf en de manager. Dat wordt afgemeten aan de stijging
van de winst en/of de aandelenkoers vaak in vergelijking met de concurrentie. Op
het eerste gezicht klinkt dat tamelijk objectief allemaal. Maar de
commissarissen zijn bijna allemaal oud-topmanagers, die uit dezelfde wereld
komen als degenen wier beloning zij bepalen.

    Behalve de geldelijke beloning zijn er natuurlijk nog talloze extraatjes?

    Jazeker. Die staan vaak in de kleine lettertjes in het jaarverslag. Maar
waar in de VS bestuurders soms gebruik mogen maken van miljoenen kostende
appartementen en lidmaatschap van country clubs vergoed krijgen door het
bedrijf, betreft het in Nederland toch vooral de lease-auto en in sommige
gevallen een vergoeding voor het verhuizen van of naar het buitenland. Dat kan
overigens nog aardig in de papieren lopen. Philips betaalde ruim 185.000 euro
aan 'verhuizings- en schoolkosten' voor het nieuwe Duitse bestuurslid Gottfried
Dutine en zijn gezin. Andre van Heemstra kreeg van Unilever 197.000 euro voor
zijn verhuizing van Singapore naar Nederland. Maar VNU-baas Rob van den Bergh,
die tegenwoordig een groot deel van de tijd vanuit New York werkt, moet zijn
huisvesting daar zelf betalen. Weliswaar kon hij voor de aankoop ruim 4,1
miljoen dollar lenen van zijn werkgever, maar daar betaalt hij jaarlijks gewoon
6 procent rente over, ofwel zo'n 22.500 euro per maand.

    Hoeveel belasting betalen de topmannen over hun salaris?

    Dat is een van de weinige dingen die de bedrijven met de nieuwe wetgeving
niet hoeven te onthullen. Maar doorgaans betalen de topmanagers een tamelijk
normaal belastingtarief. Zo meldde de nu zo omstreden Cor Boonstra ooit dat hij
over zijn inkomsten van 2,24 miljoen gulden bij Philips 1,32 miljoen aan
belasting betaalde, zo'n 59 procent. Speciale constructies, als het betalen van
salaris aan een speciale BV van de manager, komen voor zover na te gaan, niet
veel voor. Alleen over bestuurder Dik Wessels, van bouwer Volker Wessels Stevin,
wordt in het jaarverslag vermeld dat zijn beloning van 710.000 euro is betaald
aan een BV. In de vastgoedwereld komen dergelijke structuren vaker voor. Zo
betaalt vastgoedfonds VHS zijn topman Ed Maas, ook bekend als voorzitter van de
LPF, via een BV.

    De managers zelf zeggen dat ze wel veel moeten betalen, omdat capabele
mensen anders naar buitenlandse concurrenten vertrekken. Klopt dat? Onderzoekers
van de gespecialiseerde bureaus Hay en Towers Perrin constateerden een jaar
geleden dat Nederlandse topmanagers en de groep direct onder hen, qua beloning
behoorlijk achterlopen op collega's van grote bedrijven uit Duitsland,
Frankrijk, Engeland en de Verenigde Staten. KPN-topman Ad Scheepbouwer krijgt
inderdaad een lager salaris dan zijn collega's bij Deutsche Telekom, Vodafone of
Britis Telecom, waar Nederlander Ben Verwaayen de scepter zwaait. Maar die
bedrijven zijn dan ook stuk voor stuk aanzienlijk groter dan KPN.

    Bij de echt grote multinationals, als Shell en Unilever, liggen de
beloningen al aanmerkelijk dichter bij die van de concurrenten. Al krijgt de
Shell top volgend jaar aanmerkelijk meer, omdat de commissarissen het gat toch
te groot vinden.

LOAD-DATE: April 29, 2003

LANGUAGE: DUTCH

                © 2003 PCM Uitgevers B.V.  All rights reserved.

                               66 of 91 DOCUMENTS

                                Algemeen Dagblad

                                 April 19, 2003

Grote schoonmaak ; 'Ik zal nooit iemand aanvliegen, hoe kwaad ik ook ben'

BYLINE: DOOR NICO HEEMELAAR

SECTION: Vuurwerk; Pg. 33

LENGTH: 1869 words


    Clean Up heet de nieuwe cd waarmee Ilse DeLange afrekent met illustere
figuren uit het begin van haar carriere. 'Er zullen mensen zijn die zich
aangesproken voelen, maar het is niet haatdragend bedoeld', zegt ze.

    Ilse DeLange is nog eens een persoon die je een avondje mee uit kunt nemen
en beloven dat jij betaalt. Twee uur lang zitten we te kouten in een
alleraardigst cafe-restaurant in het Arnhemse park Sonsbeek en hoewel ze zich
zichtbaar op haar gemak voelt, blijft haar aandeel op de drankrekening beperkt
tot een kopje thee. Eindeloos zit zij te stoeien met het Pickwick-glas. Neemt af
en toe een slokje in de aanloop naar een nieuwe zin.

    Bedachtzaam formuleert zij haar woorden. Over de teleurstellingen aan het
begin van haar carriere en de mensen die haar een loer hebben gedraaid. Of toch
weer niet. Want het lag niet aan hen, maar, zo vindt ze, aan haar eigen
naiviteit. Nee, zij hoeft niets te eten. 'Ik geloof dat ik hierna nog een
lunchafspraak heb', zegt ze met die heerlijke Twentse tongval.

    Ilse DeLange beantwoordt in geen enkel opzicht aan het prototype van de
bekende Nederlander. Onopgemaakt, het lange blonde haar los over de schouder,
een spijkerbroek en een rood T-shirt doen haar in niets onderscheiden van het
gewone volk. Zou ik haar onderweg in de Bakkerstraat al zijn tegengekomen, dan
was ik haar misschien straal voorbijgelopen. Ilse DeLange is gewoner dan het
gewoonste meisje uit een doodgewone buurt.

    Deze week verscheen de derde cd van de uit Almelo afkomstige, maar
tegenwoordig in Arnhem residerende zangeres. Na World of Hurt uit 1998 - deze
week nog uitgeroepen tot beste Nederpopalbum aller tijden - en Livin' on Love
uit 2000 kent Clean Up minder country-invloeden dan zijn voorgangers. Puttend
uit haar muzikale ervaringen van de afgelopen jaren is DeLange richting
'mainstream rock' opgeschoven. Waar zij zich op de voorgaande cd helemaal
bediende van het materiaal van andere componisten, heeft zij nu ook zelf haar
eigen nummers geschreven. Van maart tot en met december 2002 woonde zij in de
Verenigde Staten om aan het nieuwe album te werken.

    'Dat was een beslissing van mijzelf', zegt DeLange. 'Vorig jaar zat ik op
een punt in mijn carriere dat het even niet meer wist. De beginperiode was
fantastisch. Op de eerste plaat stonden nog wel wat liedjes van mijzelf, maar
bij de tweede cd heb ik mij helemaal laten bedienen van het materiaal van andere
componisten. Ik kwam in Nashville in aanraking met mensen die zo bedreven waren,
daarbij vergeleken voelde ik mij een sukkel. Als ik een liedje schreef, was ik
zo kritisch op mijzelf, dat ik er halverwege mee kapte en dacht 'dat kan iemand
anders veel beter'.

    'Na die plaat kreeg ik het gevoel tot stilstand te zijn gekomen. Daar kwam
bij dat ik wat negatieve ervaringen heb gehad met de mensen om mij heen. Maar
van binnen bleef het knagen. Ik had het gevoel dat er meer in mij zat, dan er
tot dusver was uitgekomen. Door een jaartje helemaal weg te zijn, had ik de
mogelijkheid om alles op een rijtje te zetten.

    'Ik heb het zelf betaald, daar is geen platenmaatschappij aan te pas
gekomen. Samen met mijn vriend Bart heb ik in een schattig huisje even buiten
Nashville gewoond. Ik heb er in alle rust aan de nieuwe cd kunnen werken. Ik ben
niet het type dat, zoals bij de vorige platen, in twee weken met vaste
werktijden van tien tot zes een nieuwe cd in elkaar sleutel. Ik heb nog steeds
het romantische idee van creativiteit die spontaan boven komt drijven.'

    De titel van de nieuwe cd, Clean Up, zegt alles over de gemoedstoestand waar
Ilse DeLange zich momenteel in bevindt. Gesteund door een nieuw management hoopt
ze weer een frisse start te maken. 'Als beginnend artiest ben ook ik onwetend
geweest', blikt DeLange terug.. 'Het ging bij mij ook zo snel. Mijn eerste cd
was nog niet uit of ik werd al gevraagd voor talkshows en stond in alle bladen
en kranten. Daarna die enorme verkopen van World of Hurt - het kon niet op.
Succes trekt mensen aan die menen het beste met je voor te hebben. Dat hadden ze
ook, maar ik had even over het hoofd gezien dat ze er zelf ook aan moesten
verdienen.'

    Het eerste liedje op de nieuwe plaat heet Here I am. Het nummer, recht uit
het hart geschreven, gaat over Ilses drang om nog steeds mensen te kunnen
vertrouwen. Namen noemt ze niet, maar het liedje draait om enkele personen die
haar in het begin van haar muzikale loopbaan begeleidden. 'Er zullen mensen zijn
die zich aangesproken voelen', zegt ze. 'Maar misschien ook weer niet, want het
is niet haatdragend bedoeld. Ik heb aan niemand een hekel, ook niet aan de
mensen die over mijn rug geld hebben verdiend.

    'Het probleem zit meer bij mij. Als ik met iemand zaken doe, wil ik daar ook
een persoonlijke band mee hebben. Sommige mensen hebben hun verantwoordelijkheid
niet genomen. Ze hebben geprofiteerd van hun kennis van de muziekindustrie - de
kennis die ik op dat moment nog niet had. Laat ik het zo zeggen: De ervaringen
waarover ik nu zing, daar is een hoop geld naar toe gegaan. Mensen denken vaak:
'500.000 cd's verkocht maal tien gulden, die moet wel heel rijk zijn'. Maar een
plaat maken kost ook tienduizenden guldens, die moet je wel van je royalty's
terugbetalen, net als alle marketingkosten en de helft van de videoclips. Er
blijft genoeg over, maar als je dan, net als ik, op het verkeerde moment op de
aandelenmarkt stapt, dan valt het niet altijd mee. Ik wil nu ook weer niet de
zielige figuur uithangen. Ik ben juist dankbaar dat ik die negatieve ervaringen
heb meegemaakt, want daardoor voel ik mij nu sterker dan ooit.'

    Ze noemt zichzelf onnozel. 'Het liefst zou ik de hele dag naief willen
rondlopen', zegt ze. 'Een naieve wereld is veel leuker dan de echte. Die
instelling maakt dat ik vaak in gevecht met mijzelf lig. Door de ervaringen van
de afgelopen jaren neemt de naiviteit wat af, maar tegelijk waak ik ervoor een
muur om mij heen te bouwen. Wel durf ik tegenwoordig sneller een knoop door te
hakken of iemand de waarheid te zeggen als iets mij niet bevalt. Ik zal best nog
een paar keer met mijn hoofd tegen de muur lopen. De pieken en dalen neem ik
voor lief. Als het slecht met je gaat, geniet je extra van de mooie momenten die
daarna komen.'

    Haar partner Bart Vergoossen noemt Ilse DeLange als grootste steun en
toeverlaat. Het familieleven speelt voor haar een belangrijke rol. Ze zegt niet
veel vrienden te hebben en als ze ze heeft, dan hebben ze altijd een link met
muziek. 'Bart en ik maken weleens een wandeling, hier door het park Sonsbeek,
maar echte hobby's hebben we niet buiten de muziek. Hiervoor had ik een relatie
met een jongen die niet in het vak zat. Dat werkte uiteindelijk niet. Ik heb ook
geen vriendinnen met wie ik ga winkelen of zo. Nooit gehad ook. Eigenlijk is
alles in mijn leven terug te brengen op muziek.

    'Bart is mijn klankbord. We hebben dezelfde passie en omdat hij in mijn band
zit, zien we elkaar ook veel - iets wat je van veel andere stellen niet kunt
zeggen. Wij voelen elkaar feilloos aan. Als ik bijvoorbeeld thuiskom van
studio-opnamen, dan weet hij dat ik even met rust moet worden gelaten. Maar ook
onze karakters en gevoel voor humor sluiten goed bij elkaar aan. Het zijn vaak
de kleinste dingen waar we een enorme lol aan beleven. Zoals de eerste keer
samen naar een supermarkt gaan in Amerika. Dat we zelf onze boodschappen moesten
scannen en wij bij god niet wisten hoe dat in zijn werk gaat. Dan liggen we
helemaal blauw van het lachen en zie je de caissiere kijken met een blik van
'waar komen die nou weer vandaan'.

    'Nee, ik hoef niet zo nodig in Amerika te wonen, hoewel ik de mensen er
beslist minder oppervlakkig vind dan vaak wordt gezegd. Maar ik heb Nederland
ook niet gemist in de periode dat ik daar zat. Alleen met feestdagen en
verjaardagen kreeg ik wel behoefte om mijn familie weer even te zien.

    'In de periode dat het minder met mij ging, realiseerde ik mij hoe
belangrijk de rol van mijn ouders en broers in mijn leven is. Zij hebben mij
altijd gesteund en begrepen, hoewel zij zelf helemaal niet in het wereldje
zitten. Ik heb goedbedoelde adviezen van ze gekregen, maar ben wel zo eigenwijs
gebleven mijn eigen koers te varen. Op een bepaalde manier ben ik erg
zelfverzekerd, maar aan de oppervlakte ook weer heel onzeker. Diep van binnen
brandt een vuur dat me zegt dat ik het kan, anders was ik al lang opgehouden in
dit vak.

    'De uitdaging om ook in Amerika door te breken, blijft bestaan. Ik blijf
proberen een voet tussen de deur te krijgen, maar omdat ik het nog nooit echt
heb mogen proberen, kun je nog niet zeggen dat het mislukt is. Ik heb de
handicap dat ik uit een klein en onbekend land kom dat in de muziekindustrie van
Nashville of Los Angeles geen enkel gewicht in de schaal legt. Dat verhaal van
Anouk, dat ze in New York een platenbons een klap in zijn gezicht heeft
verkocht, neem ik met een korrel zout. Als het echt is gebeurd, vind ik het wel
cool. Ik zou het niet durven. Ik ben nu eenmaal een ander persoon en zal ook
nooit iemand aanvliegen, hoe kwaad ik ook ben.'

    Eenmaal terug in Nederland viel ze in de ontknoping van het
televisieprogramma Idols. Ze zegt van de laatste afleveringen geen week te
hebben gemist. Ilse DeLange: 'Het is fascinerend te zien hoe iets tot een hit
kan worden gemaakt en hoe schuchtere mensen in een paar weken tijd aan
zelfvertrouwen winnen. Idols toont de kracht van overdadige exposure. Ook ik ben
geraakt door Jamai. Nu maar hopen dat die jongen mensen om zich heen krijgt met
kennis van zaken, die hij kan vertrouwen. Bij deze doe ik een oproep aan de
mensen die hem nu zo hebben gehypt. Dat ze hem ook straks zullen ondersteunen,
mochten de verkopen wat minder gaan.'

    De cd Clean Up is verschenen bij Warner. De tournee van Ilse DeLange begint
op 23 mei in Leeuwarden. Verder speelt zij op het popfestival Pinkpop.

    Ilse DeLange

    Geboren:

    13-05-1977 te Almelo

    Burgerlijke staat: Woont samen met Bart Vergoossen, tevens drummer in haar
band.

    Loopbaan:

    Hoewel Ilse de Lange - zo heet ze officieel - al in 1987 haar podiumdebuut
maakt, rijst haar ster voor het eerst in 1994 bij de uitreiking van de
Nederlandse Country Music Awards. Ze ontmoet er Menno Timmerman van BMG
Nederland. In de periode 1995-1997 is ze zangeres van de country-formatie
Moonlight Riders, later overgegaan in Cash On Delivery.

    Pas als Timmerman de overstap maakt naar Warner, lukt het hem om Ilse onder
contract te krijgen bij een grote platenmaatschappij. Hij brengt haar in contact
met Warner Nashville en DeLange mag haar eerste cd opnemen in het Mekka van de
country. Deze cd World of Hurt uit 1998 wordt het best verkochte debuut-album in
de geschiedenis van de Nederpop. In 1999 wint ze een Edison en een TMF Award en
treedt op tijdens Pinkpop.

    In 2000 verschijnt de cd Livin' on Love, opnieuw in Amerika opgenomen, al
zijn de oorspronkelijke contracten met Warner Nashville voor het uitbrengen van
Ilse's muziek in de Verenigde Staten dan al verbroken. In 2002 woont Ilse
DeLange met haar vriend Bart Vergoossen tijdelijk in Nashville en werkt aan haar
nieuwe cd Clean Up, waarvan de release in 2003 wordt gevolgd door een tournee
langs theaters, concertzalen en opnieuw Pinkpop.

LOAD-DATE: April 19, 2003

LANGUAGE: DUTCH

                © 2003 PCM Uitgevers B.V.  All rights reserved.

                               67 of 91 DOCUMENTS

                                Algemeen Dagblad

                                 April 18, 2003

'Formule 1 terug in de kroeg'

BYLINE: DOOR GERARD DEN ELT

SECTION: Sport; Pg. 17

LENGTH: 662 words

DATELINE: Imola


    Terug op Europese bodem kan FIA-president Max Mosley een triomfantelijk
glimlachje niet onderdrukken. Drie races in Azie, Australie en Zuid-Amerika
hebben de Formule 1 teruggebracht in de reeks van dagelijkse gespreksonderwerpen
voor de gewone man. 'Ik noem dat de down-the-pub-factor. Mensen in de kroeg
praten weer over de Formule 1 en dat is te lang geleden. Het leuke is: iedereen
heeft een mening over de nieuwe regels. Het staat in elk geval vast dat de
Formule 1 onvoorspelbaar is geworden en dat dat de sport goed doet. Ik wil niet
per se zeggen dat het beter is, maar zeker interessanter.'

    De FIA-president neemt aan de vooravond van de Grote Prijs van San Marino op
het circuit Enzo e Dino Ferrari in Imola de tijd voor een kleine tussenbalans.
Verrassende winnaars (Coulthard, Raikkonen, Fisichella) en enerverende races
hebben volop gespreksstof opgeleverd.

    Mosley wijst op de kwalificatie voor de Grand Prix van Brazilie. In 2002
zaten nog slechts acht auto's binnen een seconde van elkaar, twee weken geleden
waren dat er al 15. 'Ieders kansen op succes zijn dus toegenomen. Kijk eens naar
de spectaculaire vooruitgang van Renault, maar ook van Jaguar.'

    De invloedrijke baas van de internationale autosportfederatie grijpt het
overleg met de teambazen aan om nogmaals een lans te breken voor de veranderde
regelgeving. 'En alle teambazen, ook die van Williams en McLaren, hebben zich nu
akkoord verklaard', verduidelijkt Mosley. 'In elk geval voor 2003. En over 2004
zullen we nog verder spreken.'

    Maar ook volgend jaar wil Mosley vasthouden aan het uitbannen van zo veel
mogelijk foefjes die het rijden in de Formule 1 vergemakkelijken. Hulpmiddelen
als de tractiecontrole en de gecomputeriseerde start, die aanvankelijk al bij de
GP van Silverstone in de zomer zouden verdwijnen, moeten nu in zijn ogen volgend
jaar worden verboden.

    Hij verwijst nog maar eens naar de doorsnee-cafebezoeker, die zich
plotseling weer kan identificeren met de koningsklasse in de autosport. 'Het
idee, de perceptie bij de gewone man dat de beste coureurs ter wereld hun start
zouden overlaten aan een knopje en een computer, is in mijn beleving niet te
tolereren. Ik snap wel dat sommige teams geld, tijd en de beste mensen hebben
geinvesteerd in deze ontwikkelingen, maar dat is dan jammer. Het gaat er niet om
wat ik wil of wat de teams willen, maar wat het publiek wenst.'

    Mosley, die twijfelt of hij zich voor een nieuwe termijn als president van
de FIA beschikbaar zal stellen, is dezer dagen diplomatieker dan in het
verleden. Reden is het initiatief van enkele autofabrikanten (Ford, Mercedes,
Jaguar, BMW, Honda, Toyota en Renault) om met ingang van 2008 hun eigen
superieure raceklasse op te zetten. Hun Grand Prix World Championships (GPWC)
zou een alternatief moeten vormen voor de Formule 1, gesteund door de machtige
en kapitaalkrachtige tabaksfabrikanten, die liever niet in het Europa-zonder-
sigarettenreclame verschijnen. Races in minder strikte werelddelen liggen voor
de hand.

    'Het ligt allemaal nog zo ver in de toekomst', speelt Mosley in op het
zorgelijke economische klimaat. 'Pas in 2005 moeten daarover beslissingen worden
genomen. Tot die tijd kan er nog heel veel gebeuren waar we nu nog geen zicht op
hebben. Het idee dat er naast de Formule 1 nog meer geld beschikbaar zou komen,
is echter naief. Veel geld voor een klasse betekent minder geld voor twee
raceklassen.'

    Van de autosportfederatie zal de GPWC echter geen tegenwerking ontvangen. De
FIA staat op het standpunt dat de federatie vooral regelstellend is. 'Als de
nieuwe klasse maar veilig, eerlijk en ordelijk verloopt. We hebben liever geen
twee kampioenschappen, want dat is naar mijn oordeel niet de beste basis voor
succes in de toekomst. Maar als het dan toch gebeurt, zullen we het niet
verhinderen. De vrije concurrentie moet zijn werk kunnen doen. Al zal er
natuurlijk altijd maar een Formule 1 kunnen zijn, zoals al sinds 1950 het geval
is.'

LOAD-DATE: April 18, 2003

LANGUAGE: DUTCH

                © 2003 PCM Uitgevers B.V.  All rights reserved.

                               68 of 91 DOCUMENTS

                                Algemeen Dagblad

                                 April 12, 2003

De leukste Belgische prins ; Een taartschep en een suikerpot van het volk

BYLINE: DOOR FRANS BOOGAARD

SECTION: Reporter; Pg. R5

LENGTH: 1018 words


    Jarenlang was hij de meest begeerde vrijgezel van Belgie, vandaag breken ook
voor Laurent de jaren des onderscheids aan. De leukste prins van Belgie trouwt
met een Waalse landmeter.

    Het gebeurt niet elke dag dat troonopvolgers publiekelijk 'shit' roepen. Het
overkwam Laurent twee weken geleden. Een tel eerder had hij ontdekt dat hij voor
zijn ondertrouw aan het tekenen was op de plaats van zijn aanstaande echtgenote.

    Laurent bevestigde daarmee in een klap twee vooroordelen. Een: hij blijft
een klungel. En twee: hij blijft een vrolijke flapuit. Dat is hij ook in de
grappen die over hem en zijn drie jaar oudere broer Filip de ronde doen. Een
paar jaar geleden riep koning Albert, die in een buitenechtelijke relatie 30
jaar geleden de Londense Delphine verwekte, zijn jongste zoon bij zich.
'Laurent,' zei hij, 'ik moet je wat bekennen: je hebt een halfzusje.' Waarop
Laurent: 'Ik heb het altijd al gedacht van dien Filiep.'

    De kroonprins, nu aanstaand vader van een tweede kind en op het oog
dolgelukkig met zijn Mathilde, gold in kringen van royaltywatchers een tijdlang
als homo. Hoewel ook Filip door zijn huwelijk en vaderschap de laatste tijd iets
losser overkomt, kan hij niet in de schaduw staan van Laurent, die zich
letterlijk zo ver van de troon verwijderd voelt dat hij jarenlang compensatie
zocht en vond in snelle auto's, snelle vrouwen en een superwild uitgaansleven.
Grote aantallen foto's in de vakpers met steeds weer andere beauty's zijn de
stille getuigen. Maar de laatste jaren is hij duidelijk al rustiger geworden,
zegt voormalig royaltywatcher (van de commerciele omroep VTM) Lynn Wesenbeek.
'Hij heeft altijd gezegd: 'ik zal trouwen met de prinses van mijn hart.' Die
heeft hij nu blijkbaar gevonden.'

    Laurent heeft uiterst moeilijke jaren achter de rug. Koning Albert en
koningin Paola maakten een ernstige huwelijkscrisis door toen hun drie kinderen
opgroeiden. De huiselijke warmte op het paleis moet die van een vrieskist zijn
geweest. Op het gerucht dat ook hij een bastaard zou zijn, gaat de prins niet
in: 'Ik was er niet bij toen ik gemaakt werd.' Een ander gerucht, dat hij overal
ten paleize tijdschriften zou hebben neergelegd met op de voorpagina's foto's
van Delphine, die dan door lakeien vliegensvlug weer werden verwijderd, ontkent
hij.

    Wijlen oom Boudewijn ontfermde zich over het drietal nadat hij had begrepen
dat hij en Fabiola zelf niet in troonopvolgers konden voorzien. Laurent werd -
om Nederlands te leren - naar de abdijschool van Zevenkerken in Loppem gestuurd.
Hij zit er tussen kinderen met wie hij nauwelijks kan communiceren als de leraar
hem vraagt: 'Gij daar, zegt mij eens, wat betekent BTW?' Laurent heeft er nooit
van gehoord, maar de docent wil het hem best uitleggen: 'BTW, dat zijn
belastingen die wij allemaal moeten betalen om niksnutten zoals u te
onderhouden.' Laurent, net 12, stopt nog diezelfde avond zijn spullen in een
koffertje en gaat lopend terug naar Brussel. Hij weet niet waar dat ligt, hij
weet niet hoe ver het is, maar hij volgt gewoon de borden. 's Avonds laat - er
is al nationaal alarm geslagen - plukt een rijkswachtpatrouille hem van de
vluchtstrook. Niemand heeft de prins ooit gezegd dat die verboden is voor
wandelaars.

    Ook zijn middelbare schooltijd zal trouwens een crime blijven. Op zijn 18de
moet de niet bijster slimme Laurent nog vragen wat de som is van een half en een
half. 'Hij wist dat gewoon niet', aldus zijn leraar wiskunde Rudy Bogaerts. En
er volgen nog nieuwe dreunen. In 1991 besluit Boudewijn dat de door steeds meer
vrijzinnige vrienden omgeven Laurent hem nooit mag opvolgen. Niet alleen de iets
oudere prinses Astrid, ook haar vier kinderen gaan vanaf nu op hem voor.

    Kort na de dood van de door en door katholieke vorst neemt Laurent wraak.
Hij bouwt een villa in Tervuren, koopt van zijn aandeel in de erfenis een
Ferrari 550 Maranello en rijdt vervolgens zo hard uit Laken weg dat zelfs de
geest van Boudewijn hem niet kan bijhouden. Zijn nachten zijn voortaan
drukbezet. Om ook overdag wat om handen te hebben, richt hij twee instituten op
waarvan vooral de namen indrukwekkend zijn: 'het Koninklijk Instituut voor het
Duurzame Beheer van de Natuurlijke Eigendommen en de Bevordering van Schone
Technologie' en de stichting 'Prins Laurent voor het Welzijn van Wilde Dieren en
Huisdieren'. Nog steeds kan hij woedend zijn als zijn nachtelijke strapatsen of
zijn verhouding met charme-zangeres Wendy van Wanten in de media meer aandacht
krijgen dan zijn zwaar onderschatte maatschappelijke functies. Of in zijn eigen
Nederlands: 'Ik ben daar razend kwaad voor.'

    De ruim tien jaar jongere Claire Coombs brengt nu rust in zijn leven.
Laurent (39) ontmoette de dochter van een Britse elastiekfabrikant en een Waalse
moeder bij vrienden. De vonk sprong over toen zij gezamenlijk de afwas deden.
Twee maanden later nodigde hij haar uit voor een etentje, en sindsdien zijn ze
onafscheidelijk. Laurent komt graag in Grez-Doiceau, waar hij bij haar en haar
ouders de familiale warmte vindt die thuis altijd ontbrak. Dat zij een natuur-
en muziekliefhebster is en van honden en paardrijden houdt, viel allemaal prima.
'Prins Woef' deelt die liefdes. Als hij niet als prins geboren was, was hij
dierenarts geworden.

    De prins trouwt vandaag in aanwezigheid van weinig gekroonde hoofden, maar
wel van veel vrienden en vriendinnen, in de Sint Michiels-kathedraal. Kardinaal
Danneels en de Parijse provo-priester Guy Gilbert co-celebreren de mis. Gilbert,
Laurent en Claire doen dat morgen in de Brusselse volkswijk de Marollen voor het
gewone volk nog eens over, want zoals Albert, heeft ook Laurent zijn grote hart
op de goede plaats zitten. Belgen die hem de leukste van het hele hof vinden,
kochten deze week al naar gelang hun middelen een suikerpot (24 euro), een
taartschep (56 euro), een verrijdbare leestafel (725 euro) of een vijfarmige
kandelaar (169 euro). De vijf honden van het jonge koppel krijgen voor 184 euro
elk een mand met parapludessin.

    De Belgische prins Laurent en zijn verloofde Claire Coombs treden vandaag in
het huwelijk. FOTO AP

LOAD-DATE: April 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                               69 of 91 DOCUMENTS

                                Algemeen Dagblad

                                 April 8, 2003

Wet schuldsanering personen werkt niet

BYLINE: DOOR ANGELA BEKKERS

SECTION: Uw Goed Recht; Pg. 18

LENGTH: 515 words


    De in 1998 ingestelde Wet schuldsanering natuurlijke personen (Wsnp), die is
ontworpen om burgers met zware schulden een kans te geven met een schone lei
opnieuw te beginnen, bereikt zijn beoogde doelstellingen nauwelijks.

    Dat is de conclusie van Nadja Jungmann, onderzoekster van de Erasmus
Universiteit Rotterdam, die op dit onderwerp promoveert. Bij de Wsnp doet een
rechter een uitspraak over een schuldenaar en stelt hij een bewindvoerder aan.
Deze weg staat alleen open als andere bemiddelingspogingen, zoals schikkingen
met de schuldeisers, zijn mislukt. De Wsnp-uitspraak moet ertoe leiden dat een
wanbetaler na drie jaar schuldenvrij is. Hierop ziet de toegewezen bewindvoerder
toe. Deze laatste heeft verregaande bevoegdheden en mag bijvoorbeeld de post van
de schuldenaar openen en diens 'bovenmatige' bezittingen (zoals een auto, luxe
huisraad en een eigen woning) verkopen.

    De wet is vijf jaar geleden ingesteld om het aantal faillisementen voor
gewone burgers (de zogenoemde 'natuurlijke' personen - geen bedrijven) te doen
dalen. Ook is de maatregel bedoeld om juist matig gebruikt te worden:
schuldeisers zouden het aantrekkelijker moeten vinden om te schikken (de
'minnelijke weg') in plaats van het Wsnp-traject te doorlopen. De bewindvoerder
die voor 36 maanden wordt aangesteld door de rechter wordt namelijk betaald door
de partijen die nog geld tegoed hebben.

    Volgens onderzoekster Jungmann worden deze doelstellingen niet gehaald. Zij
concludeert dat veel mensen met schulden de Wsnp ontwijken en juist crediteuren
het traject omarmen. Zo werd in 1998 nog in 40 procent van de gevallen het
traject van schikkingen gevolgd, vorig jaar was dat nog slechts 20 procent. Het
aantal Wsnp-uitspraken daarentegen is sterk stijgende: in 2002 werden 9580
particuliere schuldsaneringen toegezegd, 9 procent meer dan in 2001. Ook is het
aantal faillisementen voor prive-personen de laatste jaren fors toegenomen: 1805
keer, een stijging van 20 procent in vergelijking met het jaar ervoor.

    'Ongeveer de helft van de mensen, hevige schuldenaars, die voor de Wsnp in
aanmerking komen, wil dat niet vanwege de inbreuk op de privacy en de sterke
controle door een bewindvoerder', aldus bestuurskundige Jungmann.

    'Schuldeisers vinden de Wsnp wel aantrekkelijk omdat dit traject in de
meeste gevallen meer oplevert dan de minnelijke weg. Regelmatig wordt er een
langere termijn dan 36 maanden aangehouden. Ook hebben de eisende partijen meer
vertrouwen hebben in een uitspraak van de rechter dan de begeleiding bij de
minnelijke weg die via de sociale dienst loopt.'

    'Maar ook een heel emotioneel argument geldt, zeker voor kleinere
schuldeisers zoals een tandarts of een garage. Het is oog om oog, tand om tand.
Bij de Wsnp komt een schuldenaar in de zwaarste regeling, hij wordt streng
gecontroleerd en er is een rechterlijke uitspraak.'

    De wetenschapper ziet nog een ander effect van de wet schuldsanering:
zwaardere belasting van de rechterlijke macht. 'En dat is ook nooit de bedoeling
geweest toen de Wsnp met de beste bedoelingen werd ontworpen.'

LOAD-DATE: April 8, 2003

LANGUAGE: DUTCH

                © 2003 PCM Uitgevers B.V.  All rights reserved.

                               70 of 91 DOCUMENTS

                                Algemeen Dagblad

                                 April 3, 2003

Gouden handdruk voor 'gewone man' sterk in opmars

BYLINE: DOOR MARTIN VOORN

SECTION: Economie; Pg. 9

LENGTH: 548 words

DATELINE: Rotterdam


    De gouden handdruk is niet meer het voorrecht van the happy few. De falende
top van Getronics of Ahold krijgt natuurlijk veel meer, maar de gouden handdruk
voor de 'gewone man' is sterk in opmars. In 2002 hebben vele tienduizenden
Nederlanders er een gekregen na een gedwongen ontslag en dit jaar belooft het
recordjaar te worden.

    Wie het geld hard nodig heeft, moet accepteren dat de fiscus profiteert. Een
lijfrentepolis of een stamrecht-bv zijn populairder, geven echter rompslomp en
kosten. Maar nu is er het goudenhanddrukfonds, voor 2000 euro.

    De Jong & Laan Accountants Belastingadviseurs wil hiermee een nieuwe markt
aanboren. Belastingadviseur Eric Kosters: 'In 2002 zijn 71.000 Nederlanders
gedwongen ontslagen via de kantonrechter en 45.000 via het Centrum voor Werk en
Inkomen (CWI), veel meer dan in 2001. In 2003 zal het aantal gedwongen ontslagen
zeker stijgen. En naar schatting 50 tot 75 procent van deze mensen krijgt een
gouden handdruk, zeker de mensen die via de kantonrechter ontslagen worden.'

    In 2002 'verkocht' Kosters het fonds zo'n 40 keer. En dit jaar verwacht hij
zelfs 500 tot 1000 goudenhanddrukfondsen 'weg te zetten'. 'De economische
situatie wordt er natuurlijk niet beter op. Je ziet in het eerste kwartaal al
een stijging van het aantal gedwongen ontslagen. En het zingt rond in de markt,
het fonds raakt bekender. Het fonds is al bij een handdruk van 30.000 euro
rendabel voor de klant, terwijl de meeste handdrukken toch al gauw 45.000 a
50.000 euro bedragen, oplopend tot boven het miljoen.'

    Wat is het goudenhanddrukfonds eigenlijk precies? Kosters: 'Het is een
fiscale constructie, heeft de voordelen van een bv, maar er is veel minder
rompslomp. En de kosten zijn lager. Het kost 2000 euro, een stamrecht-bv zeker
4000 euro. De klant zit als het ware op een zak geld en kan er alle kanten mee
op. En, niet onbelangrijk natuurlijk: het fonds is geaccepteerd door de
belastingdienst.'

    Algemeen directeur Johan Evers van De Jong & Laan verwacht dat er meer
concurrentie komt op de markt voor het gouden handdrukfonds. 'In de markt is er
ongelooflijk veel belangstelling voor, dan ben je daar niet zo heel lang alleen
in. Het is geen beschermd product.'

    Focus

    Wat te doen?

    Een gouden handdruk, wat doe je ermee? Direct cashen? Dan incasseert de
fiscus in veel gevallen 52 procent inkomstenbelasting, afhankelijk van het
bedrag en het salaris in dat jaar. Daarom doet bijna niemand dat. De
'slachtoffers' kiezen vaak voor een stamrecht-bv of stoppen het geld in een
lijfrentepolis.

    Nadeel van zo'n polis is dat de verzekeraar een hap uit het rendement neemt:
eenmalig een percentage van de koopsom (3-10 procent) en nog een jaarlijks
bedrag voor 'beheerskosten.' Het is niet duidelijk of die kosten helemaal
opwegen tegen het te verwachten rendement.

    De stamrecht-bv brengt ook kosten met zich mee. Zo zijn daar de
oprichtingskosten, de kosten van advies en de notaris. En elk jaar moet onder
meer een jaarrekening worden opgemaakt. De polis en de bv (en ook het
goudenhanddrukfonds) zorgen slechts voor uitstel van belasting. De fiscus houdt
hoe dan ook een claim. Het is fiscaal-technisch verstandig het bedrag niet in
een keer te laten uitkeren, maar jaarlijks. Dan zal het belastingpercentage
lager zijn.

LOAD-DATE: April 3, 2003

LANGUAGE: DUTCH

                © 2003 PCM Uitgevers B.V.  All rights reserved.

                               71 of 91 DOCUMENTS

                                Algemeen Dagblad

                                 April 1, 2003

Legio Lease (3)

BYLINE: J. ANTHEUNISSE, SPRANG-CAPELLE.

SECTION: Trefpunt; Pg. 9

LENGTH: 150 words


    Hoe kan de voorzitter van Dexia Bank Nederland instaan voor de telefonische-
en huis aan huis verkopers die bij bemiddelingesbureaus werken? Dit zijn
premiejagers die belang hebben bij zo veel mogelijk contracten. Het belichten
van de negatieve kanten kost hun geld. Alles is mooi en positief. Als leken met
aandelen te maken krijgen, is alles potjeslatijn. Je vertrouwt erop dat iemand
namens een bank je niet belazert. Waar bleef de controle van het bank- en
beurswezen? Tot hun schade is het vertrouwen van de 'gewone man' nu tot een
minimum gedaald. Het wordt tijd dat de politieke partijen hier iets voor hun
kiezers gaan doen. Tienduizenden mensen wachten op een ingrijpen van hogerhand.
Ik roep alle leasegedupeerden op zo veel mogelijk publiciteit te geven aan hun
klachten via alle mogelijke instanties. Sluit u aan bij de Stichting
Leaseverlies om een steviger vuist te maken.

LOAD-DATE: April 1, 2003

LANGUAGE: DUTCH

                © 2003 PCM Uitgevers B.V.  All rights reserved.

                               72 of 91 DOCUMENTS

                                Algemeen Dagblad

                                 March 22, 2003

Rotterdam heeft haast;
Per jaar 3000 nieuwe woningen

BYLINE: DOOR JEROEN SCHMALE

SECTION: Wonen;Pg. 45

LENGTH: 899 words


    Het nieuwe college van B&W in Rotterdam pakt de woningbouw voortvarend aan.
Elk jaar moeten in de havenstad 3000 nieuwe woningen worden opgeleverd. De
afgelopen jaren lag dit aantal nog tussen de 1100 en 1300. Vanwaar die ambitie?
En hoe wordt deze doelstelling waargemaakt?

    De gemeente Rotterdam heeft haast met het bouwen van woningen. Niet alleen
voor de gewone man, maar ook voor de 'gearriveerden' moet plek zijn binnen de
gemeentegrenzen. Nieuwe politiek van een nieuw college, waarin Leefbaar
Rotterdam (LR) dankzij de sensationele winst bij de gemeenteraadsverkiezingen
van een jaar geleden, een belangrijke plek heeft.

    De wethouder voor woningbouw, Marco Pastors, is van Leefbaar Rotterdam. Zijn
beleid moet vooral duidelijkheid uitstralen naar de markt. 'Projectontwikkelaars
werden vroeger wel eens gek van ons', zegt Ingeborg Hoogveld, namens de
gemeente. 'Er werden veel plannen gemaakt, die nooit zijn uitgevoerd. Iedereen
zat elkaar in de weg. We kiezen nu de meest realistische en haalbare plannen uit
en gaan daar voortvarend mee aan de slag. Voor alle partijen is dat veel
duidelijker.'

    Een van de eerste wapenfeiten van Pastors was het aanstellen van Alex Moret
als bouwcoordinator. Moret moet de problemen oplossen die bij een jaarproductie
van 3000 nieuwe woningen komen kijken. Ter illustratie: in 2002 wilde Rotterdam
ook 3000 woningen gaan bouwen. Minder dan de helft daarvan is daadwerkelijk
gerealiseerd. Belangrijke oorzaak van die stroperigheid is volgens Moret dat
plannen veel te vroeg gemaakt werden, door de slecht georganiseerde samenwerking
tussen verschillende partijen als overheid, projectontwikkelaars en
bouwbedrijven. Een van de doelen van Moret is om de ontwikkelingslooptijd van
een project terug te brengen van twee jaar tot een half jaar. 'Alleen dan kan je
goed anticiperen op gebeurtenissen die de marktsituatie veranderen'. Naast de
ontwikkeling van de Vinex-wijk Nesselande wordt momenteel hard gewerkt aan
andere projecten. Aan 'het goud van Rotterdam' bijvoorbeeld. Een aantal
nieuwbouwprojecten aan de Maas en op de Kop van Zuid. Veel hoogbouw, luxe
appartementen voor tweeverdieners. Het dure segment.

    'Maar we zijn ook bezig met herstructureringsprojecten in naoorlogse
stadsdelen als Hoogvliet, IJsselmonde, Zuidwijk en Pendrecht. In deze stadsdelen
staan flats met vier etages, die allemaal op elkaar lijken. We gaan hier 5000
woningen slopen en in een nieuwe vorm terugbouwen."

    Moret is niet bang dat de 3000 woningen die de gemeente jaarlijks wil
bouwen, niet verkocht worden. 'Helemaal zeker weet je het nooit, zeker niet met
de oorlog tegen Irak. Maar marktonderzoek geeft aan dat veel mensen op zoek zijn
naar een huis in het middendure segment. Die markt is nog lang niet verzadigd,
want voor die mensen is het aanbod nu heel schaars in Rotterdam.'

    Ook stedenbouwkundige Arjen Knoester, betrokken bij Nesselande, is tevreden
over het nieuwe beleid van de gemeente, al plaatst hij wel een kanttekening. 'Zo
snel en zo veel mogelijk produceren is natuurlijk prima, maar het mag nooit ten
koste gaan van de kwaliteit. Soms kan je een woning door onvoorziene
omstandigheden pas een maand later opleveren dan eigenlijk de bedoeling was. Dan
moet je daar als gemeente niet over gaan zeuren, want we bouwen huizen die zo'n
50 jaar moeten meegaan. Die moeten kwalitatief dus helemaal in orde zijn.'

    www.wonen.rotterdam.nl

    www.dsv.rotterdam.nl

    www.nesselande.rotterdam.nl

    Grond nu ook te koop

    Niet alleen het opvoeren van de bouwproductie, maar ook een ander heet
hangijzer van Leefbaar Rotterdam is inmiddels gerealiseerd: de wijziging van het
gronduitgiftebeleid.

    Huizenbezitters in Rotterdam kunnen kiezen of ze erfpachter willen blijven,
en dus geld willen betalen aan de gemeente voor de huur van de grond waarop hun
huis staat. Een andere optie is om de grond van de gemeente te kopen. De komende
vier jaar wordt aan iedere Rotterdamse huizenbezitter gevraagd of hij de grond
wil kopen. In deelgemeente Prins Alexander is daar al mee begonnen, de andere
stadsdelen komen in 2004 en 2005 aan de beurt.

    Wie een nieuwbouwhuis koopt in Rotterdam, koopt automatisch de grond
daarbij. In Nesselande komen dus geen erfpachters te wonen, met uitzondering van
de mensen die hun huis voor 1 maart al gekocht hebben. Ook zij krijgen de
aanbieding om de grond van de gemeente te kopen.

    In Prinsenland, waar huizenbezitters sinds kort kunnen bepalen of ze de
grond van de gemeente willen kopen, leverde deze mededeling verschillende
reacties op. 'Mensen zeiden dat de grond waarschijnlijk verontreinigd zou zijn,
dat de gemeente daarom probeerde te verkopen. Maar we willen gewoon iets goeds
doen', lacht Ingeborg Hoogveld van de gemeente.

    De erfpacht was jarenlang een stokpaardje van de PvdA en een doorn in het
oog van Leefbaar Rotterdam. In de campagne voor de succesvolle
gemeenteraadsverkiezingen van 2002 werd de afschaffing van de erfpacht zelfs als
een van de speerpunten gebruikt. Volgens de partij zorgde de erfpacht ervoor dat
Rotterdam als woonplaats minder aantrekkelijk was dan veel buurgemeenten. Een
erfpachter profiteert namelijk niet van een eventuele waardestijging van de
grond. In veel buurgemeenten van Rotterdam kunnen huizenbezitters al langer
eigenaar van de grond worden. De erfpacht heeft volgens Leefbaar Rotterdam de
concurrentiepositie van Rotterdam geschaad.

LOAD-DATE: March 22, 2003

LANGUAGE: DUTCH

            Copyright 2003 PCM Uitgevers B.V.  All rights reserved.

                               73 of 91 DOCUMENTS

                                Algemeen Dagblad

                                 March 14, 2003

Kappen met al die opties

BYLINE: DOOR MARTIN VOORN

SECTION: Trefpunt;Pg. 10

LENGTH: 905 words


    Een groot feest was het in de tweede helft van de jaren 90. De beurzen
stegen explosief dankzij de florerende economie. Maar in de race naar Het Grote
Geld en steeds meer winst is er iets misgegaan. En de riante optie-regelingen
zijn daar mede debet aan.

    Beursgenoteerde ondernemingen, Ahold niet in de laatste plaats, belonen hun
managers vaak met aandelenopties. Dat is de kat op het spek binden, het leidde
dan ook op grote schaal tot het 'verfraaien' van de resultaten en het beloven
van bijna oneindige omzet- en winstgroei. En het wekt de indruk van een
graaicultuur. Maar opties zijn sowieso een slecht beloningsinstrument. En juist
in 2003 toucheert de top van het bedrijfsleven door de lage beurskoersen straks
een recordaantal (goedkope) opties, met een mooie kans op nieuwe exorbitant hoge
winsten, zoals in de 'goeie ouwe tijd'.

    De gevolgen van het te grote optimisme komen nu aan het licht: investeringen
zakken in, de economie hapert, resultaten van bedrijven laten te wensen over,
het vertrouwen van consumenten keldert. De economie komt in een negatieve
spiraal terecht. Het gaat natuurlijk te ver om opties als de bron van alle kwaad
te zien, maar dat er een ongunstige invloed van uit gaat is duidelijk.

    Opties hebben de top van het bedrijfsleven er toe aangezet de zaken te mooi
voor te stellen. Ook US Foodservice, waaraan Ahold nu bijna te gronde gaat, deed
dat, onder druk van de Ahold-top en met uitzicht op fraaie optiewinsten. En de
top van Enron, en WorldCom, en Qwest, enzovoorts, enzovoorts. Je zou haast
zeggen: wie niet?

    Wat was ook al weer de bedoeling van opties, rechten om aandelen te kopen
tegen een vastgestelde prijs? Opties moeten de managers motiveren, honoreren en
aan het bedrijf binden. Maar de praktijk leert dat ze snel verkocht worden,
meestal zodra dat kan en de koers flink gestegen is.

    Hans van der Wielen, de gevallen topman van Numico, beklaagde zich een
tijdje terug over de 'volgevreten' managers van de overgenomen vitamineproducent
Rexall Sundown in de VS. Prestaties, ho maar, de heren waren zo gruwelijk rijk
geworden, dat ze toch niet meer hoefden te werken. Even later verlieten ze dan
ook het concern. Ook in Nederland is de optierijkdom groot. Dat heeft het
bedrijfsleven trouwens ook veel geld gekost, geld dat nu (Ahold, Getronics,
Numico) hard nodig is. Het management van ASML, fabrikant van chipmachines,
hoefde zich in de goede beursjaren niet al te zeer meer in te spannen na het
verdelen van tientallen miljoenen euro's aan winsten op opties en of aandelen.
Dat geldt ook voor het bestuur van Aegon, dat in 1999 43 miljoen euro aan
optiewinsten toucheerde. Grotendeels belastingvrij.

    Opties verbieden dan, zoals Agnes Kant van de SP wil? Dat gaat ver. Beter is
ze te vervangen door prestatiebonussen, en openheid en controle. Bonussen hebben
minder bezwaren, en zijn nodig om het management te prikkelen en te belonen. De
bedrijfstop zal echter wel geen afstand willen doen van opties, wil liever
'zelfregulering'. Werkgevers zijn sowieso niet voor meer controle en openheid,
publiceren bijna alleen wat de wet hen verplicht te publiceren, en dragen
daarmee niet bepaald bij aan vertrouwen op de financiele markten.

    Ex-premier Wim Kok sprak na de verontwaardiging over de exorbitante winsten
niet ten onrechte van 'exhibitionistische zelfverrijking'. En FNV-voorzitter
Lodewijk de Waal had het later over de 'kleptocraten' (dieven) in de bedrijfstop
en stelde bij wijze van straf hoge looneisen. En sinds 1996 zijn de
loonstijgingen in ons land hoger dan elders, ten nadele van onze economie.
Extreme voorbeelden van zelfverrijking doen zich natuurlijk voor in de VS. Wie
doet je wat, de accountant keurt het toch wel goed. De 'toppertjes' stuurden de
resultaten, zowel naar boven als naar beneden, als dat zo uitkwam voor het
toekennen of verkopen van de opties. Honderden miljoenen, zo niet miljarden
dollars incasseerden de managers vervolgens. De gewone man of vrouw is nu het
slachtoffer van de economie en de beurzen: als werknemer, als belegger en als
gepensioneerde.

    Ook de koersen van minder goed presterende bedrijven stegen vrolijk mee. De
relatie prestatie-beloning is dus ver te zoeken. Uit Amerikaans onderzoek blijkt
dat de koersprestatie van een aandeel maar voor 20 procent afhankelijk is van de
prestaties van het bedrijf, tenzij er natuurlijk rampen zijn geschied, zoals bij
Getronics en Ahold. De koers hangt voor 50 procent af van hoe de sector
presteert en voor 30 procent van het algemene beurssentiment.

    Door Enron en Ahold (en door de oorlogsdreiging tegen Irak) is het
vertrouwen van beleggers in de markt nu tot een absoluut dieptepunt gezakt. Het
wantrouwen heeft uiteeraard negatieve effecten op de economie. Indirect hebben
opties dus voor economische malaise gezorgd.

    Vrijwel alle opties staan nu 'onder water', de meeste zijn waardeloos.
Aandelenplannen scoren evenmin, ook niet bij voormalige beurslieveling Aegon.
Elke dag moet het personeel weer langs dat akelige bord waar de koers van Aegon
in grote cijfers staat, de koers die van 50 naar onder de 7 euro is gekelderd.
Daar word je niet vrolijk van. Hoezo motivatie, hoezo beloning, hoezo binding
aan het bedrijf? Ook dat is natuurlijk niet positief voor de bedrijven en de
economie.

    Martin Voorn is redacteur van het Algemeen Dagblad.

    Het boekhoudschandaal bij Ahold leidde tot het vertrek van Cees van der
Hoeven. Foto ANP

LOAD-DATE: March 14, 2003

LANGUAGE: DUTCH

            Copyright 2003 PCM Uitgevers B.V.  All rights reserved.

                               74 of 91 DOCUMENTS

                                Algemeen Dagblad

                                 March 8, 2003

Tussen flat en villa;
'Eliza was here' vond de middenweg in de Algarve

BYLINE: DOOR XANDRA VAN BAARLE

SECTION: Reizen;Pg. R13

LENGTH: 1268 words


    De kust van de Algarve staat vol blokkendozen waar de gasten van hoger
gelegen luxueuze villa's heerlijk op neer kijken. Als doorsnee toerist wil je
misschien het een maar heb je slechts geld voor het ander. De nieuwe
touroperator Eliza was here vond de gulden middenweg.

    Een zandpaadje kronkelt tussen bremstruiken en olijfbomen omhoog. Geen mens
te zien, zelfs geen verdwaalde toerist. Als de motor van de auto tot zwijgen is
gebracht, hoor je hier alleen nog het zoemen van insecten en het vriendelijke
geblaf van een hond die zijn kop door een prachtig hek steekt. Dag hond, woon
jij hier? In Quinta a Borboleta, het Huis van de Vlinders? Zal wel een zweverig
type zijn, dat baasje van jou. Waar is het baasje dan?

    'Hartelijk welkom op onze heuvel', zegt een stoere Brabander in werkkleding
die versierd is met cementspetters en verfvlekken. In Nederland geven we een
vermogen uit voor zo'n broek. Hier krijg je deze styling op de koop toe. Kwestie
van aanpakken. Teun Kanters, eigenaar en uitbater van de quinta, is namelijk
absoluut geen zweverig type. En zijn vrouw Nancy Venhorst ook niet. 'Ons huis is
genoemd naar de vele vlinders die hier leven', legt ze uit. 'Zelf staan we met
beide benen stevig op de grond. Anders red je het niet om van een paar
bouwvallen een paradijs te maken.'

    En dat is het geworden. Het uitzicht is hemels. De blauwe lucht, de blauwe
Atlantische Oceaan en verder alleen maar groen met paarse, rode, blauwe en gele
stippen die bij nader inzien bloemen blijken te zijn. Je weet dat daar ergens in
de diepte enorme hotels en appartementengebouwen moeten staan maar je ziet ze
lekker niet. Nancy: 'Dit waanzinnig mooie uitzicht, daar hebben we het allemaal
voor gedaan. Want veel meer dan het uitzicht was er niet. Alleen een vervallen
boerderij, een quinta, en wat in elkaar gezakte schuren. Maar we zagen gewoon
dat het iets prachtigs kon worden.'

    Dat was bijna drie jaar geleden. Teun en Nancy hadden hun Brabantse cafe en
cateringbedrijf opgedoekt omdat ze alleen nog maar werkten. En altijd op tijden
dat hun vrienden vrij waren. Eigenlijk hadden ze met elkaar afgesproken dat ze
'later' zouden gaan genieten. Maar waarom zou je dat niet eerder doen? Ze
trokken met een camper naar hun droomland, Portugal, en zouden daar eens
rondkijken. Een eigen hotelletje of zo, dat leek hun wel wat. Teun ging eerst
maar eens jeepsafari's organiseren voor toeristen en Nancy kreeg een baan in een
van de hotels waar ze aan de lopende band gasten uit elkaar moest halen die
ruzie maakten om een ligbed. Van die gasten die 's ochtends om vijf uur al een
bed bij het zwembad in beslag namen door er een handdoek op te gooien.
Tussendoor zochten ze met een makelaar naar dat heel speciale plekje. En ineens
was het daar. Boven op een heuvel bij Goldra. Dat klinkt toch als een sprookje?

    Voordat het een sprookje werd, moest het horeca-echtpaar de handen flink
laten wapperen. 'Achteraf is het een wonder dat we bij elkaar zijn gebleven want
we hebben het echt niet makkelijk gehad', zegt Teun. 'Twee jaar zijn we bezig
geweest en het meeste werk zie je niet eens. Leidingen onder de grond, putten
graven, elektra. Het werd pas weer leuk bij het opbouwen van de quinta. We
hebben er, in dezelfde stijl, twee kleinere bijgebouwd als gastenverblijf. Veel
oude details zijn bewaard gebleven maar alle voorzieningen zijn van deze tijd.
Maar we hebben vaak genoeg gedacht: waar zijn we aan begonnen? Een voordeel heb
je hier als je gaat bouwen: er is geen schoonheidscommissie. Een architect zei
dan ook dat we eerst moesten bouwen en daarna een vergunning moesten aanvragen.
En zo ging dat. Zo mag je hier ook betalende gasten ontvangen als je niet meer
dan acht appartementen hebt. Maar dat was ook helemaal niet onze bedoeling. We
wilden het kleinschalig houden. We hebben hier twee tweekamerappartementen en
twee driekamerappartementen. Allemaal met eigen terrasjes, balkons en veel
privacy. Het zwembad - wat een uitzicht! - is er voor iedereen. En voor iedereen
is er een ligbed. Geen vroege veroveringen nodig met handdoeken neerleggen. Bij
het zwembad is een bar waar iedereen zichzelf mag bedienen. Alleen even noteren
wat je genomen hebt. Iedereen moet zich hier echt thuis voelen.'

    'Eliza' voelde zich er meteen thuis. Eliza heet eigenlijk Corine van
Gelderen. Ze is verkoopleider van Eliza was here, een concept dat twee jaar
geleden ontwikkeld is door de touroperator Travel-Trex, dat ook de merken
Snow-Trex en Sun-Trex voert. Travel-Trex zocht persoonlijke, kleinschalige
accommodatie in de bekende vakantielanden waar je de sfeer van het land kunt
proeven: leuke adressen voor leuke prijzen. Plekken waar je je vrienden naartoe
stuurt. Om dat persoonlijke te benadrukken, kreeg het concept ook een
persoonlijke naam: Eliza was here. En Eliza was daar, op die heuvel in Portugal,
om naar nieuwe adressen te zoeken. 'Teun en Nancy waren nog helemaal niet klaar
maar ik zag dat het een echte Eliza-plek werd. We zijn met elkaar in zee
gegaan', zegt Corine van Gelderen.

    Begin april 2002 kwamen de eerste gasten. Nancy: 'Toen we die blije
gezichten zagen, dachten we meteen: hier hebben we het allemaal voor gedaan. We
hebben heus nog wel eens onze dips. In de wintermaanden bijvoorbeeld als er geen
gasten zijn en het weer slecht is. Dan pakken we het gastenboek en lezen: 'Dit
is Villa Felderhof voor de gewone man.' Dan zijn we weer helemaal gelukkig.'

    Eliza vond meer mooie plekjes in Portugal. Zo ontdekte zij het landgoed Os
Agostos dat nog steeds wordt bewoond door de oorspronkelijke familie. Er zijn
slechts drie romantisch ingerichte hotelkamers en een kapelletje waar kan worden
getrouwd. In het natuurgebied Ria Formosa, twee kilometer van het strand,
ontvangt Emilia gasten in O Monte dos Avos dat ooit van haar grootouders is
geweest. Elke ochtend wordt vers brood in een houten stoof bij de Monte
afgeleverd.

    Het oude vissersdorpje Vila Gale Albacora is omgetoverd in een groot hotel
maar het gevoel van een gewoon hotel zul je niet krijgen als je 's ochtends
vroeg met een vissersboot meegaat naar de kuststrook van Tavira om naar het
strand te gaan. Dit 'hotel' heeft zelfs een eigen museum.

    De kleuren van het Portugese leven - wit en blauw - bepalen het exterieur en
het interieur van de Quinta do Fonte da Bispo, een authentieke boerderij met
typisch Portugese schoorstenen.

    Geel geschilderde bungalowtjes, een straatje met antieke straatlantaarns en
een prachtig zwembad middenin de natuur. Op de Monte dos Avos vergeet je dat er
ook nog een volgebouwde kuststrook is.

    Een 700 jaar oude olijfboerderij heeft een nieuw leven gekregen als klein
hotel. Grillige olijfbomen en sinaasappelbomen omringen het terras en het
zwembad ligt verstopt tussen subtropische planten. De antieke olijvenpers staat
nog in de 'lounge' en de eigenaar is ook een gids voor zijn gasten. Hij wijst de
weg naar een oude, zeer rommelige stokerij waar een tandeloze vader en een bijna
tandeloze zoon het Portugese drankje Medronho brouwen. Of naar een paar oude
dametjes die zelf wijn maken. Of naar die leuke meid met haar wereldberoemde
taartjeswinkel. Je zou bijna geen tijd hebben om van Solar da Fornalha zelf te
genieten.

    De reizen kunnen alleen via internet worden geboekt op www.elizawashere.nl.
Een week in een tweekamerappartement in Quinta a Borboleta in Goldra: vanaf Euro
400, inclusief vliegreis en huurauto.


    Bij het zwembad van Quinta a Borboleta is het uitzicht formidabel.Teun
Kanters en Nancy Venhorst: 'We zagen gewoon dat het iets prachtigs kon
worden.'Living O Monte dos Avos.Accommodaties Quinta a Borboleta.

LOAD-DATE: March 10, 2003

LANGUAGE: DUTCH

            Copyright 2003 PCM Uitgevers B.V.  All rights reserved.

                               75 of 91 DOCUMENTS

                                Algemeen Dagblad

                               February 24, 2003

Centrale bank zet rentewapen klaar ; Radicale ommezwaai bij bankvoorzitter
Duisenberg

BYLINE: DOOR ONZE REDACTIE ECONOMIE

SECTION: Economie; Pg. 9

LENGTH: 394 words

DATELINE: Parijs


    De Europese Centrale Bank (ECB) staat klaar om in te grijpen als de
economische groei wegzakt door de crisis in Irak. De bank is bereid de rente te
verlagen, zo verklaarde ECB-president Wim Duisenberg dit weekeinde tijdens de
bijeenkomst van de 7 rijkste industrielanden (G7) in Parijs.

    De Nederlander maakte in de Franse hoofdstad een radicale ommezwaai, want
nog maar enkele weken geleden verkondigde de uit Nederland afkomstige voorzitter
dat zijn machtige bank de rente niet verder wilde verlagen. De topman wijzigde
zijn mening, omdat de onzekerheden de laatste tijd toegenomen zijn. Mede door
Irak wordt de economische groei belast, waardoor het inflatiegevaar daalt. De
daling van de inflatie maakt de handen vrij om de rente te verlagen. Zijn
centrale bank staat 'klaar om te handelen', zo verklaarde Duisenberg.

    Een rentedaling is goed voor de economie. Bedrijven, overheid en de gewone
burgers zien leningen, waaronder hypotheken, goedkoper worden, waardoor er meer
geld overblijft voor consumptie. Eind vorig jaar verlaagde Duisenberg overigens
de rente al fors met een half procentpunt.

    De leden van de G7 (VS, Canada, Verenigd Koninkrijk, Frankrijk, Duitsland,
Italie en Japan) kwamen afgelopen vrijdag en zaterdag bijeen om te praten over
de economische achteruitgang die wereldwijd zichtbaar is. Duisenberg was op de
bijeenkomst met de ministers van Financien nog het meest concreet. Na de
vergaderingen gaven de ministers een verklaring uit. Europa wil de economische
groei overeind houden door de financiele markten en de arbeidsmarkt versneld te
hervormen. Japan zegde structurele hervormingen toe in de noodlijdende
financiele sector en de VS zetten hoog in op het scheppen van meer
werkgelegenheid. De nieuwe Amerikaanse minister van Financien John Snow zei
tevens dat de door president Bush aangekondigde belastingverlagingen de
economische groei in de VS zou stimuleren, waar ook andere geindustrialiseerde
landen van profiteren.

    De 7 industrielanden werden het niet eens over een gezamenlijke plan voor de
ondersteuning van de groei als de oorlog in Irak uitbreekt. Wel spraken de
ministers in een verklaring hun vertrouwen uit over de onderliggende kracht van
hun economieen en zeiden zonodig klaar te staan om in te grijpen. 'Onze
economieen groeien langzamer, maar blijven sterk.'

    Rente ; Economie ; Financien

LOAD-DATE: May 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                               76 of 91 DOCUMENTS

                                Algemeen Dagblad

                               February 22, 2003

Uit de koffer leven

BYLINE: -KARIN KUIJPERS

SECTION: Magazine; Pg. 65

LENGTH: 1719 words


    Een week Parijse modeshows is pezen en feesten. Voor wie dit ritme zeven
dagen volhoudt tenminste. Fotodagboek van deelnemers aan de in oktober vorig
jaar gehouden shows.

    Ze heten niet meer Claudia Schiffer en Karen Mulder, maar Natalia Vodianova
en Karolina Kurkova.

    En klassieke looks als wespentaille, lange benen, grote borsten en
platinablond haar zijn ingeruild voor sproeten, Griekse neuzen en brutale
bekkies. Als je antwoord zou moeten geven op de vraag van veel meisjes hoe ze
model kunnen worden, luidt die: 'Niet eten!' Want dun, dunner, dunst lijkt
vooralsnog de belangrijkste eis. Kleding komt het mooiste uit op dunne lijven,
vinden de meeste designers. En verder komt het in de ze tijd vooral aan op
uitstraling en doorzettingsvermogen.

    Tijdens de modeweek is Parijs doordrenkt van de modellen. Op straat, in
clubs en natuurlijk op de catwalks. 'Showen in Parijs' betekent op weg zijn naar
de top. Een dag uit het leven van een model tijdens de Parijse modeweek is
bepaald geen acht urige werkdag. Om 06.00 uur gaat de wekker in het veelal
achterafgelegen hotel. De naturel look. Snel uit bed om in de spiegel te kijken
of er wallen zijn vandaag. Gelukkig niet. Douchen en T-shirt en jeans aan. 06.45
uur de deur uit. Ieder model loopt meer shows op een dag. Er is dus snelheid
geboden. Vervoer per scooter door het drukke Parijs biedt uitkomst. De eerste
backstage maquillage begint om 07.00 uur. Niemand praat. Weinig hi's en bye's.
Iedereen is nog slaperig. Het lange wachten begint. Veertig modellen die in
tweeenhalf uur tijd moeten worden gekapt en opgemaakt. Beetje lezen, beetje
breien, beetje kletsen. Eindelijk zit om 09.00 uur het plamuur erop. Ieder model
heeft een persoonlijk kledingrek met zijn/haar naam erop en de persoonlijk
assistent helpt bij het aan- en uitkleden. Snelheid is essentieel. In twintig
minuten tijd moet gemiddeld zo'n vijf keer worden verkleed.

    10.30 uur: voordat de zaal vol zit, alle fotografen staan opgesteld en de

    eregasten op rij een zitten, is het meestal drie kwartier later. De show
zelf gaat razendsnel. Twintig minuten later (10.50 uur): het was fantastisch,
maar de show must go on. Op naar de volgende. Even bellen met een bevriend model
of die ook Chanel 'loopt'. Met make-up en al de straat weer op, want er is geen
tijd voor het verwijderen ervan. Dat gebeurt bij de volgende show. 13.45 uur: de
show van Balenciaga was ook fantastic! Honger! Vlug naar Cafe Ruc van de
gebroeders Costes voor een blikje kaviaar van 50 gram, twee glazen champagne en
vijf sigaretten. De gemiddelde lunch van een model. Alles snel wegwerken voor
het defile van Valentino (14.30 uur). Op straat treffen Alek Wek en vriendin
Erika Wall elkaar kort. Wel een beetje moe. Maar het valt ook niet mee, zelfs
als je jong bent. Eerst New York, dan Londen, Milaan en Parijs. Vier weken
modecircus is slopend..00 uur: standaard even met het thuisfront bellen. 'Ja
mam, alles goed hoor. Ik leef nog steeds uit mijn koffer. Jaah, ik ga op tijd
naar bed en eet goed.' De laatste show zit er pas om 21.30 uur op. Het gezicht
heeft vier lagen make-up opgesmeerd gekregen en het haar vijf lagen haarlak.
Iedere avond weer de vraag: wel of niet naar een feestje te gaan? Vandaag Dior
in het Lido? De anderen gaan ook. Toch even gezellig. 01.30 uur: balen. Weer te
laat naar bed. En weer vergeten te eten. Morgen dan maar weer. 't Was leuk.
Penelope Cruz en Kylie Minogue waren er ook.

    John Galliano is een van de wonder kinderen van Parijs. Als hoofdontwerper
voor Dior wist hij het merk door een provocerende marketingstrategie weer
ongekend hip te maken. Olie, besmeurde kleding en vuilnis belten werden het
nieuwe imago van Dior. Zijn eigen label John Galliano is ook immens geliefd.
Zijn show mogelijk nog meer. Zijn agenda is tijdens de Parijse modeweken
overvol. De avond voor de show houdt hij het meestal rustig. 's Avonds nog een
wandeling met hond Bobby en langs de avondwinkel (21.30 uur). Altijd even lekker
om buiten te zijn als je de hele dag zo aan het racen bent tegen de klok.
Volgende dag 14.00 uur: laatste doorloop. Alles wordt nog een keer gecheckt.
Alle kleding in de juiste kledingzakken met bijpassende schoenen. De passie moet
van de show spatten. Galliano schrijft deze boodschap voor alle modellen
duidelijk zichtbaar op een grote flip over. See it now! See it live! Om 18.00
uur is het tijd voor de grote man zelf om zich te verkleden. Voor de modellen
ligt alles vast, voor de ontwerper niet. De vorige show was Galliano gekleed als
bokser, nu als Spaanse straatschilder. 20.05 uur: de show loopt gesmeerd. Mensen
gillen en blijven klappen. Het dak gaat eraf. Wauw... Wat achterblijft is
slechts de rotzooi (20.25 uur).

    ze is wereldberoemd geworden door haar ex, Donald Trump, en zette een nieuwe
trend. Ivana Trump, de vrouw die het niet pikte dat haar man ervandoor ging met
een jonger ding, een bikkelhard juridisch gevecht begon en zo met de helft van
Trumps vermogen zonder geldzorgen leeft in modeland. Ze is een trouwe bezoekster
van de haute-coutureshows, en elke designer kent haar maten. Jaloersmakend zijn
die maten, want hoewel Ivana inmiddels de middelbare leeftijd heeft bereikt,
beschikt ze nog steeds over een goddelijk lijf. Nee, dat is niet natuurlijk,
daar moet ze wel zeven dagen in de week voor trainen. Sinds haar dochter model
is - te danken aan de contacten van haar moeder - komt ze ook naar de
pret-a-portershows, zeg maar de kleding voor het 'gewone' volk.

    19.00 uur: zin in blote benen. Wanneer je zo hard traint, mag je ze laten
zien ook, dus korte rok. Samen met haar vriend gaat Ivana Trump naar de show van
John Galliano. 01.55 uur: zo geinspireerd door de show van Galliano dat ze zich
tussendoor nog even verkleed voor het feest. Ook loverboy heeft een - andere -
gewaagde doorschijnende top aangetrokken. De voetjes gaan nog eindeloos van de
vloer tot het paar het om 03.45 uur voor gezien houdt.

    De volgende morgen is de wake-up call om 09.30 uur, en dat valt niet mee.
Zeker niet in hotel The Ritz, want daar zijn de bedden extra zacht. Vandaag
staat Chanel op het programma. 10.40 uur: het witte couturepak van crepe past
helemaal in die sfeer. Wit en Chanel gaan prachtig samen.

    De moeder van de punk is ontwerpster Vivienne West wood. In de jaren tachtig
zette zij met haar toenmalige vriend Malcolm McLaren (manager van de Sex
Pistols) de trends. Schotse kilts, veiligheidsspelden, legerboots, hanenkammen
en de moderne versie van de queue zijn van haar afkomstig. 09.45 uur: de laatste
uurtjes voor de show. Door het vele passen is er een epaulet van een jasje
losgeraakt. En natuurlijk niemand in de buurt om het even te naaien. Iedereen
heeft het druk. Maar de ontwerpster is niet te beroerd om de handjes te laten
wapperen voor een nog beter resultaat van dit belangrijke moment, en naait hem
er zelf even aan. 12.15 uur: even in het scenarioboek kijken. Loopt alles op
rolletjes? Buiten wordt letterlijk gevochten om binnen te kunnen komen. Dan is
het goed. Om 12.30 uur meldt de eerste cameraploeg zich. Vivienne heeft ze
liever na de show, als alle spanning eraf is. Vooruit dan maar. Ja, de ruit komt
weer terug en rood ook.

    Net na 13.15 uur: alle modellen op een rij. Op voor de grande finale.
Ontwerpster voorop. Wat een geweldige collectie. Om 21.00 uur is Vivienne
Westwood weer herboren. Lekker dutje gedaan en klaar voor de afterparty ter
meerdere eer en glorie van haarzelf. De hele avond worden haar handtekeningen
gevraagd. Om 23.00 uur zijn de formele gasten vertrokken en kan ze eindelijk
rustig genieten van haar eigen party. 02.00 uur: naar bed.

    bij de meeste shows worden bekende acteurs en actrices uitgenodigd om rij
een te bevolken. Zondagochtend 10.00 uur. De show van Chloe. Kylie Minogue stapt
uit haar limousine en lacht hartelijk naar het verzamelde publiek. Natuurlijk is
ze gekleed in Chloe: meisjesachtig en romantisch. Maandagavond 19.30 uur. De
show van Yves Saint Laurent. Op de eerste rij zit Lauren Bacall met haar grote
zonnebril en lange blonde lokken. Ze moet in de zeventig zijn en nog steeds
verzameld ze hordes fotografen om haar heen. Als dat geen glamour is.
Vrijdagochtend 11.30 uur. De show van Emanuel Ungaro. Don Johnson,
zonnebankbruin en niet aangevreten door de tand des tijds met zijn jonge
vriendin. Ook op rij een. Bij JC de Castelbajac verschijnt dinsdag rond het
middaguur 'duizenddingenontwerper' Philippe Starck met zijn baby en zijn jonge
vrouw. Alle drie op de eerste rij. En bij Dries van Noten (vrijdagmiddag 18.00
uur) ons eigen medium in Parijs: Lidewij Edel koort. Ze laat zich inspireren
door Belgische romantiek.

    zo'n 2500 journalisten en fotografen zijn in Parijs als de mode van het
nieuwe seizoen wordt gepresenteerd door circa tweehonderd ontwerpers. Zij rennen
van 's ochtends vroeg tot 's avonds laat de shows af om tussendoor hun stukje te
schrijven of hun foto naar de redactie te seinen. De journalisten van de
belangrijkste inter nationale modebladen als Vogue en Elle zitten ook op rij
een. Bij Comme des GarCons zitten vier journalistieke zwaargewichten op rij een.
Andre Leon Tally van Harpers Bazar, Anna Wintour van de Ame rikaanse Vogue, haar
assistente en de belangrijkste journaliste op modegebied Suzy Menkes van de
Interna tional Herald Tribune.

    Bij Helmut Lang zit de meest extra vagante journaliste Anna Piaggi op rij
een. Zij geeft altijd haar eigen one womanshow met extreme hoofddeksels en bonte
creaties. Vroeger was zij muze van Karl Lagerfeld, nu heeft zij elke maand een
column in de Italiaanse Vogue. En omdat het journaille toch wat te schrijven
moet hebben, wordt Piaggi ook aan de lopende band geinterviewd.

    Fotografie: Mirjam Boekholt

    Stijl: Wie stand wil houden in de modewereld, moet hard zijn en arrogant.

    Alek Wek & Erika Wall

    Figuranten: Het leven tijdens de Parijse mode weken is hectisch en
onpersoonlijk. Maar wie er hele maal bij hoort, feest tot in de kleine uurtjes.

    John Galliano

    Loverboy & Ivana Trump

    Vivienne Westwood

    Kylie Minogue

    Persrelaties: De grote merken zijn zich terdege bewust van de macht van de
modebladen. Hun verslaggevers zitten steevast op de eerste rij van iedere
coutureshow.

    Leon Tally

    Anna Wintour

    Don Johnson

    Philippe Starck

    Anna Piaggi

    Kleding en mode ; Consumentenzaken

LOAD-DATE: May 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                               77 of 91 DOCUMENTS

                                Algemeen Dagblad

                               February 22, 2003

Smaakmakers

BYLINE: -KARIN KUIJPERS

SECTION: Magazine; Pg. 57

LENGTH: 1250 words


    Hun ideeen bepalen het modebeeld. Een selectie van de creatiefste ontwerpers
van het voorjaar en de zomer.

    Dries van Noten

    Hij is de stijldichter van Belgie en trouw gebleven aan zichzelf. In de
jaren tachtig maakte hij deel uit van de veelbelovende 'Zes van Antwerpen': zes
leerlingen die net van de modeacademie kwamen, onder wie Ann Demeulemeester,
Walter van Beirendonck en Dirk Bikkembergs. Van Noten is commercieel de meest
succesvolle. Zijn kracht ligt in de stoffen en de combinaties die hij daarmee
maakt. Voor dit jaar zijn er prachtige Afrikaanse prints gecombineerd met
klokrokken uit de jaren vijftig van de vorige eeuw. Ook vielen zijn broeken van
goudbrokaat en wijde witte plooirokken op. En niet te vergeten de
kleurencombinaties, want er is er maar een die korenblauw met oranje en
appelgroen op zo'n manier kan matchen dat het modern en chic oogt.

    Helmut Lang

    Hij is de laatste ontwerper geweest die in de 'oude Amerikaanse tijd' zijn
collectie showde. Op 10 september 2001, luttele uren voor de aanslagen op het
wtc in New York, opende Lang enkele straten verderop de New Yorkse modeweek met
zijn technocollectie. Twee dagen later was het modecentrum een bloedbank waar
gewone burgers uren in de rij stonden. De schok kwam hard aan bij de in New York
wonende Duitse modeontwerper. Afgelopen herfst besloot hij zijn presentatie weer
in het vertrouwde Parijs te geven, toch het hart van de vernieuwingen. Geen
slechte keuze, want Langs collectie viel in goede aarde. Hij was gek genoeg een
van de weinigen die geen behoefte hadden naar het verleden terug te grijpen.
Zijn surfachtige, maar charmante ontwerpen zijn helemaal van deze tijd: een
geperforeerde waterslang als leer, bubbeltjesplastic als materiaal voor een
blouse.

    Marc Jacobs

    'Some guys have all the luck'. Deze uitspraak gaat zeker op voor de
Amerikaan Jacobs die de afgelopen seizoenen succes op succes stapelde. Zijn
eigen merk Marc Jacobs is hot, zijn tweede lijn Marc by Marc Jacobs is ook
helemaal in en als hoofdontwerper van Louis Vuitton houdt het applaus maar niet
op. Na de hype van de graffititas van Stephen Sprouse is het nu de beurt aan de
Japanse kunstenaar Takashi Murakami die het legendarische logo van Louis Vuitton
een fris, cartoonachtig tintje geeft. De tassen zijn inmiddels niet meer aan te
slepen en de wachtlijst bedraagt drie maanden. Voor Louis Vuitton maakte Jacobs
Lolita- achtige jurkjes van neopreen en korte gebreide truitjes met strakke
rokken en polkadots. Jacobs - dik bevriend met Madonna - brengt vitaliteit en
charme in zijn kleren. Zijn eigen collectie doet nog het meest denken aan
highschoolkids in uniformjurken.

    Roy Krejberg

    Acht jaar diende deze van oorsprong Deense ontwerper bij het Japanse
modehuis Kenzo. In 1994 werd hij in Parijs de assistent van Kenzo Tadako om in
1999 het roer van de etnische meester over te nemen. Kenzo vond het welletjes
nadat hij 25 jaar zijn stempel had gedrukt op de fusion folklore. De tradities
van het Verre Oosten met een vleugje koketterie uit Parijs in een ontwerp.
Krejberg presenteerde onlangs zijn laatste mannencollectie voor Kenzo in Parijs
en bereidt zich nu geestelijk voor op een nieuwe stap: zijn eigen label. 'Ik ben
minder etnisch dan Kenzo en heb behoefte te onderzoeken wat ik kan met mijn
ingetogen kant', zei Krejberg in een interview met Le Figa ro. Hij hoopt een
eigen stijl te ontwikkelen zoals Paul Smith en Dries van Noten.

    Miuccia Prada

    Met haar eigen merk Prada werd zij wereld beroemd. Minder bekend is haar
tweede kledinglijn, Miu Miu. Deze lijn is te omschrijven als 'lekker gek'. Het
lijkt erop dat de Italiaanse modeontwerpster bij Miu Miu voluit gaat. Chinese
stoffen combineert ze met knalrode zeiltruien, gothische jurken met sportshirts.
Bij Miu Miu is de fantasie aan de macht, waardoor je altijd geinspireerd de zaal
verlaat. Het merk is ontdaan van de intellectuele zwaarte van Prada. Een
babydoll met plateauzolen erbij? Bij Miu Miu kan het en is het nog betaalbaar
ook. Gekke mode zonder pretenties. Het merk krijgt ook in Nederland steeds meer
verkooppunten.

    John Galliano

    Dit enfant terrible van Britse makelij zorgt alweer heel wat jaartjes voor
opschudding op de catwalks. Galliano is hoofd ontwerper voor Dior en heeft ook
zijn eigen kledinglijn. Tijdens de Parijse modeweek heeft hij met twee shows dus
een hell of a job te klaren. Voor Dior zocht het Engelse wonderkind zijn
inspiratie in de glamrock. Toren hoge plateauschoenen zoals in de beste
tradities van de glamrockband Slade in de jaren tachtig, wisselde hij af met
pierrotachtige elementen in de make-up. De petticoat en de klokrok gecombineerd
met legerdetails was zijn statement voor de komende zomer. Bij zijn eigen label
hing de sfeer van een modern Indiaas sprookje. Modellen droegen hoeden gemaakt
van fluorescerende slingers, gifgroene lurexpanties en sari's van prachtige
crepestoffen. Hun armen waren blauw gepoederd, hun gezichten goud gemaakt. 'Goud
is de kleur van het nieuwe joie de vivre', riep de als Spaanse schilder
uitgedoste Galliano.

    Spijkers & Spijkers

    De zussen Truus en Riet Spijkers wonnen in 1997 de Robijn Fashion Award,
Nederlands meest prestigieuze prijs op modegebied, maar dat is niet echt een
garantie voor een leven vol succes. Van experimentele ontwerpen zijn ze
overgestapt op meer draagbare kleding. In Japan en Duitsland beleven zij nu
redelijke successen en ze zijn volhardend in hun presentaties in Parijs. Lieten
dit seizoen collega's als Niels Klavers en Saskia van Drimmelen vanwege de
economische tegenwind het daar afweten, Spijkers & Spijkers gaan vrolijk verder
op de ingeslagen weg. Net als Viktor & Rolf hadden zij ook bloeiende bloemen in
hun collectie. Een nieuwe onderhoudsarme trend. Kwestie van pokon en regelmatig
water geven. De Japanners vonden de geometrische kleurrijke ontwerpen van de
dertig jarige tweeling in elk geval erg apart en hebben stevig ingekocht. In
Nederland is het relatief onbekende merk Spijkers & Spijkers onder andere te
koop bij Van Dijk in Rotterdam.

    Viktor & Rolf

    Dit Nederlandse ontwerpersduo mag zich inmiddels tot de groten van de
internationale modewereld rekenen. Vorige maand showden zij hun eerste collectie
voor mannen in

    Milaan, binnen afzienbare tijd komt hun eerste echte geur uit (in hun
rebellentijd maakten zij ooit een geurloos parfum) in samenwerking met
cosmeticagigant l'Oreal. Hun pret-a-portercollectie voor komende zomer leidde
tot staan de ovaties in Parijs. De modechef van de Amerikaanse Vogue, Andre Leon
Tally, riep over het Nederlandse bloemencorso dat het duo over het publiek
uitstortte, dat hij in dertig jaar niet zoiets moois had gezien. 'Hollandse
kolder' vond daarentegen de gezaghebbende journaliste Suzy Men kes van de Herald
Tribune. Viktor & Rolf houden ervan om details uit te ver groten. Ruches van de
jurken met zonnebloemprints werden supergroot en de mintgroene kragen leken zo
uit schilderijen van Oudhollandse meesters weggelopen. Ook gebruikten zij echte
rozen op jurken, als voorproefje van hun nieuwe parfum. En hoe is het met hun
haute couture waarmee ze ooit naam maakten? Nooit meer iets van gehoord, vanwege
druk, druk, druk.

    DRIES VAN NOTEN

    HELMUT LANG

    KENZO

    MARC JACOBS

    FOTO'S: PATRICE STABLE, BRIGITTE STELZER / GAMMA / RBP, JIM SPELLMAN, ERIK
FRANSSEN

    ROY KREJBERG

    MIUCCIA PRADA

    JOHN GALLIANO

    SPIJKERS & SPIJKERS

    VIKTOR & ROLF

    FOTO'S: SIPA PRESS, ERIK FRANSSEN

    Kleding en mode ; Consumentenzaken

LOAD-DATE: May 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                               78 of 91 DOCUMENTS

                                Algemeen Dagblad

                               February 21, 2003

Pet af bij bezoek aan Krimpens bankfiliaal

BYLINE: VAN EEN ONZER VERSLAGGEVERS

SECTION: Binnenland; Pg. 3

LENGTH: 236 words

DATELINE: Krimpen aan den IJssel


    De Krimpense vestiging van ABN Amro bank hanteert sinds kort
kledingvoorschriften voor bezoekers. Klanten moeten hun hoed of pet afdoen,
anders worden ze in het bankgebouw niet toegelaten.

    Een van de redenen voor dit beleid is dat eventuele overvallers op de
videobeelden zonder hoofddeksel beter zijn te herkennen. De vestigingsmanager
van de ABN Amro in Krimpen aan den IJssel heeft de kledingvoorschriften in
overleg met de politie uitgevaardigd.

    Volgens ABN Amro zijn de reacties overwegend positief. Maar schipper Leo de
Jonge (65) vindt dit te ver gaan. Hij heeft jarenlang in de vakbond gevochten
voor de rechten van 'Jan met de pet'. Zijn bezwaar: 'Mijn grootvader en vader
moesten vroeger altijd hun pet afnemen voor de bazen. Mede door mijn
activiteiten voor de FNV is aan de onderdanige positie van de werknemers een
einde gekomen. Ik weiger om met mijn pet in de hand te gaan staan.'

    Op het hoofdkantoor van ABN Amro verzekert G. Pielage dat het hier om
plaatselijk veiligheidsbeleid gaat en dat het beslist niet zo is dat alle
vestigingen dit kledingvoorschrift hanteren. Bij Fortis en Rabobank bestaan
dergelijke landelijke richtlijnen niet. De SNS bank vraagt soms klanten die een
helm dragen, die af te zetten.

    Bewaking en beveiliging ; Bank- en verzekeringswezen; Kleding en mode;
Consumentenzaken; Economie; Bedrijfstakken ; Politiek en Staat ; Openbaar
Bestuur ; Politie

LOAD-DATE: May 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                               79 of 91 DOCUMENTS

                                Algemeen Dagblad

                               February 15, 2003

Politici zijn geen gewone mensen ; Kamerleden moeten werk serieus nemen

BYLINE: DOOR JOOP VAN HOLSTEYN

SECTION: Trefpunt; Pg. 10

LENGTH: 992 words


    Meer en meer benadrukken vooral Kamerleden hoe gewoon ze toch wel zijn. Ze
doen zich voor als mensen net als u en ik, met als enig verschil dat zij
volksvertegenwoordiger zijn. Ze miskennen daarmee de ware aard van hun taak
Volksvertegenwoordigers zijn namelijk helemaal geen gewone mensen.

    Het begon vermoedelijk ongeveer rond 1990. Verwend als we in Nederland waren
met een relatief hoge opkomst bij verkiezingen, sloeg de inzakkende opkomst bij
de raadsverkiezingen van dat jaar in als een bom. En binnen een mum van tijd
ging het politieke gesprek van de dag over 'de kloof'. Er zou een groeiende en
zo langzamerhand onoverbrugbare kloof zijn ontstaan tussen gewone burgers en hun
bestuurders, tussen volk en volksvertegenwoordigers. De afstand tussen kiezers
en verkozenen was groot geworden, gevaarlijk groot. Verkozen politici hadden
zich, zo meenden zij vooral zelf, ernstig vervreemd van het volk dat zij geacht
werden te vertegenwoordigen.

    Om de kloof - dat die er was, was voor velen een waarheid als een koe - te
overbruggen, werden voorstellen ontwikkeld om de burger dichter bij het bestuur
te brengen, en vice versa. Het debat over een zogeheten districtenstelsel, dat
als vanzelfsprekend tot meer en beter contact tussen kiezers en verkozenen zou
leiden, werd nieuw leven ingeblazen. En vooral werd het heil gezocht in het
referendum, dat vervolgens op lokaal niveau herhaaldelijk werd beproefd. Het
idee de burgemeester op de een of andere manier te laten kiezen door de lokale
gemeenschap kreeg eveneens vastere vorm. En op nog andere manieren werd gedacht
aan wijzigingen in het Nederlandse politiek-bestuurlijke stelsel, die zouden
leiden tot een geringere afstand tussen burger en politiek bestuur. Tot meer
herkenbaarheid van de volksvertegenwoordigers, van het bestuur.

    Ook individuele politici trokken zich de problematiek aan. Een van de
gevolgen van de vermeende aanwezigheid van de kloof was dan ook dat politici
plots hun uiterste best deden om toch vooral erg gewoon te doen en zijn.

    Meer dan ooit probeerden zij te laten zien dat zij ontzettend normale mensen
waren. Met op jaren zijnde ouders, met een man of vrouw of partner, met schatten
of bengels van kinderen, met huisdieren en alleraardigste hobby's als koken en
flipperen, met soms kwaaltjes en hier en daar hun gekkigheden. Op deze wijze
lieten ze zien dat ook volksvertegenwoordigers mensen van vlees en bloed waren,
met alledaagse zorgen en klein geluk. Wij vertegenwoordigen het volk niet
alleen, zo was de boodschap die men probeerde over te brengen, maar wij kennen
dat volk en zijn integraal onderdeel van datzelfde volk. Wij zijn heel gewoon,
eigenlijk. Toevallig zijn wij dan kamerlid, maar ach, dat is ook zo maar een
baantje. De angst om niet voor gewoon te worden aangezien leefde sindsdien
hardnekkig voort, en kreeg een extra impuls door de opkomst en het succes van
Pim Fortuyn en de zijnen. Denk terug aan het idee dat een heldere campagne
gevoerd dient te worden in Jip en Janneke-taal. Neem de meest recente
verkiezingscampagne, waarin de politieke kopstukken van de toonaangevende
partijen aan kinderen lieten weten ook wel eens een koekje uit de trommel te
hebben gepikt. Wij zijn ook kind geweest, net als andere, gewone mensen! Of
neem, als meest recente uitdrukking van gewoon zijn als hoge politieke waarde,
het pleidooi dat CDA-kamerlid Gerda Verburg hield in de strijd om het
voorzitterschap van de Tweede Kamer. Zij wilde de taal van kroeg, kerk en
kantine in de Tweede Kamer horen. Of van trein, terras en theehuis, dat kan ook.
Maar in ieder geval was het Verburg nadrukkelijk te doen om gewoon taalgebruik.

    Het idee dat volksvertegenwoordigers toch vooral gewone mensen zijn met een
gewone baan, is echter een serieuze misvatting en kan leiden tot pijnlijke
misverstanden. Want volksvertegenwoordigers en politici, leden van de Tweede
Kamer en het kabinet in het bijzonder, zijn in die hoedanigheid volstrekt niet
normaal. De 150 leden die de Tweede Kamer bevolken zijn als kamerlid absoluut
geen gewone burgers, maar speciale burgers met een uiterst exclusieve en hoogst
voorname taak. Zij spreken zich op gezaghebbende en in beginsel bindende wijze
uit over de inrichting van Nederland en de relaties van Nederland met haar
internationale omgeving. We kunnen het met zijn allen in kroeg en kerk en
kantine hebben over strengere straffen, minder asielzoekers, en de oorlog in en
met Irak, maar onze gesprekken doen er niet werkelijk toe. Wat wij in de trein,
op het terras of in het theehuis ook allemaal verzinnen en besluiten, betekenis
en gevolg heeft het niet.

    Dat is volstrekt anders als een dergelijk gesprek in de Kamer wordt gevoerd
of in de ministerraad. Als daar een conclusie wordt getrokken en een besluit
wordt genomen, kunnen we daar als heel Nederland aan vast zitten. En zo hoort
het eigenlijk ook in het vertegenwoordigende bestel dat we hebben en in de regel
toch wel waarderen. Zij, onze vertegenwoordigers, kunnen, mogen en moeten dan
dingen doen die voor een normaal mens niet zijn weggelegd. Zij vertegenwoordigen
ons, de gewone burgers van Nederland, en in die hoedanigheid van
vertegenwoordiger hebben zij taken en bevoegdheden die gewone burgers niet
hebben. Hun beslissingen doen er werkelijk toe, hun woord kan letterlijk wet
zijn. En dat is voor gewone burgers niet weggelegd.

    De neiging toch vooral gewoon te willen zijn, miskent aldus de ware aard van
de volksvertegenwoordiger. Hij of zij is niet gewoon, en moet in die
hoedanigheid dan ook niet net doen alsof dat wel zo is. Een
volksvertegenwoordiger die zijn werk begrijpt en serieus neemt is niet
normaal,en er is geen enkele reden om het eigen bijzondere ambt te verlagen.

    Joop van Holsteyn is als universitair hoofddocent verbonden aan het
departement Politieke Wetenschap van de Universiteit Leiden.

    Tweede Kamervoorzitter Frans Weisglas. FOTO ANP.

    Staatsrecht ; Politiek en Staat ; Recht ; Parlement

LOAD-DATE: May 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                               80 of 91 DOCUMENTS

                                Algemeen Dagblad

                               February 12, 2003

Raadslid Rotterdam beboet voor vernieling

BYLINE: VAN EEN ONZER VERSLAGGEVERS

SECTION: Binnenland; Pg. 2

LENGTH: 257 words

DATELINE: Rotterdam


    Het voormalig raadslid van Leefbaar Rotterdam Michiel Smit is gisteren
veroordeeld tot een boete van 600 euro voor het intrappen van een ruit in de
Pauluskerk en verzet bij aanhouding op 30 april 2002. De eis was een boete van
300 euro en een week voorwaardelijke celstraf.

    Officier van justitie Luijpen liet in haar eis meewegen dat de 26-jarige
Rotterdammer op 6 april ook al verzet had geboden bij aanhouding.

    Dat kwam hem op een boete van 220 euro te staan.

    Politierechter Klein Wolterink vond de eis van de officier te zwaar, omdat
Smit zijn wandaden al had bekend en de Pauluskerk een schadevergoeding van
234,68 euro had betaald. Hij vond een boete op zijn plaats.

    Smit denkt na over het oprichten van een eigen partij nu hij uit Leefbaar
Rotterdam is gezet. Hij denkt aan 'een rechtse SP'. 'De directheid van die
partij, alsmede hun methodes en de wijze waarop de SP opkomt voor de gewone man
staan mij aan. Het is jammer dat het een socialistische partij is.' Het raadslid
werd maandagavond uit Leefbaar Rotterdam gezet, omdat de partij zich niet langer
kan vinden in de werkwijze van Smit, die sinds zijn aantreden als raadslid in
verband wordt gebracht met extreem rechts. Smit gaat als eenmansfractie verder
in de Rotterdamse raad, maar mag voorlopig gebruik blijven maken van de
faciliteiten van Leefbaar Rotterdam.

    Politieke partijen ; Gemeentebestuur ; Vernielingen en vandalisme ; Recht ;
Criminaliteit ; Delicten ; Politiek en Staat ; Staatsrecht ; Gemeenten ;
Binnenlandse Politiek ; Lokale Politiek

LOAD-DATE: May 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                               81 of 91 DOCUMENTS

                                Algemeen Dagblad

                               February 12, 2003

Raadslid wil eigen partij

BYLINE: VAN EEN ONZER VERSLAGGEVERS

SECTION: Rond Rotterdam; Pg. 2

LENGTH: 342 words

DATELINE: Rotterdam


    Michiel Smit beraadt zich over het oprichten van een eigen politieke partij.
De omstreden politicus, die maandagavond uit de fractie van Leefbaar Rotterdam
werd gezet, denkt daarbij aan 'een rechtse SP'. 'De directheid van die partij,
alsmede hun methodes en de wijze waarop de SP opkomt voor de gewone man staan
mij aan. Het is jammer dat het een socialistische partij is.'

    Smit werd maandagavond uit Leefbaar Rotterdam gezet, omdat de partij zich
niet langer kan vinden in de werkwijze van Smit, die sinds zijn aantreden als
raadslid in verband wordt gebracht met extreem rechts.

    Smit gaat als eenmansfractie verder in de Rotterdamse raad, maar mag
voorlopig gebruik blijven maken van de faciliteiten van Leefbaar Rotterdam. Er
wordt nog overlegd over samenwerking, dan wel lijstverbinding. 'Ik zoek
vrijwilligers die me bij mijn werkzaamheden kunnen ondersteunen', aldus de
26-jarige politicus. 'Maar uiteindelijk hoop ik dat het uitmondt in een eigen
partij. Ondanks alle gebeurtenissen, vind ik politiek nog altijd leuk en
interessant. Ik ben er zeker niet op afgeknapt.'

    Smit werd gistermiddag door de Rotterdamse politierechter Klein Wolterink
veroordeeld tot het betalen van een boete van 600 euro voor het intrappen van
een ruit in de Pauluskerk en verzet bij aanhouding op 30 april 2002. Officier
van justitie mevrouw Luijpen eiste een boete van 300 euro en een week
voorwaardelijke celstraf. Zij liet meewegen dat de 26-jarige Rotterdammer op 6
april ook al verzet had geboden bij aanhouding. Dat kwam hem op een boete van
220 euro te staan.

    Klein Wolterink vond de eis van de officier te zwaar, omdat Smit zijn
wandaden al had bekend en de Pauluskerk een schadevergoeding van 234,68 euro had
betaald. Hij vond een boete op zijn plaats, vanwege de ernst van de vergrijpen.
Klein Wolterink: 'Bovendien weegt mee dat hij eerder in de maand ook al verzet
bood bij een aanhouding.'

    Lokale politiek ; Politieke partijen ; Recht ; Politiek en Staat ;
Staatsrecht ; Gemeenten ; Binnenlandse Politiek ; Lokale Politiek

LOAD-DATE: May 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                               82 of 91 DOCUMENTS

                                Algemeen Dagblad

                                January 25, 2003

Opvallende kopie van echte Tour ; 'Wie in Tour Down Under succesvol is, is dat
ook in de grote Europese voorjaarsklassiekers'

BYLINE: DOOR LEON DE KORT

SECTION: Sport; Pg. 19

LENGTH: 2192 words


    De bekendste Australische wielerrace Tour Down Under lijkt in veel opzichten
op de Ronde van Frankrijk. Geen wonder, want de organisatie heeft veel
gespioneerd bij de topattractie van het Europese proffietsen. Het resultaat is
een zeer bijzonder evenement, want Australiers snappen helemaal niets van
wielrennen.

    Rijen dik staat het volk achter de dranghekken in de hoofdstraat van
Glenelg, een van de 55 stadjes dicht bij Adelaide en men is dolgelukkig met het
bezoek van de Tour Down Under. De huizen zijn uitbundig versierd met slingers en
vooral Australische vlaggetjes. Knappe brunettes in geelkleurige topjes werpen
opblaasbare, plastic ballonnen in de vorm van schokbrekers in de wirwar van
graaiende armen. Lange blondines dartelen in uitdagende rode jurkjes over het nu
al schroeiende asfalt. Het is tien uur in de ochtend. Ze delen namens de
hoofdsponsor kartonnen waaiers uit met daarop de markante kop van Stuart
O'Grady, de wielertrots van Zuid-Australie.

    Stu of Stewie, zoals de plaatselijke media hem in hun krantenkolommen
meestal presenteren, is een ware held. 'Wanneer hij Adelaide ingaat om een
biertje te drinken, hoeft-ie nergens te betalen', verzekert Patrick Jonker, de
Australische Nederlander die een van de 94 coureurs is in de jubilerende ronde.
Als bijna afzwaaiende prof voert hij een gezelschap van zeven Zuid-Australiers
aan: het team dat door de universiteit van South-Australia financieel wordt
ondersteund. 'Een local die twee van de vijf keer de Tour Down Under op zijn
naam schrijft, wordt hier sowieso onsterfelijk. Niet dat de mensen iets van
wielrennen begrijpen, hoor. Maar winnaars draagt men hier op handen, ongeacht om
welke sport het gaat', aldus Jonker.

    En dat zijn de voorbije dagen dus de heren renners geweest. Of hij nu Igor
Gonzalez de Galdeano, drager van de gele trui in de Tour de France, heette,
Benoit Vaugrenard van FDJeux.com, dan wel Thomas Bruun Eriksen van de Deense
stal CSC - speaker Jimmy Jacques heeft van allemaal een grootheid gemaakt. Vanaf
de teampresentatie op dinsdag, tot en met het afsluitende criterium morgen in
Adelaide, is de zesdaagse 'een groot, sensationeel feest'.

    'We zijn nu toe aan de vijfde editie. Ik beloof u dat het de komende vijf
jaar nog beter wordt', vertrouwde hij het publiek toe bij de voorstelling van de
coureurs in de balzaal van het Hilton-hotel.

    Natuurlijk komt dat dankzij de reusachtige inbreng van wijnproducent Jacob's
Creek, dat vergeet Jacques niet te benadrukken. Het bedrijf betaalt naar
verluidt de helft van het budget van 1,5 miljoen euro, de andere 50 procent
hoest het departement Zuid-Australie op. Daarnaast zijn er zo'n 25 firma's die
op een of andere manier hun bijdrage leveren.

    De Tour Down Under is in relatief korte tijd uitgegroeid tot de trots van
Adelaide. Of, zoals racedirecteur Michael Turtur het omschrijft: the City of
Cycles (de fietsstad). 'De eerste serieuze test voor alle beroepsrenners. Wie
hier succesvol is, is dat ook in de grote voorjaarsklassiekers en uiteraard de
ultieme koers van het jaar: de Tour de France', verkondigt de baas.

    De wedstrijd lijkt in veel opzichten op die Ronde van Frankrijk. Geen wonder
overigens: de organisatie heeft veel 'gespioneerd' bij de topattractie van het
proffietsen. De ploegen beschikken bijvoorbeeld over dezelfde wagens, zoals Fiat
zich reeds jaren over het autopark van de Tour ontfermt. Alle teams zijn
verplicht de door de organisatie verstrekte bidons te gebruiken, hetgeen ook in
Frankrijk het geval is. Er is een reclamekaravaan, een Tourdorp (alleen op een
permanente plek, omdat Adelaide vaste standplaats is) en het merchandise-aanbod
- T-shirts, pins, rugzakken, bidons - is nagenoeg identiek aan dat van 's
werelds grootste koers. De Franse Tour heeft jaarlijks zijn uitdaging (L'Etape
du Tour) voor een dikke 15.000 cyclotoeristen, die de exacte route van een
bergetappe afleggen. In de Tour Down Under doen er maximaal 550 liefhebbers mee
aan de Break-Away Tour, vergelijkbaar met het initiatief van de Ronde van
Frankrijk. En, om de populariteit van de koers te illustreren: de laatste jaren
vechten de steden in de regio om als vertrekplaats of aankomstpunt te mogen
fungeren. Gelijk de situatie bij het grote voorbeeld uit Europa.

    'Dit is een prima opwarmer voor wat er komen gaat', verklaart Hendrik
Redant, als ploegleider (nu Lotto-Domo) een trouwe klant van de ronde. 'De wegen
zijn goed, de politiebegeleiding perfect, aan het hotel mankeert niets. Ik neem
de nadelen als de warmte en de lange reistijd wel voor lief. Iedere Europese
equipe krijgt trouwens 11 business class-tickets van 7000 euro per stuk, dus zo
slecht zit je niet eens in dat vliegtuig.'

    Major Events, de uiterst professioneel opererende organisator van de race,
doet werkelijk alles om de pijn van een kostbaar verlies in 1996 te verdrijven.
In dat jaar 'stal' buurstaat Victoria na 11 onvergetelijke jaren de Formule
1-race van de Zuid-Australische hoofdstad. Melbourne speelt sindsdien voor
gastheer van dat spektakel. 'Typisch een geval van te veel zelfvertrouwen of
zelfoverschatting', meent journalist Rupert Guinness van The Australian, de
enige krant die overal op het immense eiland is te verkrijgen.

    'Het was geen geldgebrek, maar gewoon het idee dat de Formule 1 toch niet
zonder Adelaide zou kunnen. We hebben een prachtig circuit, alles klopt, dus
waarom zouden we de race kwijtraken? Zo dacht men. De komst van de Tour Down
Under is een pleister, maar heelt nooit de wond volledig.'

    'Het kwijtraken van de GP was een gevoelige nederlaag, toegediend door de
grote broer Victoria', zegt wielerverslaggever Phil Liggett. 'Zo gaat dat
dikwijls in Australie: de onderlinge rivaliteit loopt erg hoog op. Alle staten
willen zich profileren en een sportevenement is dan een handig instrument.'
Liggett is in vrijwel alle Engelstalige landen een tv-persoonlijkheid door zijn
onderhoudende manier van wielerverslaggeving. Tijdens de Tour Down Under
informeert hij elke dag de tamelijk onwetende toeschouwers bij start en finish
over de sport, en draaft hij op in allerlei beschouwingen op de buis.

    'De opengevallen plaats moest door iets worden ingenomen, want de staat
Zuid-Australie is echt heel sportminded', vertelt de Engelsman. Het werd - mede
door zijn bemoeienis - wielrennen, een tak die qua bekendheid en uitstraling
lang niet zo veel voorstelde en voorstelt als de Formule 1.

    'En helemaal niets vergeleken bij de traditionele sporten in dit land.
Cricket, tennis, Australian football, paardenraces, daar is dit volk mee groot
gebracht. Dat zie je dag in, dag uit terug in alle kranten. Persoonlijk word ik
er verdrietig van, dat de media er zo weinig mee doen. De meeste Australische
journalisten tonen totaal geen belangstelling en daarom weigeren ze ook hun
lezers enigszins op te voeden met het cyclisme.

    'Weet je, deze natie telt 40 profs, van wie de meesten in hun Europese ploeg
tot de leiders behoren. Jongens van wereldklasse, maar de pers heeft nauwelijks
oog voor hen. Een supertalent als Cadel Evans van Telekom heeft de potentie de
eerste Tourwinnaar te worden na het tijdperk van Lance Armstrong.

    'En ook aan de interesse van de gewone man schort het niet, he? De
toeschouwersaantallen zijn enorm. Ik herinner me de eerste etappe van de eerste
Tour Down Under (1999), waar direct al 50.000 mensen langs het parkoers stonden.
50.000, bij een 'bikerace' waarvan slechts weinigen wisten wat die voorstelde!
En dat enthousiasme bij iedereen... heerlijk. Er wordt alleen te weinig mee
gedaan.'

    Soms komt die euforische stemming rond de koers ook wat vreemd over. Op de
eerste racedag wint Matthew Wilson de eerste tussensprint. Waar duizenden fans
die in de Tour de France getuigen zijn van zo'n niemendalletje slechts
aandachtig toekijken, gilt de massa in Adelaide-centrum zich de stem schor na
dat sprintje. Want winnen, dat telt immers. Niet gehinderd door kennis van zaken
vergaapt de menigte zich aan de sterren op de fiets. Sterren? Ja, niemand
uitgezonderd. Wanneer het plaatselijke dagblad of het lokale radiostation meldt
dat bijna alle Europese toppers meedoen aan de wedstrijd, is dat iets om trots
op te zijn. In dat geval hoort iedere passerende renner bij het inrijden op luid
applaus te worden onthaald.

    'Hey, Robbie! Robbie! Hey Robbie, how's it going, mate?', kraaien enkele
mannen bij het zien van een coureur in een tenue van Lotto-Domo. McEwen - want
die beroemde landgenoot moet het zijn - reageert niet. Pas wanneer de rijder met
rugnummer 38 de bocht om gaat, begrijpen ze waarom een reactie is uitgebleven.
Ploegmaat Nick Gates lijkt in de verste verte niet op de eerste Aussie ooit die
de groene trui in de Tour veroverde.

    'Je kunt het die mensen niet kwalijk nemen', zegt McEwen een paar dagen
later, voor de start van de vierde etappe in Unley. Ondanks de tropische
temperatuur (42 graden) puilt ook in dit dorp de straat uit van nieuwsgierigen.
'Ik begin weleens een praatje met wat fans die me herkennen en wat over de Tour
de France willen weten. O'Grady en Bradley McGee, die namen betekenen ook nog
iets. Stuart droeg dagenlang de gele trui en McGee won een etappe, dat is tot
hier doorgedrongen. Als ik echter Baden Cooke noem, kijken ze me verbaasd aan.
Ja, die won vorig jaar een grote koers in Belgie (Dwars door Vlaanderen). Ze
kennen hem niet. En zodra ik het woord klassiekers in m'n mond neem, heb je 't
zitten. Men is er absoluut niet op de hoogte van dat er behalve de Tour Down
Under en de Tour de France nog meer bestaat gedurende het seizoen.'

    Of hoe een koers nu precies in elkaar steekt. Patrick Jonker verwoordt het
zo: 'Een renner die de hele dag alleen vooruit rijdt, wint dikwijls niet.
Probeer dat de doorsnee toeschouwer maar eens duidelijk te maken.' Woensdag
finisht de rit in Kapunda. Microfonist Jimmy Jacques is druk bezig met 'les 1
van het moderne wielrennen'. Hij behandelt begrippen als bergkoning, massasprint
en gelost worden. Aan de horizon verschijnt een stip die snel in omvang toeneemt
en gaandeweg van gedaante verandert. De Italiaan Fabio Sacchi heeft zich
losgemaakt, zo bericht de koersradio, van de andere koplopers en sprint op de
finish af. Net voor de streep merkt ook Jacques de ontknoping op.

    'En hier is Fabio Sacchi, de held van alle Italianen, die de etappe wint!',
roept hij. Zijn onderricht is evenwel nog niet ten einde, zo blijkt. 'Dadelijk
volgen andere renners met wie Sacchi reed en daarachter komt straks een heel
grote groep. Dat noemt men een peloton.'

    Nog twee dagen omarmt sportief Adelaide de onvermoeibare kunstenaars op hun
fiets. Nog twee dagen juichen de enthousiastelingen voor O'Grady, Brown, Tafi,
Hoffman en Tankink. Nog twee dagen klappen ze het eelt van de handen voor dingen
die een doorgewinterde volger allang ontgaat. De Tour Down Under, onder de
strakke regie van koersdirecteur Turtur, is inmiddels een begrip. Althans, in
zuidelijke Australie. De grote baas van de internationale wielrenunie (UCI),
Hein Verbruggen, was in 2001 al vol lof over de ver-van-zijn-bed-show. 'Deze
organisatie steekt stukken beter in elkaar dan die van veel Europese
wedstrijden', merkte de Nederlander destijds op.

    Een dergelijk compliment hoeven de verantwoordelijken niet te verwachten van
dichter bij huis. Rupert Guinness: 'De Tour is groot tot aan de staatsgrens. Ik
woon in Sydney, daar zegt dit evenement niemand iets. Cricket en de
rugby-league, daar draait het bij ons om. En Melbourne (Victoria) is het centrum
van het Australisch football.' Die houding irriteert collega Phil Liggett
behoorlijk. 'Australie is een land, maar elke staat is zo ongeveer een landje
dat op zichzelf staat. Wat er in Queensland gebeurt, laat het volk in Victoria
koud. Omgekeerd is het niet anders. Beelden van de Tour zie je in Zuid-Australie
- that's it. Terwijl je een evenement zo veel groter kan maken door de handen
ineen te slaan.

    'Dat verklaart gelijk waarom de Tour nooit een koers wordt waarvoor het hele
land kan warmlopen. Internationaal dwingen de organisatoren steeds meer respect
af. Dat is onder meer af te leiden aan de kwaliteit van het deelnemersveld, maar
ook het niveau van de race', beweert de Brit.

    Robbie McEwen bevestigt dat: 'De tijd dat de Europeanen hier naartoe vlogen
met het voornemen overdag in de gruppetto (de groep achterblijvers, red.) mee te
peddelen en 's avonds lekker op stap te gaan, is achter de rug. In plaats van
10, 15 coureurs staan er tegenwoordig zeker 30 aan het vertrek met een doel:
Down Under winnen.'

    De kleine sprinter uit Daisyhill, 30 kilometer van Brisbane, vervolgt: 'Er
zijn te veel sporten met een lange geschiedenis die de mensen boeien. Al begrijp
ik het soms niet waar die liefde uit voortkomt. De populariteit van cricket
verbaast me iedere keer opnieuw. Ik snap de sport wel, ik kan er alleen niet bij
hoe iemand er zo bezeten van kan zijn. En nog iets: er zijn te veel competities.
De Tour Down Under zal daarom over vijf jaar in dit land nog steeds van dezelfde
betekenis zijn als hij nu is. Gewoon een goede wedstrijd waarmee ze in Adelaide
kunnen pronken.'

    FOTO SARAH REED

    Wielrennen ; Atletische- en Duursporten ; Sport

LOAD-DATE: May 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                               83 of 91 DOCUMENTS

                                Algemeen Dagblad

                                January 25, 2003

Het pijnlijke verleden van blank Australie

BYLINE: DOOR KOEN KLEIJN

SECTION: Cultuur & Media; Pg. 31

LENGTH: 794 words

DATELINE: Rotterdam


    Het International Filmfestival van Rotterdam toont in een bijprogramma een
interessante selectie films uit Australie, die aandacht besteden aan het lot van
de aborigines. De films spelen een belangrijke rol in het debat over de
schuldvraag van blank Australie, dat de laatste jaren heftig woedt.

    - Er wonen al meer dan 40.000 jaar aborigines in Australie, maar ze werden
pas staatsburgers in 1967. De Engelsen, die zich in de achttiende eeuw op het
nieuwe continent vestigden, waren er van uitgegaan dat Australie 'van niemand'
was, en dus behandelden ze de aborigines als iets tussen mensen en dieren in:
onmondige wezens, die door de overheid moesten worden beheerd.

    Pas in 1992 werd het idee van 'leeg Australie' officieel over boord gezet en
werden de aanspraken van de aboriginal gemeenschappen op hun eigen land erkend.
Maar de erkenning van de juridische status van de oorspronkelijke bewoners
betekent nog niet, dat zij ook hun plaats in de gewone maatschappij hebben
ingenomen. De meeste aborigines lijden een bestaan van dorre armoede en
criminaliteit. Het is de blanke Australiers duidelijk dat de moderne, verlichte
natie die zij graag willen zijn, verantwoording moet afleggen voor dat wrede
verleden. Dat gaat echter niet gemakkelijk. De conservatieve regering ging niet
over tot een officieel excuus, uit angst voor claims. Die angst is niet zonder
grond. Maar waar de overheid zwijgt, woedt het debat in de cultuur, en met name
in de film.

    De film Beneath Clouds van Ivan Sen toont de uitzichtloze toestand op zijn
scherpst. Een jonge aborigine ontsnapt uit een gevangenisboerderij en ontmoet op
zijn vlucht een meisje, dat is weggelopen van huis. Haar moeder is zwart, maar
het meisje lijkt volkomen blank. Sen demonstreert zo de schrijnende kloof tussen
de twee groepen. Het meisje heeft een toekomst dankzij haar blonde vlechtjes; de
jongen zal aan een leven van geweld en mishandeling door de politie niet kunnen
ontkomen. Beneath Clouds is een harde, schematische film, zoals Ken Loach die
dertig jaar geleden al maakte over Britse arbeiderskinderen.

    Veel subtieler is het breed opgezette epos van Rolf de Heer, The Tracker.
Hij vertelt het verhaal van drie blanke mannen, die in 1922 met behulp van een
aboriginal gids door de wildernis van West-Australie een van verkrachting
beschuldigde aborigine achterna zitten. De Heers hoofdpersonen hebben
symbolische namen. Zij heten Fanaticus, Volger en Veteraan, en zij staan voor
drie kanten van het 'oude' Australie: het blinde geloof in eigen superioriteit,
het zwijgen van de gewone burger, en het diepgewortelde, macho racisme. De gids,
gespeeld door de ervaren aboriginal acteur David Gulpilil, is hun tegenwicht, de
man tot wie ze allemaal hoe dan ook veroordeeld zijn, als ze in de de helse
natuur willen overleven. The Tracker is visueel prachtig, en heeft een originele
vorm. Om geweld uit te beelden gebruikt De Heer schilderijen, en hij voegt
zoveel verhalende muziek toe, dat de film soms bijna een musical lijkt.

    De meest controversiele film van het programma, Rabbit Proof Fence, is op
voorhand meteen de meest succesvolle. Een Oscarnominatie voor de regisseur,
Philip Noyce, is zeer goed denkbaar. Noyce bracht met zijn film een van de
allerpijnlijkste schandalen van de afgelopen eeuw onder de aandacht. In een
bizarre mengeling van naastenliefde en darwinisme besloot de Australische
regering al in 1905 tot het weghalen van aboriginal kinderen bij hun ouders, om
ze onder te brengen in blanke gezinnen.

    Die politiek van Gestolen Kinderen duurde officieel tot 1971. Men meende dat
als de kinderen een 'blank' leven zouden leiden, de aborigines als gemeenschap
en als ras op den duur zouden ophouden te bestaan. Er is geen aborigine in
Australie die niet door dat wrede beleid is getroffen.

    In Rabbit Proof Fence ontsnappen ergens in de jaren dertig drie meisjes aan
hun nieuwe familie, en ondernemen een tocht van 1500 kilometer door de woestijn,
achternagezeten door hun 'weldoeners'.

    Noyce is een ervaren Hollywood-regisseur die dramatische effecten niet
schuwt, en hij bereikte dan ook dat de film de openliggende zenuwen van enkele
Australische politici raakte. Zij verzetten zich openlijk tegen de film. Zij
vroegen excuses van de regisseur voor zijn 'misrepresentatie' van het verleden;
ze probeerden de machtige distributeur, Miramax, te bewegen de filmposter aan te
passen, omdat ze bezwaar hadden tegen de zin 'Wat zou jij doen, als de regering
je dochtertje kwam stelen?' Die krampachtige reactie bewijst wel, dat de
verzoening in Australie nog ver weg is.

    Aborigines zijn eeuwen als onmondige wezens behandeld.FOTO IFFR

    Film ; Geschiedenis ; Minderheden ; Filmindustrie ; Kunst en Cultuur ; Kunst
; Maatschappij ; Bevolking

LOAD-DATE: May 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                               84 of 91 DOCUMENTS

                                Algemeen Dagblad

                                January 21, 2003

Breezers

BYLINE: R.H. HARTMAN, MAARSSEN.

SECTION: Trefpunt; Pg. 9

LENGTH: 192 words


    Breezers minder onschuldig dan gedacht (AD, 18 januari). Het blijft
verbazingwekkend hoezeer de 'specialisten' keer op keer weer schrikken van
dingen die de 'gewone man' al lang weet. Eerst het 'euro-effect': toen iedereen
merkte dat het leven veel duurder werd door de euro bleven de 'specialisten'
volhouden dat er geen nadelige effecten waren. Nu valt ineens uit de lucht dat
Breezers minder onschuldig zijn dan gedacht. Wie dacht dat dan wel? Er zit meer
alcohol in dan in pils, staat op de fles. Pils geef je niet aan kinderen of
jongeren, Breezers dus ook niet. Toch schijnen er ouders te zijn die dit als
limonade aan hun kinderen (vanaf 12 jaar) voeren. Een internist (nota bene) is
'geschokt' door de resultaten van een onderzoek naar de effecten van deze
drankjes. Ook de directeur van de Stichting Alcoholpreventie is 'geschrokken'.
Je zou toch verwachten dat deze mensen enigszins op de hoogte zijn van wat er
speelt op hun vakgebied. Elke supermarkt-bedrijfsleider kan je dit vertellen.
Iedereen is tegenwoordig 'specialist' maar blijkt steeds weer absoluut onkundig
van wat er speelt.

    Dranken ; Consumentenzaken ; Voeding

LOAD-DATE: May 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                               85 of 91 DOCUMENTS

                                Algemeen Dagblad

                                January 20, 2003

'De nitwits hebben het voor het zeggen' ; Literaire donderpreken op festival
Winternachten

BYLINE: DOOR MENNO SCHENKE

SECTION: Cultuur & Media; Pg. 17

LENGTH: 695 words

DATELINE: Den Haag


    De achtste editie van het literaire festival Winter- nachten koos voor de
donderpreek als rode lijn. Dat was wel besteed aan schrijvers als Leon de
Winter, Herman Franke en Abdelkader Benali.

    Van Leon de Winter moeten we 'onze nationale trots koesteren'. Abdelkader
Benali breekt een lans voor waardering van poezie en dichter. Herman Franke
vindt dat Nederland een 'in zichzelf gekeerd xenofoob provinciestadje' is
geworden.

    Er wordt wat afgepreekt in verkiezingstijd. De een gaat ordinair schelden -
VVD'er Gerrit Zalm - de ander smeert stroop - LPF'er Mat Herben. Ha, moet het
Haagse literaire festival Winternachten hebben gedacht, laten wij een aantal
schrijvers om een donderpreek vragen en ons publiek van een kleine 1000 mensen
per avond eens een klap voor de kop geven.

    Af en toe werd het lachen, maar vaker met enige gene aan zelfonderzoek doen.
Dat was bij dit Haagse publiek wel op zijn plaats, want het was veel van Ons
Soort Mensen, van middelbare leeftijd vooral, welvarend en grijzend. De Turkse
schrijfster en filosofe Sevtap Baycili speelde knap met Hollandse vooroordelen
tegen Turken: 'Een donderpreek houden ligt niet in de aard van een Turkse vrouw.
(...) Wij worden niet boos geboren, zoals de geemancipeerde Nederlandse vrouw'.

    Het venijn zat 'm in de staart, toen ze waarschuwde tegen 'de dood als goed
toekomstplan, de dood als straf, de dood als oplossing'. Aan kinderen kun je
volgens haar deze 'duistere kant van het progressieve leven en denken niet
zomaar presenteren.'

    Abdelkader Benali preekte venijnig en speels: 'Als je dichtertje wilt
spelen, ga je toch op cursus. Als je schrijvertje wilt zijn, moet je wel eerst
op televisie komen voordat je serieus wordt genomen.' Dichters moeten op het
omslag van de Cosmo en Marie Clarie, was zijn boodschap.

    De Surinaamse cabaretiere Monique Hoogmoed bits: 'Een blote vrouw of man op
een poster in het openbaar vervoer was vroeger not done, en ik zit er niet op te
wachten ook. Dingen die een paar jaar geleden echt niet konden hebben nu helaas
een plek veroverd in het dagelijks leven.'

    Schrijver Geert Mak, dankzij zijn boeken de oer-Hollander geworden, vertelde
bij een van de babbelsessies van het festival dat hij 'trots en schaamte' voelde
over Nederland. Voor bestsellerschrijver Leon de Winter en Ako-prijswinnaar
Herman Franke is het ernstiger mis met Nederland. De Winter, in vele
verwijzingen naar 'valse relnicht' Pim Fortuyn: 'De psychose die de kale man
teweeggebracht heeft weerhoudt ons ervan koel en afstandelijke onze zegeningen
te tellen. (...) Omdat elk historisch besef ontbreekt, heerst in ons land het
onvermogen om nationale trots te koesteren en onze identiteit zonder
relativeringen te vieren'. Franke zegt het nog rechter voor z'n raap: 'De
nitwits, praatjesmakers en amateurs hebben het voor het zeggen op straat, in het
parlement en voor de camera's. (...) Nederland is een zelfgenoegzaam,
volgevreten, egocentrisch kutland waar ratelbanden de scepter zwaaien en
televisiemakers randdebielen opstoten in de vaart der volkeren.'

    Waar waren jullie schrijvers de afgelopen weken in al die
verkiezingsdebatten, vroeg vervolgens presentator Michael Zeeman aan Herman
Franke en essayist Bas Heyne.

    Franke begon aan een uitleg over wat hij noemde de Fortuyn Revolutie: 'We
leven in een hoogcommerciele massacultuur, die kwetsbare delen van onze cultuur
over de rand drukt'. Hij zei het niet met zoveel woorden, maar hij bedoelde dat
kunst en kunstenaars hun zelfvertrouwen hebben verloren. Idols en roddelshows op
tv, hoorde je het publiek instemmend denken, het gewone volk heeft liever Andre
Rieu dan het Residentie Orkest.

    Bas Heyne zei het scherpzinniger: 'Vroeger had een socialist niet alleen een
politiek, maar ook een sociaal-cultureel wereldbeeld. Daar stond hij voor. Dat
is weg, alles moet opnieuw worden gedefinieerd, ook in de cultuur.

    'Wat heet nu kunst? Kunstenaars kunnen zich niet meer verdedigen omdat ze
niet zo erg meer in hun kunst geloven!'

    Evenementen en manifestaties ; Verkiezingen ; Literatuur ; Kunst en Cultuur
; Kunst ; Taal- en Letterkunde ; Recht ; Politiek en Staat ; Staatsrecht ;
Algemeen

LOAD-DATE: May 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                               86 of 91 DOCUMENTS

                                Algemeen Dagblad

                                January 18, 2003

Hans Liberg windt publiek moeiteloos om zijn vingers ; Cabaret ****

BYLINE: DOOR RUUD MEIJER

SECTION: Cultuur & Media; Pg. 31

LENGTH: 449 words

DATELINE: Hilversum


    Hans Liberg noemde zichzelf ooit een sit-down comedian. De helft van zijn
grappen ontstaat zittend achter de vleugel wanneer zijn vingers over de 88
toetsen roetsjen. De andere helft komt als een spraakwaterval uit zijn mond.
Tijdens de premiere van zijn nieuwe show TATATATA nam muziekredacteur Doron
Nagan de muzikale grappen onder de loep en boog cabaretrecensent Ruud Meijer
zich over de conferences.

    Hans Liberg speelt zijn nieuwe show TATATATA volgens het verdeel en heers
principe. Zodra iemand uit het publiek een foute lach laat horen of een banale
suggestie doet, wijst de muzikale komiek op het feit dat hij eigenlijk voor twee
doelgroepen tegelijk speelt. Door het publiek op te splitsen in een groep
intellectuelen zoals hij zelf en een handvol plebejers dat per ongeluk bij hem
in de zaal terecht is gekomen, speelt hij zijn bewonderaars op een leuke manier
tegen elkaar uit.

    In vroegere shows was de door Liberg aangebrachte tweedeling in de
maatschappij voornamelijk non-verbaal aanwezig en wekte, door het elitaire
karakter daarvan, nogal eens irritatie op. Wellicht naar voorbeeld van Pim
Fortuyn noemt Liberg de dingen nu gewoon bij naam, hetgeen de sfeer alleen maar
ten goede komt.

    Liberg windt tijdens de premiere in Hilversum beide doelgroepen moeiteloos
om zijn vinger. De sit-down comedian komt vaker dan ooit achter de vleugel
vandaan om te laten zien dat zijn talenten als stand-up comedian nog steeds
groeiende zijn. Binnen vijf minuten zit het overigens fantastische Hilversumse
publiek bij hem op schoot.

    Zijn opkomst is al een lust voor het oog. De opsplitsing van het publiek is
zelfs in zijn kleding terug te zien: het witte overhemd, het smoking jasje en de
zwarte schoenen met slobkousen symboliseren het intellect en de goede smaak, de
ordinaire trainingsbroek met drukkertjessluiting de concessie aan het gewone
volk. Het gewone volk bij wie de kennis van klassieke muziek meestal ophoudt bij
TATATATA de vier karakteristieke noten van Beethovens vijfde symfonie.

    En voor het TATATATA-gedeelte van het publiek lengt hij Wagners der Ring des
Nibelungen aan met de Lord of the Rings en maakt hij van De Dijk voor het gemak
maar even een Zeeuwse popgroep die in 1953 is doorgebroken.

    Ook de macabere grap schuwt hij niet. Met falset stem kraait hij het refrein
van de Bee Gees-hit Stayin Alive en voegt er terloops aan toe: Dat is niet
helmaal gelukt he? Hard, snel en actueel: in TATATATA laat Liberg zien dat hij
de aansluiting met de nieuwe generatie cabaretiers nog lang niet is verloren.
Integendeel.

    Gezien in schouwburg Gooiland, Hilversum. Tournee t/m 26/6.

    Hans Liberg

    Cabaret ; Kunst en Cultuur ; Kunst ; Theater

LOAD-DATE: May 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                               87 of 91 DOCUMENTS

                                Algemeen Dagblad

                                January 15, 2003

Antillen wachten met inzet 'riskante' scanner

BYLINE: VAN EEN ONZER VERSLAGGEVERS

SECTION: Binnenland; Pg. 7

LENGTH: 513 words

DATELINE: Willemstad


    De digitale scanner die vanaf vandaag de ingewanden van Antilliaanse
bolletjesslikkers in beeld zou moeten brengen voor zij in het vliegtuig naar
Nederland stappen, blijft voorlopig waarschijnlijk ongebruikt.

    De Antilliaanse minister Brewster (Volksgezondheid) wil de inzet van de
scanner op luchthaven Hato bij Willemstad opschorten. Eerst moet vaststaan dat
het apparaat, dat maag en darm digitaal in beeld brengt, ongevaarlijk is voor de
gezondheid.

    Een radioloog van het plaatselijke Elisabethhospitaal twijfelde openlijk aan
de onschadelijkheid ervan. Dat maakte een discussie los over de door Nederland
aan de Antillen geschonken apparatuur. Een Nederlandse radioloog reist op
verzoek van de Antilliaanse autoriteiten naar CuraCao om advies te geven.

    Ook in Nederland is de 75.000 euro kostende Siremobil Compact van Siemens
omstreden. Voorzitter dr. F. Barneveld Binkhuysen van de Nederlandse Vereniging
voor Radiologie vindt het geen goede keus. 'Dit apparaat wordt in operatiekamers
gebruikt voor bijvoorbeeld de controle van botten die zijn gezet. Het heeft een
beperkt bereik: 23 centimeter. Je kunt er wel bolletjes mee zien, maar om de
hele buik in kaart te brengen zijn meer opnamen nodig. Daardoor is er ook meer
straling.'

    Volgens hem is het beeld minder goed dan een gewone radiologische foto. Een
ander apparaat zou daarom de voorkeur verdienen. Hij vraagt zich af of het
ministerie van Justitie zich wel juist heeft laten inlichten bij de aanschaf.
'Misschien is er vooral naar het gebruiksgemak gekeken. Het apparaat is
makkelijk te bedienen en mobiel.'

    Volgens Barneveld Binkhuysen is onduidelijk hoeveel straling het apparaat
produceert. Een medisch probleem zal dit volgens hem niet opleveren. 'Toch wordt
een gewone burger die een vliegticket koopt gedwongen zich aan ioniserende
straling te onderwerpen om zijn onschuld aan te tonen. Hij moet bewijzen dat hij
geen bolletjes heeft geslikt. Ik kan me voorstellen dat niet iedereen even
enthousiast is.' Onduidelijk is volgens hem de verantwoordelijkheid voor
mogelijke negatieve gevolgen van het scannen van vrouwen die net in 'de
kwetsbare beginfase' van een zwangerschap zitten.

    Reizigers kunnen om gezondheidsredenen voortaan beter niet vaker dan eens
per maand tussen Hato en Schiphol pendelen. Gemiddeld loopt iemand tot 80 micro
sievert straling op bij een scan, terwijl 1000 het jaarlijkse maximum is.

    Volgens minister Donner (Justitie) levert het stralingsniveau van de scanner
geen gevaar op. 'Alles gebeurt onder verantwoordelijkheid van een radioloog',
aldus het ministerie. Het zegt dat het bij de aanschaf niet over een nacht ijs
is gegaan en heeft gekozen voor het meest aanvaardbare type. Een opname per
verdachte is volgens het ministerie wel degelijk voldoende.

    Volgens Siemens wordt ten onrechte van een bodyscanner gesproken. 'Dit
apparaat maakt alleen opnamen van maag en darmen. Dat was ook de vraag van
justitie.'

    Drugsdelicten ; Instrumenten en apparaten ; Wetenschap en Techniek ;
Technische Wetenschappen ; Recht ; Criminaliteit ; Delicten

LOAD-DATE: May 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                               88 of 91 DOCUMENTS

                                Algemeen Dagblad

                                January 8, 2003

Voer de gulden opnieuw in

BYLINE: DOOR JAN DE BAS

SECTION: Trefpunt; Pg. 8

LENGTH: 802 words


    De uitslag van een opiniepeiling over de vraag of Nederlanders nog heimwee
hadden naar de gulden was dat ruim de helft van de 1584 ondervraagden aangaf
liever in guldens dan in euro's te betalen.

    Het afscheid van de gulden op 1 januari 2002 betekende het afscheid van een
eeuwenlange traditie. Een traditie die een onmiskenbaar onderdeel van de
Nederlandse identiteit was geworden. Met tulpen, Sinterklaas en molens maakte de
gulden deel uit van een kwartet typische Hollandse producten.

    De gulden liet je ook als moderne mens deel uitmaken van de Nederlandse
geschiedenis. Hij leverde een bijdrage aan een positief wijgevoel. Want wat is
er mis om jezelf van anderen te onderscheiden door een eigen betaalmiddel?
Bovendien bood de gulden nieuwkomers de mogelijkheid om op een snelle en
eenvoudige manier onderdeel uit te maken van de Nederlandse gemeenschap. De
gulden bevorderde de integratie. Met een gulden in je hand hoorde je bij
Nederland. Iets dat je van de euro niet kan zeggen. Diezelfde gulden had zich
vanwege zijn lange traditie ook genesteld in het Nederlandse taalgebruik. Een
oerbekend Hollands gezegde als 'Op de markt is een gulden een daalder waard'
wordt nog steeds gebezigd, maar is tot een anachronisme verworden. Datzelfde
geldt voor verschillende uitdrukkingen die zijn ontleend aan een ander verdwenen
traditioneel betaalmiddel, het kwartje. Wat te denken van 'Wie voor een
dubbeltje geboren is, wordt nooit een kwartje'. Het is juist taal die mensen met
elkaar vertrouwd maakt. Het verdwijnen van de gulden betekende in zekere zin dus
inflatie van de Nederlandse taal, want voor de verdwenen, bekende uitdrukkingen
is met de komst van de euro niets in de plaats gekomen.

    Behalve dat de Nederlandse cultuur voor een gedeelte door de gulden is
gevormd, hebben wij allemaal onze persoonlijke ervaringen met het muntstuk. En
deze ervaringen zijn herinneringen geworden, veelal van positieve aard. Het
meeste indringend is de waardeherinnering. Het is een onmiskenbaar feit dat
miljoenen Nederlanders nog steeds denken en spreken in guldens wanneer het gaat
om het uitdrukken van financiele waarden. Jan Marijnissen spreekt zijn
Socialistische Partij bijvoorbeeld nog steeds in guldens toe. De hele
problematiek van het duurder worden van parkeerplaatsen en het pilsje in het
cafe om de hoek heeft voor een groot gedeelte te maken met de negatieve effecten
van het omrekenen van guldens in euro's. Cijfers tonen aan dat tienduizenden
gezinnen door de euro in financiele problemen zijn gekomen. Daarbij is de
afgelopen weken duidelijk geworden dat de invoering van de euro door
verschillende geledingen in de samenleving is misbruikt.

    Zelfs de bazen van de Europese Bank, Duisenberg, en De Nederlandsche Bank,
Wellink, geven het toe. Logisch dus dat wanneer je dat hoort, je als gewone
Nederlander extra intensief terugverlangt naar de oude, vertrouwde gulden. De
gulden, zo is nu wel duidelijk, wordt door de meeste Nederlanders beschouwd als
een ongecompliceerd en eerlijk betaalmiddel, terwijl aan de euro volgens
diezelfde Nederlanders allerlei dubieuze praktijken kleven en luchtjes zitten,
het ding stinkt nog bovendien.

    Hoe valt dit negatieve geklaag om te zetten in een positieve actie? Hoe
kunnen de verlangens van miljoenen Nederlanders worden vervuld? Heel eenvoudig,
we kunnen de gulden op kleinschalig niveau herintroduceren. Dit kan bijvoorbeeld
door hem te gebruiken als plaatselijk betaalmiddel of munt waarmee je bij
bepaalde zaken kunt kopen. Daarbij kunnen we de gulden dezelfde waarde toekennen
als hij had. Zo simpel is dat.

    Niemand hoeft bang te zijn dat de beperkte herintroductie van de gulden
mislukt. Een grote platenhandel in Nederland accepteert bijvoorbeeld nog steeds
de gulden als wettig betaalmiddel en bewijst dat het betalen met de gulden in
het eurotijdperk geen problemen hoeft op te leveren.

    Ervaringen die afgelopen jaren werden opgedaan met tijdelijke en lokale
betaalmiddelen in Vianen, waar werd betaald met de Viaanse Poorter, en
Waddinxveen, waar met Wokkelmunten kon worden betaald, bieden eveneens
perspectief. Gretig werd er door de consumenten bij de bakker, de
speelgoedwinkel en de supermarkt mee betaald. En de middenstand had er eveneens
geen enkele moeite mee.

    Deze experimenten geven aan dat de gulden gemakkelijk gebruikt kan worden
voor eenvoudige transacties waar vooral de gewone man mee te maken heeft. Het
betalen met de gulden valt of staat met een cruciaal gegeven: het vertrouwen van
de mensen. De feiten tonen aan dat de gulden het vertrouwen van de meeste
Nederlanders nog volledig geniet. Reden genoeg om eens in een aantal plaatsen
het betalen met guldens opnieuw in te voeren.

    Jan de Bas is cultuurhistoricus.

    Betalingsverkeer ; Economie ; Bedrijfstakken ; Bank- en Verzekeringswezen

LOAD-DATE: May 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                               89 of 91 DOCUMENTS

                                Algemeen Dagblad

                                January 6, 2003

'Hij is tenminste niet zo zakkerig' ; Wouter Bos op campagne in het hart van
Rotterdam

BYLINE: DOOR JEAN DOHMEN

SECTION: Binnenland; Pg. 2

LENGTH: 550 words

DATELINE: Rotterdam


    Zelfverzekerd stapt Wouter Bos op zaterdag het hol van de leeuw binnen. Op
de markt bij station Blaak, hartje Rotterdam, gaat de lijsttrekker in de
vrieskou op jacht naar kiezers die de PvdA op 6 maart de rug toekeerden.

    Handenschuddend baant Bos zich een weg langs bloemen, broccoli en bananen.
Een bejaarde vrouw met een looprek geeft haar vriendin enthousiast een por in de
zij: 'Kijk nou: daar loopt Wouter.' Een andere dame duwt hem spontaan een bosje
rode tulpen in de hand. 'Op een goed jaar.' Bos, die kennelijk op een moeilijker
begin van de dag had gerekend, kijkt blij verrast. 'Dat zullen we hard nodig
hebben hier.' Niet iedereen is blij met de aanwezigheid van de rode
campagnekaravaan in de stad die tien maanden geleden als een blok viel voor Pim
Fortuyn. 'Ze moeten ze allemaal doodschoppen', zegt een kalende man die Bos
vanaf een afstandje in de gaten houdt. 'Die lui hebben het hele land verziekt.'
Zijn buurman kijkt wantrouwend naar de sociaal-democraten op de markt. 'Zodra de
PvdA aan de macht is, verloochenen ze de gewone man weer.'

    Ook bloemenhandelaar Piet de Snor is duidelijk geen fan van Bos. 'Ze had je
beter rozen kunnen geven', snauwt hij als Bos met de rode tulpen van de
concurrent voor zijn kraam opduikt. 'Als Bos - 'hou nou eens op met zeuren man'
- merkt dat de koopman niet van plan is om die middag nog aardig tegen hem te
doen, druipt hij af.

    De meeste mensen op de markt reageren wel positief als Bos plotseling voor
hun neus staat. Vooral dames op leeftijd blijken gecharmeerd te zijn van de
dertiger met zijn hippe gymschoenen. 'Het is zo'n aardige jongen. Ik heb de
vorige keer ook al op hem gestemd', zegt Corry (62). 'Hij komt tenminste niet zo
zakkerig over als al die anderen. Maar ik vind wel dat hij nog wat moet
presteren', vindt Sija (78).

    Het jonge koppie alleen is niet genoeg om teleurgestelde kiezers over de
streep te trekken. Denkt ook Ellie (59): 'Wouter is verfrissend. Jammer dat hij
lid is van de PvdA. Ik geloof niet dat de partij echt is veranderd.' De vorige
keer stemde ze uit protest LPF. Voorlopig zweeft ze nog. Het kan SP worden, maar
misschien ook wel opnieuw LPF, ondanks alle geruzie en gerommel.

  �� PvdA-voorzitter Ruud Koole is de confrontatie met de Rotterdammers die
middag niet slecht bekomen. In vergelijking met de vorige campagne en de vorige
lijsttrekker gaat een aantal dingen duidelijk beter, stelt hij tevreden vast.
'Wouter communiceert beter, luistert beter. Hij staat er echt als teamleider.
Hij is minder een Einzelganger. Maar we kunnen nu natuurlijk niet op onze krent
gaan zitten. We moeten voor elke zetel knokken.'

    'Hier in Rotterdam is de nederlaag van de PvdA begonnen', zegt Bos als hij
even later een kleine menigte via een microfoon toespreekt. 'Hopelijk begint
hier ook de overwinning.' In de peilingen gaat het de goede kant op. De PvdA
krabbelt op uit het diepe dal, maar Bos weet dat hij er nog lang niet is. 'Joop
Zoetemelk zei altijd: Parijs is nog ver.'

    Rood ontmoet blauw op de markt in Rotterdam. Wouter Bos, lijsttrekker van de
PvdA, heeft een geanimeerd onderonsje met een politieagent aan het begin van de
verkiezingscampagne.FOTO WFA

    Politieke partijen ; Recht ; Politiek en Staat ; Staatsrecht ; Gemeenten ;
Binnenlandse Politiek ; Lokale Politiek

LOAD-DATE: May 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                               90 of 91 DOCUMENTS

                                Algemeen Dagblad

                                January 4, 2003

De meeste mannen houden van vruchtbaar

BYLINE: DOOR ANOUCK VROUWE

SECTION: Reporter / Interview; Pg. R2

LENGTH: 453 words


    De centrefolds uit de Playboy zijn in de afgelopen 50 jaar steeds meer op
bonenstaken gaan lijken en minder op zandlopers. Dat concluderen psychologen na
zorgvuldige meting van 577 blootfoto's.

    Wat een inzet voor de wetenschap: 577 centrefolds bekijken', merkt een
bezoeker van de site van het British Medical Journal cynisch op. Hij beseft niet
dat de psychologen Martin Voracek en Maryanne Fischer proberen te begrijpen waar
de aantrekkingskracht van vrouwen in schuilt.

    Twee getallen spelen de hoofdrol als het erom gaat of mannen de tong op de
schoenen komt te hangen: de body mass index (BMI) en het verhouding tussen
taille en heupen. De BMI wordt berekend door het gewicht te delen door de lengte
in het kwadraat. Mannen voelen zich aangetrokken tot vrouwen die slank zijn en
een BMI van 20 hebben, en een taille-heup-verhouding van 0,7 en minder hebben en
dus zandlopervormig zijn. Deze maten bieden de beste garantie voor een goede
gezondheid en vruchtbaarheid.

    De psycholoog Devandra Singh toonde eerder aan dat de taille-heup-verhouding
van een vrouw voor mannen belangrijker is dan de BMI of de grootte van de
borsten. In 18 verschillende culturen gaven mannen de voorkeur aan een volslanke
vrouw met de zandlopervorm boven een slankere vrouw met een rechter figuur.

    Modellen komen vaak in de buurt van die ideale 0,7. Van Twiggy, het
sprieterige supermodel uit de jaren, werd vaak gezegd dat ze jongensachtig lijf
had. Haar maten wijzen anders uit: met borstomvang van 77,5 cm, een taille van
60 cm en heupen van 82,5 cm had Twiggy een zandloperfiguurtje (0,73) dat keurig
in de modellentraditie past.

    Centrefolds zijn in de afgelopen 50 jaar wel veranderd, concluderen Voracek
en Fisher in hun onderzoek. Net als alle mensen zijn ze steeds langer geworden.
Hun gewicht bleef echter constant. Dat betekent dat ze steeds slanker zijn: hun
BMI daalde van bijna 20 in de jaren 50 tot 18 nu. Daarmee verwijderen ze zich
steeds meer van de 'gewone vrouw'.

    Opvallend genoeg worden de centrefolds minder zandlopervormig. Hun borsten
worden kleiner, de tailles breder en de heupen smaller. De
taille-heup-verhouding liep op van 0,65 in 1950 tot 0,7 in 2001. De lijven van
de blootmodellen hebben iets van hun vrouwelijkheid verloren.

    Toch blijft het zandloperfiguur het schoonheidsideaal. Met een
taille-heup-verhouding van 0,7 hebben de modellen nog steeds een mooie taille.
Het zijn hooguit hun armen en benen die steeds meer bonenstaken worden.

    De blootbladen blijven de godinnen van de vruchtbaarheid afbeelden.

    Vrouwen ; Mannen ; Biologie ; Samenlevingsvormen en relaties ; Maatschappij
; Sociaal Cultureel ; Wetenschap en Techniek ; Exacte Wetenschappen ; Bevolking

LOAD-DATE: May 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                               91 of 91 DOCUMENTS

                                Algemeen Dagblad

                                January 3, 2003

Mandela terrorist

SECTION: Trefpunt; Pg. 9

LENGTH: 760 words


    De psycholoog en publicist Jaap van Ginneken laat op deze pagina geregeld
zijn licht schijnen over de actualiteit. Vanuit zijn achtergrond schrijft hij
over de psychologie van de politiek en de politieke psychologie.

    Nelson Mandela is op dit ogenblik de grootste held van het Nederlandse volk,
zo werd vlak voor de jaarwisseling bekendgemaakt. Hij wordt gevolgd door Martin
Luther King en Mahatma Gandhi. Alledrie niet-blanken die in hun
emancipatiestrijd tegen de blanken geweldloos heetten te zijn geweest. Want zo
zien we hen het liefst.

    Het was de uitkomst van een opinieonderzoek waarbij het grote buro Intomart
aan een representatieve steekproef 20 namen voorlegde, die eerder uit 1200
publiekskandidaten waren geselecteerd. Zalig zijn de vergeetachtigen. Mandela
billijkte namelijk uiteindelijk wel degelijk het gebruik van geweld - en
terecht. Toen hij in 1964 de gevangenis in ging werd hij dan ook door een
meerderheid van Nederlanders beschouwd als terrorist. Het onderstreept nog eens
hoe dubieus het huidige gebruik van die 'paraplu-term' is. Dat komt doordat men
de discussie over de legitimiteit van sommig politiek geweld stelselmatig
probeert te ontlopen. Geweld tegen 'gewone burgers' van een minderheidsregering,
van een bezettende of vijandige mogendheid wordt soms op het ene moment vanuit
een psychologisch perspectief veroordeeld, en later alsnog gebillijkt.

    Tijdens de Sovjet-bezetting van Afghanistan gebruikte het regime daar
bijvoorbeeld de term 'terroristen' voor de moslim-fundamentalisten, die ook
aanslagen pleegden op Russische burgers in de hoofdstad Kaboel en elders. Een
snelgroeiende groep daarvan werd gevormd door de Talibaan, die destijds openlijk
gesteund en bewapend werden door de Amerikaanse CIA. Ook bij de recente
aanslagen van Tsjetsjeense opstandelingen spraken sommige westerse media hier in
opvallend neutrale termen over.

    Terrorisme is dus in alle tijden beoefend, en helaas ook door alle partijen.
Volgens het standaardwerk van Walter Laqueur werd het bijvoorbeeld in het oude
Midden-Oosten al bedreven zowel door joodse zeloten of sicarii als door
islamitische hashishin of assassins. Het moderne woord 'terreur' stamt overigens
in het westerse politieke taalgebruik pas uit de tijd van de Franse Revolutie.
Maar de polemoloog Johann Galtung herinnert er in een recent artikel (in New
Political Science) aan dat ook het Europese verzet tegen de Duitse bezetting
uiteraard door die laatsten als onwettig werd aangemerkt. Een van de
allereersten die de nieuwe term gebruikte was uitgerekend de propaganda-minister
van de nazi's, Joseph Goebbels. Na het begin van de Endlosung had hij het (onder
meer in toespraken van begin 1943) unverfroren over 'het terroristische joodse
idee om de wereld te veroveren'.

    Wat betreft het Engelse taalgebruik keek auteur Anthony Sampson er op zijn
beurt de Oxford Dictionary nog eens op na. De term kwam de eerste keer in de
nieuwe betekenis voor in het British Annual Register van 1947, zo zag hij. Het
opblazen van het King David Hotel in Jeruzalem, niet door Palestijnse maar door
zionistische verzetsgroepen, werd daarin omschreven als 'de jongste en ergste
van de wandaden die door joodse terroristen in Palestina werden begaan'.
Diezelfde anti-Britse terroristen werden overigens enkele jaren later als
eerzame politici aanvaard: niet alleen in Israel, maar bijvoorbeeld ook op
Cyprus en in Jemen.

    Anti-koloniale vrijheidsstrijders werden daarna door westerse kolonialen in
Afrika en Azie onveranderlijk als 'terroristisch' aangeduid, bijvoorbeeld ook
tijdens de 'politionele acties' in Indonesie. Noam Chomsky heeft in The
Washington connection uitvoerig gedocumenteerd hoe in postkoloniale landen - van
Zuid-Oost-Azie tot Latijns-Amerika - vele tienduizenden progressieven op straat
werden vermoord door 'anti-communistische' doodseskaders met vaak
christen-fundamentalistische namen, in het geheim geholpen door plaatselijke
militairen en westerse inlichtingendiensten.

    Zojuist is met een jaar vertraging een grote speelfilm uitgebracht naar
Graham Greene's beroemde roman The Quiet American. Een inlichtingenofficier
bevordert daarin 'terroristische daden waardoor grote aantallen Vietnamezen
worden gedood', aldus de New York Times. Na 11 september 2001 hadden adviseurs
en publiek echter unaniem gereageerd met: 'Ben je gek geworden? Je kunt dit niet
nu uitbrengen. Het is onpatriottisch!'

    Taalgebruik ; Terrorisme ; Politiek en Staat ; Binnenlandse Politieke Onrust
; Kunst en Cultuur ; Kunst ; Taal- en Letterkunde ; Taalkunde

LOAD-DATE: May 12, 2003

LANGUAGE: DUTCH

                © 2003 PCM Uitgevers B.V.  All rights reserved.
