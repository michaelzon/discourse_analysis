
                               1 of 114 DOCUMENTS



                              AD/Algemeen Dagblad

                            23 december 2013 maandag

Een uur lang bewaakt door de boze imam

BYLINE: Frank Renout Parijs

SECTION: Algemeen - Nieuwsdienst; Blz. 4

LENGTH: 687 woorden


AD-correspondent Frank Renout werd zaterdag 1 uur vastgehouden in de grootste
moskee van Parijs. Hij maakte er een reportage over moslima's die boos zijn
omdat ze niet meer in dezelfde zaal als de mannen mogen bidden. Het werk van
Renout werd niet op prijs gesteld. `Laat hem er niet uit!'


                AD-verslaggever opgesloten in grootste moskee van Parijs


De ene vrouw draagt jeans, de ander heeft rode lippenstift op. Maar allemaal
dragen ze een hoofddoek en zijn ze vastbesloten. ,,Wij vrouwen zijn in onze
eigen moskee verbannen naar de kelder!'' roept een jonge moslima. ,,Alleen daar
mogen we nog bidden. Dat is toch ongelooflijk? Dit is dé moskee van Frankrijk.''

Ze steekt met andere vrouwen de straat over en loopt de Grote Moskee van Parijs
binnen: een enorm complex met een minaret van 26 meter. Eenmaal binnen worden de
vrouwen geduwd, geslagen en weggetrokken. Ze zetten het op een hollen naar de
ingang van de gebedszaal. Een man schreeuwt: ,,Sluit de deuren! Snel, doe ze
dicht!''

De vrouwen rollen kleedjes uit voor de deur. ,,Als we er niet in mogen, bidden
we hier wel!'' Zo'n dertig mannen gaan om ze heen staan, blokkeren de deuren,
proberen de kleedjes weg te trekken en beginnen aan de vrouwen te trekken. ,,We
zijn hier in Frankrijk! Wij zijn gewone burgers net als mannen!'' roept een
vrouw, geknield op haar kleed. Een man schreeuwt terug: ,,Jullie zijn geen
moslims. Jullie zijn een stelletje hoeren!''

Het Franse collectief `Vrouwen in de Moskee' voert al wekenlang actie tegen de
`verbanning' naar de kelder. Ze zijn slachtoffer van een ontwikkeling die ook
elders in Europa zichtbaar is: moskeeën worden geleid door buitenlandse imams,
die strenger in de leer staan dan hun voorgangers. ,,De imam heeft een
buitenlandse visie meegenomen: dat mannen en vrouwen niet samen mogen bidden,''
zegt woordvoerster Hanane Karimi. ,,Maar we wonen in Frankrijk!''

In de moskee duwt één van de vrouwen plotseling een deur open en dringt alsnog
de gebedszaal in. Het leidt tot een vechtpartij. Mannen achter de deur, in de
gebedszaal, springen op de vrouw die naar binnen is gegaan en duwen haar op de
grond. Er wordt flink gevochten.


                Wat doet u hier?

Dan staat plots een man in een zwart pak voor me. ,,En wat doet u hier?'' roept
hij. Ik leg uit dat ik journalist ben. Daar heeft hij geen boodschap aan. ,,U
heeft geen toestemming hier te zijn als journalist,'' zegt hij en hij vertelt me
dat ik mee moet.

Ik zeg nog dat ik bij de gebedszaal wil blijven, maar de man neemt me hardhandig
bij mijn arm en dirigeert me naar een kamertje. ,,Blijf zitten!'' spreekt hij
mij bits toe. ,,Laat hem er niet uit,'' zegt hij tegen een imam achter één van
de bureaus. ,,We bellen de politie zodat die hem kunnen meenemen.'' En dan gaat
de deur dicht.

Een uur lang moet ik in het hokje blijven zitten, omringd door planken vol
boeken en korangeschriften. De imam die me moet `bewaken', werkt zwijgend door.
Er komt nog een man bij zitten, die alleen maar zwijgend naar zijn telefoon
kijkt.

En dan, na 1 uur, gaat de deur plotseling open: een opgetrommelde politieagent
komt de kamer binnen. Hij vraagt wat er is gebeurd. Ik leg de situatie uit, de
agent maakt aantekeningen. Ik mag de kamer verlaten. ,,Ik zal er een aantekening
van maken,'' zegt de agent slechts. De moskee heeft geen aangifte tegen me
gedaan. Ik besluit dat evenmin te doen.

Buiten staan Hanane Karimi en de andere vrouwen nog. In mijn afwezigheid is het
flink misgegaan. ,,Een man die ons hielp, is mishandeld,'' aldus één van de
moslima's. ,,Tien mannen hebben hem afgeranseld. Ook zijn vrouw werd aangevallen
en geslagen.''


                Bibbert

De vrouw bibbert nog. ,,We willen bidden in onze moskee en we worden met geweld
weggejaagd. Ongelooflijk...'' Ze zucht. ,,Maar we zullen terugkomen.''

Hanane Karimi doet later die dag wél aangifte bij de politie, wegens
mishandeling. Eenmaal thuis ontvangt ze via Facebook ernstige dreigementen. ,,Ze
zullen wel afkomstig zijn van de mannen die ons in de moskee hebben aangepakt.''

Wij vrouwen zijn in onze eigen moskee verbannen naar de kelder! -Een jonge
Parijse moslima

LOAD-DATE: 22 December 2013

LANGUAGE: DUTCH; NEDERLANDS

GRAPHIC: § De Grote Moskee in Parijs, waar vrouwen niet meer bij hun mannen
mogen bidden. Foto AFP |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                               2 of 114 DOCUMENTS



                              AD/Algemeen Dagblad

                           19 december 2013 donderdag

Pimpelpaars

SECTION: Algemeen - Nieuwsdienst; Blz. 16

LENGTH: 382 woorden


Nergens kom je als officier van justitie meer de `gewone burger' tegen dan bij
het kantongerecht. Want voor overtredingen hoef je - in tegenstelling tot bij de
meeste misdrijven - nooit `boos opzet' te hebben. Alleen al het constateren van
de verboden gedraging, zoals bijvoorbeeld wildplassen en te hard, zonder
rijbewijs of onverzekerd autorijden is voldoende.

De rechter van vandaag heeft, net als veel van zijn collega's, zo zijn
stokpaardjes. Eén ervan is te hard rijden door de bebouwde kom, waaraan hij een
bloedhekel heeft.

De eerste jongen die binnen komt, zal daar snel achter komen.

,,Jij vond het nodig je scooter op te voeren?  vraagt hij de jongeman achter het
hekje.

,,Ja, want hij ging niet snel genoeg. Soms werd ik bergaf zelfs ingehaald door
van die suffe fietsers!  De jongen grijnst.

,,Dus dáárom ging jij veel te hard en ook nog zonder helm door de bebouwde kom,
waar voetgangers en fietsers veilig aan het verkeer moeten kunnen deelnemen?
Zijn volume is nog normaal, maar de toon gevaarlijk scherp. Ik zie dat hij
blosjes op zijn wangen krijgt. De verdachte heeft niks door.

,,Ja. Het was wel vet om soms zelfs harder te gaan dan een auto!  Oei. De jongen
heeft net zijn eigen graf gegraven, getuige de pimpelpaarse kleur die nu op de
wangen van onze Edelachtbare verschijnt.

,,Heb jij enig idee hoeveel doden er jaarlijks vallen door mannetjes die net als
jij de snelheidsregels aan hun laars lappen?

Naarmate zijn wangen meer purper kleuren, spreekt hij zijn woorden vinniger uit.

Nog voordat de verbaasde verdachte kan antwoorden, vervolgt de rechter met luide
stem: ,,En weet jij hoeveel mensen elk jaar moeten revalideren in een kliniek
omdat ze door een hardrijder zijn aangereden?  De jongen is nu zelf vuurrood en
probeert een antwoord te stamelen.

,,Als ik jou nu vraag om van vier hoog voor mij uit het raam te springen, zou je
dat dan doen?  vervolgt de rechter meedogenloos. De jongen kijkt hem nu met open
mond aan voordat hij uiteindelijk mompelt: ,,Euh... nee.

,,Waarom rijd jij dan met zo'n idiote snelheid op een scooter zonder helm? Als
je dan valt, is het effect zo ongeveer hetzelfde!

,,Sorry,'' zegt de jongen, nauwelijks hoorbaar.

Aan deze verbale oorvijgen heb ik niets meer toe tevoegen.

Te hard rijden, deze rechter heefter een bloed-hekel aan

LOAD-DATE: 18 December 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                               3 of 114 DOCUMENTS



                              AD/Algemeen Dagblad

                            17 december 2013 dinsdag

Help eigen mensen

SECTION: Service; Blz. 20

LENGTH: 676 woorden


Open grenzen

Help eigen mensen

`Komst Roemenen op feiten beoordelen' (Opinie 14-12). De keuze voor een Europees
beleid is de burger opgedrongen. Onderzoeken wijzen uit dat het merendeel van
die burgers hier niet achterstaat en uit de geldverslindende EU wil stappen.
Natuurlijk zeggen Roemenen en Bulgaren met foute bedoelingen niet dat ze naar
Nederland komen. Zij weten dat er anders restricties komen. De verschillen
tussen de Europese landen zijn te groot. Derhalve is het niet goed dat mensen
uit armere landen hier komen werken en gebruik (en misbruik) maken van de
mogelijkheden die hier zijn. We hebben veel werkloze jongeren en ook ouderen
worden vaker aan de kant geschoven. Help onze eigen mensen aan werk. Pas dan kan
de economie aantrekken en ook mogelijkheden bieden voor mensen uit andere
landen.

Piet Jan Moesbergen, Leusden.

Open grenzen II

Tijd voor referendum

Vanaf 1 januari zijn er voor Roemenen en Bulgaren geen beperkingen meer om zich
in Nederland te vestigen. Omdat zij hier meer verdienen dan in eigen land, zal
dit de zoveelste volksverhuizing op gang brengen. De komst van Polen en anderen
heeft dat eerder aangetoond. Democratie is een groot goed, maar zonder referenda
is er geen volwaardige democratie. Onze `volksvertegenwoordigers'
vertegenwoordigen te vaak niet het volk, dat heeft het eerste (en laatste)
landelijke referendum in 2005 overduidelijk bewezen. Toen kon er worden gestemd
over de EU-grondwet. Twee derde van het volk stemde tegen, terwijl twee derde
van de Tweede-Kamerleden voorstemde. Zonder referenda blijft de politiek een
hobby voor eigenzinnige politici, een hobby die door veel burgers wordt ervaren
als een nachtmerrie. Referenda geven het laatste woord aan de meerderheid, dat
is ware democratie.

G. Gezelle, Houten.

Open grenzen III

Geld stinkt niet

Mooi dat de verslaggever van het AD zeker meent te weten dat het wel zal
meevallen met de massale komst van Roemenen en Bulgaren naar dit land. (AD
14-12). Ze zouden liever naar Spanje of Italië gaan. Het blijft een feit dat
onze uitkeringen hoger zijn, maar dat zal wel weer enkel door populistische
politici worden gezegd. Pechtold, Rutte en Brussel denken ook dat het wel mee
zal vallen. Dus blijft het wonderlijk dat eerder toch zo veel immigranten voor
het koude Nederland kozen. Ondanks veel kritiek over discriminatie blijven ze
hier. Geld stinkt immers niet.

K. van den Berg, Rotterdam.

Open grenzen IV

Arbeider krijgt schuld

De te verwachten toestroom aan Polen, Bulgaren en Roemenen wordt met dezelfde
leugens goedgepraat als waarmee men eerder de Turken binnenhaalde. De
Nederlandse arbeider zou te lui zijn en geen vuile handen willen maken. De
Turken zijn inmiddels geïntegreerd en werken volgens de cao. Dus is het nu de
beurt aan een ander volk om te worden uitgebuit. Gek dat de verwijten altijd de
arbeider treffen. Je leest nooit over lui kantoor- of ziekenhuispersoneel met
angst voor vieze handen.

A. Hobbel, Spijkenisse.

Open grenzen V

Bulgaren komen niet

Ik verbaas mij over de zinloze discussie en de ondoordachte reacties over
Bulgaren die massaal naar Nederland komen. Bulgaren zijn echte familiemensen,
zij zullen niet snel naar dit land verhuizen. Zeker niet massaal.

Henk Spelt, Harderwijk.

Open grenzen VI

Ze komen, massaal

Onlangs hoorde ik hoe bij de Action vier Roemeense mannen van middelbare
leeftijd om werk vroegen. Onze studerende zoon probeert in het weekend wat bij
te verdienen. Maar sinds kort is hij niet meer nodig. Zijn plek is ingenomen
door Polen. Wie heeft voordeel van deze migratie-arbeiders? Juist, de
uitzendbureaus en de werkgevers. Maar de kleine man betaalt de rekening met nóg
meer werkloosheid en armoede. Wie komen er straks? Oekraïners? Syriërs?
Afrikanen? Arbeidsmigratie vormt wereldwijd een van de grootste problemen. Reken
er maar op dat dit alleen nog zal toenemen. Daar lijkt op het eerste gezicht
niks mis mee, maar het is de vraag of de `gewone man' er baat bij heeft. Voor
wie als gevolg van arbeidsmigratie werkloos wordt, geldt dat in elk geval niet.

R. Plasschaert, Baarle-Nassau.

LOAD-DATE: 16 December 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                               4 of 114 DOCUMENTS



                              AD/Algemeen Dagblad

                            16 december 2013 maandag

Van mij geen cent meer voor de voedselbank

SECTION: Service; Blz. 17

LENGTH: 454 woorden


Vuurwerk

Van mij geen cent meer voor de voedselbank

`Vuurwerk bij voedselbank' (AD 14-12). Denk eens aan al die mensen die zelf geen
vuurwerk aanschaffen. Ze zijn tegen verspilling, denken aan het milieu en willen
geen overlast veroorzaken. Het uitgespaarde geld schenken ze, net als ik, aan de
voedselbank. Zij willen zo de allerarmsten van een goed voedselpakket voorzien.
Heeft de bedenker van dit initiatief niet door dat al deze mensen, ik ook, nooit
meer een cent aan de voedselbank geven door deze actie.

Jan de Wit, Den Haag.

Deurwaarder

Goed dat Bep dit niet mee hoeft te maken

`Ook deurwaarder stond bij overleden Bep aan de deur' (AD 14-12). Ongelooflijk
triest. Hieraan kan je zien hoe harteloos gemeenten met hun burgers omgaan. Geen
reactie? Dan nemen we je AOW in beslag. Wij, als gemeente, hebben recht op dat
geld. Punt uit. Hoe zij dan rond had moeten komen, interesseert kennelijk
niemand. Gelukkig heeft die vrouw dat niet meer mee hoeven te maken.

Annemarie Scharleman, Barendrecht.

Zorgpremie

Blij met een dooie mus

Hoera, de premies van de zorgverzekering voor 2014 worden verlaagd. Het eigen
risico wordt maar met 10 euro verhoogd tot 360 euro per jaar. Helaas, de gewone
man schiet er helemaal niets mee op. De zorgtoeslag wordt fors verlaagd en er
moet al met al dus meer betaald worden. Dit noemt men ook wel mensen blij maken
met een dooie mus.

Frans Schimmer, Etten-Leur.

Studieschuld

100 euro aflossen vergt echt geen superbaan

Student Bram Zonderland (AD 12-12), maak je niet zo'n zorgen over dat
leenstelsel. Zelfs wanneer je alles zou lenen, hoef je nog geen 100 euro per
maand af te lossen. Het lijkt mij niet dat je daar zo'n superbaan voor hoeft te
zoeken.

J. van Vuuren, Zoetermeer.

Kaartjescontrole

Buschauffeur liet mensen vrij reizen

Bij politiecontroles rond Gouda tijdens de traditionele Kaarsjesavond afgelopen
vrijdagavond, werden 34 treinen en 59 bussen gecontroleerd. Tientallen mensen
kregen een bekeuring voor het reizen zonder geldig vervoersbewijs. Mijn vriend
en ik stapten die avond in Oudewater in de bus. Ik gebruikte mijn ov-chipkaart,
mijn vriend wilde contant betalen. Van de chauffeur mocht hij echter zonder
kaartje te kopen doorlopen. Ook de vier mensen die na ons instapten, mochten
reizen zonder te betalen. Wat zou er zijn gebeurd als zij allen gecontroleerd
waren?

J. Bode, Oudewater.

Palestijnen

Uitdelen houdt niet op

De Europese belastingbetaler betaalt de lonen van duizenden Palestijnse
ambtenaren die al 6 jaar lang niet werken. Tot die conclusie komt de Europese
Rekenkamer. Het zomaar geld uitdelen aan het buitenland begint extreme vormen
aan te nemen. Het wordt tijd dat politici aansprakelijk worden gesteld voor hun
onkunde.

Piet Blokzijl, Nieuwegein.

LOAD-DATE: 15 December 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                               5 of 114 DOCUMENTS



                              AD/Algemeen Dagblad

                           12 december 2013 donderdag

Gewone Rus betaalt de droom van Poetin

BYLINE: Carl Mureau

SECTION: Algemeen - Nieuwsdienst; Blz. 21

LENGTH: 585 woorden


Over een kleine 2 maanden beginnen de Winterspelen in Sotsji. Terwijl duizenden
sporters wereldwijd strijden voor een olympisch ticket, belichten twee
filmmakers de schaduwzijde van deze Spelen. De teneur: voor Poetins feestje moet
alles wijken.


                Kritische documentaires tonen schaduwzijde Winterspelen

amsterdam | Gastarbeiders die compleet worden uitgeknepen, burgers die hun huis
kwijtraken zonder compensatie, een aannemer die corruptie hekelt en Rusland
ontvlucht, een milieuactivist die zijn leven niet zeker is. Die beelden blijven
op je netvlies branden na het zien van twee verse documentaires over Sotsji
2014.

,,Wie straks naar de Spelen gaat, is onderdeel van Poetins droom,'' vertelt de
Nederlandse regisseur Hans Pool. ,,De Russen zijn geweldig, maar het land is
niet oké. De Spelen zijn een feestje van de rijke Russen en de onderkant van de
samenleving betaalt de rekening.''


                Keihard

Pool maakt die boodschap schrijnend zichtbaar in zijn film Poetins Olympische
Droom, vanaf vandaag te zien in Nederlandse filmhuizen. Pools Russische collega
Alexander Gentelev deed iets vergelijkbaars, onder de titel Putin's Games. De
twee films maken keihard duidelijk dat aan het sporten in Sotsji een zwarte
schaduwzijde kleeft.

Corruptie leidde ertoe dat deze Spelen de duurste ooit worden. Ze kosten zo'n 50
miljard dollar, ofwel 37 miljard euro. In de documentaires vertelt de Russische
aannemer Valeri Morozov hoe de corruptie in zijn werk gaat. Hij doet zijn
verhaal wel vanuit Londen. Daar is hij heen gevlucht, want in zijn thuisland
loopt zijn leven gevaar.

Al die nieuwe stadions, wegen en skipistes zijn niet zo duur geworden, doordat
de werklui hoge lonen eisten. Vroeger diende Sotsji nog als kuuroord voor de
arbeiders uit alle uithoeken van de Sovjet-Unie. Ze werden, op kosten van de
vakbonden, vertroeteld in dit subtropische paradijs aan de Zwarte Zee. Nu komen
ze opnieuw uit alle windstreken, maar ze moeten werken tot ze erbij neervallen.
Pool: ,,Vroeger werd goed voor ze gezorgd, nu worden ze totaal uitgezogen.''

Omdat onderweg veel geld aan strijkstokken blijft hangen, krijgen de duizenden
bouwvakkers niet of nauwelijks uitbetaald. Regisseur Pool laat zien dat niet
alleen deze arbeiders hiervan de dupe zijn, maar bijvoorbeeld ook hun huisbazin.
Die krijgt geen huurpenningen, maar moet wel een stevige hypotheek betalen. Uit
medelijden zie je haar nog wel koken voor haar gasten. ,,Maar ze vertelde ons
dat ze 's avonds huilt van wanhoop,'' aldus Pool. ,,En zij was niet de enige.''


                Zware tol

De stadions zullen straks prima in orde zijn, het transport zal deugen en zelfs
vanaf de peperdure skischans zullen olympische springers schitteren. Maar deze
Winterspelen eisen wel een zware tol. Niet alleen mensen zijn uitgebuit, of
botweg op straat gezet, ook flora en fauna hebben te lijden gehad. Wie
protesteert, belandt op een dag in de berm, omdat de remmen van zijn motor zijn
doorgesneden.

Het was niet makkelijk te filmen, melden beide regisseurs. ,,Je krijgt te maken
met een duistere wereld van tegenwerking,'' vertelt Pool, die vier reizen naar
de Zwarte Zee moest maken om zijn materiaal te vergaren. De Spelen zullen
doorgaan, niemand mag Poetins feestje bederven. Dat de schaatsers, skiërs,
bobbers en shorttrackers naar Sotsji gaan, is logisch, vindt ook Pool. ,,Het is
ook hun olympische droom, net als van Poetin. Maar wees kritisch. Doe je mond
open. De gewone man, die nu het gelag betaalt, ziet dat zeker als steun.''

LOAD-DATE: 11 December 2013

LANGUAGE: DUTCH; NEDERLANDS

GRAPHIC: ¶ President Vladimir Poetin met de olympische vlam. `Niemand mag
Poetins feestje bederven.' Foto EPA/YURI KOCHETKOV | § Hans Pool, regisseur van
de documentaire Poetins Olympische Droom. FOTO Twitter |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                               6 of 114 DOCUMENTS



                              AD/Algemeen Dagblad

                           12 december 2013 donderdag

Koning bewijst Mandela laatste eer

SECTION: Algemeen - Nieuwsdienst; Blz. 12

LENGTH: 246 woorden


PRETORIA | Duizenden `gewone' Zuid-Afrikanen en tal van
hoogwaardigheidsbekleders liepen gisteren in Pretoria langs de baar van Nelson
Mandela om afscheid van hem te nemen.

De op 95-jarige leeftijd overleden strijder tegen apartheid en oud-president
ligt sinds gisteren opgebaard in het Uniegebouw van de regering van Zuid-Afrika
in Pretoria. Als eersten mochten familieleden en buitenlandse staatsgasten bij
de doodskist komen. Onder hen koning Willem-Alexander. Ook andere prominenten,
zoals de Zuid-Afrikaanse president Jacob Zuma en U2-zanger Bono, bewezen de
laatste eer. In de middag kregen ook gewone burgers toegang. In de ochtend was
de kist met het lichaam van `Madiba', gedrapeerd in een Zuid-Afrikaanse vlag, in
konvooi van het militair hospitaal van Pretoria naar het Uniegebouw gereden.
Langs de kant van de weg stonden duizenden Zuid-Afrikanen hem toe te juichen.
Ook werd er gedanst en gezongen, zoals eerder ook bij de herdenkingsdienst
dinsdag in het stadion in Johannesburg. Mandela's kist staat in een tijdelijke
mahoniehouten open ombouw. Zijn hoofd en schouders zijn zichtbaar achter glas.
Mandela ligt nog 2 dagen opgebaard en wordt aan het eind van de dag
teruggebracht naar het militair ziekenhuis. Na de 3 dagen zal zijn lichaam naar
de provincie Oostkaap worden gevlogen, waar Mandela in het dorpje Qunu - waar
hij opgroeide - in het familiegraf wordt bijgezet. Voor deze staatsbegrafenis
zondag worden tienduizenden belangstellenden verwacht. Foto epa

LOAD-DATE: 11 December 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                               7 of 114 DOCUMENTS



                              AD/Algemeen Dagblad

                           11 december 2013 woensdag

Burgerinitiatieven

SECTION: Algemeen - Nieuwsdienst; Blz. 17

LENGTH: 783 woorden


den haag | Politici hebben de mond vol van betrokken burgers. Met het
burgerinitatief zou de afstand tussen volk en Tweede Kamer kleiner worden.
Gisteren werd het zoveelste ingediend. Maar nog nooit leidde zo'n initiatief tot
een wetswijziging. ,,Het is ontzettend gênant.  dAVID bREMMER en dEBORAH
jONGEJAN


                `Er wordt niet serieus mee omgegaan'


,,Fantastisch dat we hier als gewone burgers iets bij u kunnen indienen,'' zegt
Peter Althuizen, een Haagse leraar Latijn en Grieks, enthousiast. In een
mini-klaslokaal, speciaal neergezet tegenover het Tweede Kamergebouw, luistert
een tiental parlementariërs naar de nieuwste indiener van een burgerinitiatief.

Althuizen wil een einde aan `plofklassen': de Kamer moet een maximum van 24
leerlingen per klas invoeren. Ruim 42.000 mensen hebben hun handtekening onder
het idee gezet.

Ondanks die grote steun is de kans miniem, dat dit initiatief daadwerkelijk
leidt tot een nieuwe wet. Het kabinet heeft bij voorbaat al gezegd dat het niets
voelt voor een wettelijk maximum.

Sinds het burgerinitiatief is ingevoerd in 2006, zijn er zeventien ingediend,
maar slechts zes zijn tot nu toe behandeld in de Tweede Kamer. Daarnaast zijn er
48 onderwerpen aangemeld, maar nooit officieel ingediend. De initiatiefnemers
konden niet aan de benodigde 40.000 handtekeningen komen of ambtenaren
waarschuwden dat het onhaalbaar zou zijn.

Het grootste deel van de initiatieven wordt beleefd terzijde geschoven, omdat
het onderwerp de afgelopen 2 jaar al is besproken door de Kamer. ,,Een oliedomme
regel,'' zegt onderzoeker Rense Bos van het Instituut Maatschappelijke
Innovatie, dat vorig jaar de initiatieven evalueerde. ,,Elk onderwerp is wel een
keer ter sprake geweest in de Kamer.''

Bos sprak in zijn onderzoek met initiatiefnemers, die veelal teleurgesteld
waren. ,,Het is ontzettend gênant. Mensen hebben er maandenlang werk aan om
handtekeningen te verzamelen en verwachten dat ze op zijn minst in de Kamer
mogen spreken over hun onderwerp. Maar ze staan in een hal en worden vriendelijk
bedankt. Er wordt niet serieus mee omgegaan.''

Ook het Kamerlid dat in 2003 met een motie het burgerinitiatief mogelijk maakte,
PvdA'er Niesco Dubbelboer, is ontevreden. Hij pleit ervoor de regels minder
strikt te hanteren, zodat burgers hun onderwerpen eerder op de Kameragenda
krijgen. ,,Doel is om een sterk volkssentiment naar de Tweede Kamer te brengen
en een debat te voeren met mensen die zich voor een onderwerp met hart en ziel
hebben ingezet. Dat gebeurt nu zelden.''

Onderzoeker Bos: ,,De kloof tussen politiek en burgers wordt juist groter. Het
initiatief heeft alleen invloed op Kamerleden als de media het oppikken.''

VVD-Kamerlid Helma Neppérus, voorzitter van de commissie die de
burgerinitiatieven behandeld, vindt het best meevallen: ,,We proberen op elk
initiatief altijd een reactie van de verantwoordelijke minister te krijgen. Maar
het blijft lastig, want indieners krijgen lang niet altijd hun zin.''

Leraar Althuizen laat zich niet afschrikken: ,,We accepteren niet dat dit idee
in lades verdwijnt.''


                Drie indieners, met wisselend succes

`De kloof tussen politiek en burgers wordt juist groter'

Willem van den Oetelaar, bestuurslid en oud- voorzitter van Clean Air Nederland.
,,Wij waren in 2006 als Clean Air Nederland de eerste die van het
burgerinitiatief gebruikmaakten. In no time haalden we 62.000 handtekeningen op
tegen roken in de horeca. Terugkijkend zeg ik: als politiek instrument heb je er
niets aan. Wanneer de Tweede Kamer het niet op de agenda wil hebben, verzinnen
ze wel iets. Het heeft ons veel publiciteit opgeleverd. En de invoering van het
rookverbod in de horeca werd versneld.

Diana Uitdenbogerd, haalde in 2010 ruim 71.000 handtekeningen op voor betere
diagnose en behandeling van Lyme. ,,Ik heb in 2007 de tekenbeetziekte Lyme
opgelopen, een chronische infectieziekte waarvoor lange tijd nauwelijks aandacht
is geweest bij politiek Den Haag. Na mijn burgerinitiatief kwam er een advies
van de Gezondheidsraad. Inmiddels gaat het beleid voor twee van onze
oorspronkelijke acht petitiepunten in de goede richting. Zo is de voorlichting
over Lyme nu veel beter. Maar we zijn er nog niet.''

Oer-Hagenees Henk Bres, wilde in 2011 pedofielenvereniging Martijn verbieden via
een burgerinitiatief. Hij haalde 72.000 handtekeningen op. ,,Hoewel het
eindresultaat een beetje teleurstellend is, de pedoclub Martijn bestaat nog
steeds, hebben we voor veel ophef gezorgd. Ik denk dat 80 procent van de
Kamerleden achter me stond. Niet zo gek, want iedereen is tegen seks met
kinderen. Helaas besliste het gerechtshof dat Martijn toch mag blijven bestaan.
Ik ga door met het pleiten voor een verbod.''

LOAD-DATE: 10 December 2013

LANGUAGE: DUTCH; NEDERLANDS

GRAPHIC: § Het burgerinitiatief Stop Fout Vlees in 2007, tegen de bio-industrie,
kreeg steun van Georgina Verbaan en Marianne Thieme. Foto ANP |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                               8 of 114 DOCUMENTS



                              AD/Algemeen Dagblad

                            9 december 2013 maandag

`Reken maar dat ze komen'

BYLINE: Deborah Jongejan

SECTION: Algemeen - Nieuwsdienst; Blz. 6

LENGTH: 760 woorden


DEN HAAG | Over 3 weken gaan de grenzen definitief open voor Bulgaren en
Roemenen. Minister Asscher spreekt vandaag in Brussel met zijn Europese
collega's om de misstanden en overlast van Oost-Europese werknemers aan te
pakken. Waarom is Nederland zo laat wakker geworden?


                Grenzen open voor Bulgaren en Roemenen, problemen laat erkend


Reken maar dat de Bulgaren en Roemenen naar ons land komen, zegt de Rotterdamse
wethouder Hamit Karakus. Sinds hij dit voorjaar Bulgarije en Roemenië bezocht,
twijfelt hij daar geen moment meer aan.

,,Ik probeerde ze daar te waarschuwen. Ik zei: Bij ons word je uitgebuit. Je
verdient 5 euro per uur, terwijl een ander voor hetzelfde werk 8 euro krijgt. Ze
zeiden: `Waar kan ik tekenen? Wij verdienen 50 cent'. Ik zei: Je moet met z'n
tienen in een huis wonen. Maar daar slapen mensen op straat. Zolang daar armoede
is, komen ze naar ons toe.''

Ook het Centraal Planbureau berekende eerder een forse instroom van Bulgaarse en
Roemeense werknemers: oplopend tot 20.000 per jaar. Hun komst is een direct
gevolg van de afspraak dat werknemers overal in Europa mogen werken. Nederland
heeft het zo lang mogelijk geprobeerd uit te stellen, maar vanaf 1 januari
worden de blokkades definitief opgeheven.

We mogen onze ogen niet sluiten voor de nadelen van de open grenzen, vindt
minister Lodewijk Asscher van Sociale Zaken. ,,Arbeidsmigranten die werken onder
erbarmelijke omstandigheden tegen belachelijke lonen, die te veel betalen voor
een slechte woonruimte en meer uren moeten maken dan ze betaald krijgen; het
zijn onacceptabele situaties die leiden tot onacceptabele overlast.''

Dat de toetreding van Bulgarije en Roemenië, en eerder andere Oost-Europese
landen, binnenlandse problemen veroorzaakt, is pas laat doorgedrongen in Den
Haag. Het tweede kabinet-Kok stelde dat de uitbreiding van de Europese Unie (EU)
nauwelijks gevolgen zou hebben.


                Onderschat

In 2004, toen onder meer Polen toetrad tot de EU, ging het rijk ervan uit dat
jaarlijks zo'n 8000 Midden- en Oost-Europeanen naar Nederland zouden komen. Het
werden er in totaal zo'n 200.000. Nederland heeft het onderschat, concludeerde
een onderzoekscommissie van de Tweede Kamer twee jaar geleden.

,,De problemen werden ontkend. Niemand had er last van,'' zegt Karakus, die al
jaren tegen de misstanden strijdt. ,,Henk Kamp was in 2010 de eerste minister
die tegen me zei: Je hebt absoluut een punt, wat kan ik voor je doen?''

Het had allemaal anders kunnen lopen, zegt oud-minister Gerd Leers van
Vreemdelingenzaken. ,,In Europa is afgesproken dat Bulgarije en Roemenië vanaf 1
januari mogen toetreden, maar dat is domme datumfixatie. We hadden afspraken
moeten maken over het rechtssysteem en de aanpak van fraude, maar dat is
onvoldoende gebeurd. Nederland had in 2005 kunnen zeggen: dit moeten we niet
doen.''

In 2005 besloot de Tweede Kamer dat Bulgarije en Roemenië mochten toetreden tot
de EU. De Nederlandse bevolking heeft dan net de Europese grondwet afgewezen,
maar diverse partijen vonden dat Bulgarije en Roemenië daar niet onder mogen
lijden. Alleen het CDA en de SP waren tegen. Het Kamerdebat ging nauwelijks over
uitbuiting, oneerlijke concurrentie of overlast.

Nota bene CDA-minister Ben Bot van Buitenlandse Zaken verdedigde de toetreding.
In 2005 zag de wereld er ietsje anders uit. Een jaar eerder waren al tien landen
toegetreden, waaronder Polen, Hongarije en Tsjechië. Ook Bulgarije en Roemenië
haalde Europa graag uit de invloedssfeer van Rusland. Bot vond het eerlijk dat
de landen die hadden gezucht onder de invloed van de Sovjet-Unie nu alle kansen
kregen.


                Koopmansgeest

,,Ik sta er nog steeds achter,'' zegt de oud-minister. ,,Het vrije verkeer van
werknemers is nu eenmaal een van de grondbeginselen van de EU. Ik vind het
benepen koopmansgeest van Nederland.''

VVD-Europarlementariër Hans van Baalen wijst op de voordelen van de vrije markt.
,,In Roemenië en Bulgarije zijn ongeveer driehonderd Nederlandse bedrijven
actief. Als onze economie aantrekt hebben we arbeidsmigranten weer hard nodig.''

Dit alles staat echter ver af van de problemen die gewone burgers ervaren, merkt
wethouder Karakus. Hij is blij dat zijn partijgenoot Asscher nu in Brussel
afspraken maakt, maar hij heeft meer wensen. ,,Zorg voor een betere registratie
van nieuwkomers, maak werkgevers verantwoordelijk voor goede huisvesting en zorg
dat migranten Nederlands leren.''

Oost-Europeanen verwachtte het rijk in 2004, het werden er 200.000.

Roemenen en Bulgaren zullen jaarlijks naar ons land komen, zegt het CPB.

LOAD-DATE: 8 December 2013

LANGUAGE: DUTCH; NEDERLANDS

GRAPHIC: ¶ De Bulgaarse gemeenschap in Nederland kwam vorig jaar op voor gelijke
rechten en protesteerde tegen Geert Wilders. foto Novum/jim hoogendorp |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                               9 of 114 DOCUMENTS



                              AD/Algemeen Dagblad

                            4 december 2013 woensdag

Het moet uit de lengte of uit de breedte komen

SECTION: Service; Blz. 25

LENGTH: 584 woorden


Wegenbelasting

Het moet uit de lengte of uit de breedte komen

`De verhoudingen zijn zoek' (Brieven 3-12). Na het lezen van enkele opvattingen
over wegenbelasting voor zuinige auto's ben ik ook tot een vervelende conclusie
gekomen: in dit land kun je nergens meer van uitgaan. 3 jaar geleden maakte ik
een bewuste, door de regering aangemoedigde keuze voor een energiezuinige auto
op diesel. Vanaf januari 2014 mag ik weer belasting gaan betalen. De hoogte van
het bedrag baart mij echter zorgen. Dit raakt direct mijn koopkracht. Is dit wat
de regering wil bereiken? Ik geloof niet dat dit de juiste weg is. De
verhoudingen zijn inderdaad zoek. Het komt bij Jan Modaal toch uit de lengte of
uit de breedte. Ik kan mijn geld immers ook maar één keer uitgeven. Goed
beleid...

M. Stoop, Brielle.

Discriminatie.

Zap liever weg zodra Gordon in beeld komt

Natuurlijk maakt Gordon iedereen belachelijk, zoals een briefschrijver gisteren
al opmerkte. Zo is die man nu eenmaal. We kijken toch uit vrije wil naar dat
tv-programma? Pak je afstandsbediening als je het niet leuk vindt. Iedereen
heeft tientallen tv-kanalen om uit te kiezen. Is het dan nodig om er zo'n ophef
over te maken? Het is maar een klein, miezerig mannetje hoor. Maak je niet druk.
Gordon doet tegenover een Nederlander hetzelfde als tegen welke buitenlander dan
ook. Kom dus niet aan met discriminatie. Het is beledigen, in de meest
uitgebreide zin van het woord. Gewoon niet kijken dus.

Arend van Dijk, Maassluis.

Larsen

Wat doet de man fout?

Zaterdag heb ik het artikel over Bjorn Larsen en de PVV gelezen. Nergens heb ik
kunnen vinden wat deze man fout heeft gedaan, terwijl het stuk gebracht wordt
alsof er heel wat mis is met Larsen. Hij wil niet alle vragen van de auteur
beantwoorden. Alsof andere politieke partijen zo openlijk en oprecht zijn. De
auteur snapt niet hoe Larsens bedrijf in elkaar steekt. Ook wordt hem niet
duidelijk waar Larsen binnen de PVV mee bezig is. Tja, dan móét Larsen wel een
spion van de Mossad of de CIA zijn.

A.J. Doornebal.

Ziektekosten

Verzekeraar te laat, of ik even snel wil betalen

Ik weet dat de ziektekosten te hoog zijn. En dat de bevolking vergrijst. Dus
moet je meer premie betalen. Maar het is toch te gek dat je, zoals in mijn
geval, al vanaf je 15de een hoge maandpremie betaalt en dat er dan toch mensen
zijn die onverzekerd misbruik maken van onze voorzieningen. Dat maakt me
furieus. Dan gebeurt het ook nog dat je op je 40ste voor het eerst ziek wordt en
in het ziekenhuis belandt. Daarna word je geconfronteerd met een medische
nasleep. Ben je eindelijk beter, dan krijg je voor meer dan 500 euro aan
rekeningen. Die moet ik binnen 2 weken betalen. Na wat telefoontjes bleek dat de
verzekeraar achterliep met het verwerken van de eigen bijdrage over 2012. Dat
mag ik nu snel oplossen. Ronduit asociaal. Geen wonder dat veel mensen hun
ziektekosten niet meer kunnen betalen.

T. Vermonden, Zwijndrecht.

Woningtaxatie

Steeds die willekeur

Elk jaar weer die strijd tegen de veel te hoge taxatie door de gemeente van mijn
woning. Complete willekeur. Het huis van mijn buurman ging een ton in waarde
omlaag. Mijn woning, die exact hetzelfde is, zakte slechts 2000 euro in waarde.
Volgend jaar ga ik zeker naar een WOZ-bureau. Gemeenten moeten eens fatsoenlijk
leren taxeren. Huurwaardeforfait en waterschapsbelasting worden immers ook over
die taxatiewaarde berekend. Kon ik mijn huis maar verkopen voor de
taxatiewaarde. Maar dat zal bij lange na niet lukken.

M. van Weerdenburg, Amsterdam.

LOAD-DATE: 3 December 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              10 of 114 DOCUMENTS



                              AD/Algemeen Dagblad

                           30 november 2013 zaterdag

`Hij is bijna een God'

BYLINE: hans klippus

SECTION: Sport Algemeen - Nieuwsbudget; Blz. 17

LENGTH: 857 woorden


ROTTERDAM | De Filipijnen zijn na de ramp die zeker aan meer dan 5000 mensen het
leven kostte en er voor zorgde dat meer dan een half miljoen dakloos raakte, in
rouw. Bokser Manny Pacquiao zorgde afgelopen weekeinde voor een welkome
afleiding door een WK-gevecht te winnen. Wie is deze volksheld, die niet alleen
zijn vuisten laat spreken, maar ook in het parlement zit, in films speelt en
optreedt als zanger?


                Volksheld Pacquiao wil met bokszeges Filipijnen hoop geven


Manny Pacquiao wilde al voor zijn gevecht om de wereldtitel tegen de Amerikaan
Brandon Rios het door tyfoon Haiyan verwoeste gebied bezoeken. Zijn komst zou
zeer op prijs zijn gesteld, maar zijn begeleiders praatten het idee toch uit het
hoofd van de bokser. Als Pacquiao ter plekke de ellende van zijn landgenoten had
aanschouwd, zou dat zijn focus op zijn aanstaande partij hebben verstoord, met
mogelijk een slechte afloop. En een nederlaag van hun boksheld zouden de
Filipijnen nóg dieper in de crisis hebben gedrukt.

Pacquiao (34) won vorige week zaterdag van Rios en droeg zijn overwinning
uiteraard op aan zijn getroffen landgenoten. Ook in het hart van het getroffen
gebied hadden de mensen, de meesten dakloos, op grote schermen massaal naar het
gevecht gekeken en hun kleine landgenoot hartstochtelijk toegejuicht. Het deed
voor heel even de misère vergeten. ,,Hij is bijna een God,'' zei
oud-wereldkampioen Lennox Lewis in 2009, toen Pacquiao door het blad Time in de
top-100 van de meest invloedrijke mensen ter wereld was gezet.

Hoewel hij inmiddels een zeer rijk man is - alleen voor zijn laatste gevecht
kreeg hij al een gage van 13 miljoen euro - wordt Pacquiao, bijgenaamd `Pacman',
in de Filipijnen nog steeds beschouwd als man van het gewone volk. Hij weet wat
het is om in armoede te leven. Pacquiao woonde als kind met zijn moeder en twee
broers in één kamertje. ,,We sliepen op dezelfde plek waar we kookten en aten,''
vertelde hij deze maand in een reportage in de Daily Telegraph.

Hij bokst vanaf zijn twaalfde, aangespoord door een oom. Pacquiao verdiende 100
pesos (1,60 euro) per gewonnen partij en gaf het geld aan zijn moeder. Het waren
zware tijden. Een vriend van Pacquiao, Eugene Barutag, overleed in de ring. Het
was voor anderen reden om met boksen te stoppen, niet voor Pacquiao. ,,Ik was
niet bang,'' legde hij uit. ,,Maar de dood van Eugene had wel invloed op me. Ik
wil niemand vermoorden in de ring en daarom doe ik het rustiger aan als ik zie
dat mijn tegenstander aan het einde van zijn krachten is.''

Hij groeide uit tot een van de succesvolste boksers in de historie, met 55
profzeges, waarvan 38 met knock-out en vijf nederlagen. Pacquiao, 1,69 meter
lang, was wereldkampioen in liefst acht verschillende gewichtsklassen. Zijn
partij tegen Oscar de la Hoya in 2008 leverde de een na hoogste recette aan
tv-inkomsten aller tijden op. Door zijn puntenzege op Rios in Macau heeft
Pacquiao nu weer de kampioensgordel van de WBO in het weltergewicht in zijn
bezit. Dat is voor velen een verrassing. De carrière van Pacquiao leek op zijn
einde te lopen nadat hij in 2012 twee partijen achter elkaar had verloren. Hij
kwam vervolgens bijna een jaar niet in de ring.


                Andere zaken

Emmanuel (`Manny') Dapidran Pacquiao heeft het ook druk met andere zaken dan
boksen. Alles wat hij doet, vinden de Filipijnen prachtig. Daarom speelde de
sportman in verscheidene films en tv-series, zong een aantal dvd's vol en sinds
drie jaar is hij lid van het parlement. Pacquiao wil president worden. Maar
zoals vaker met sportsterren is het geen zekerheid dat hij ook in de politiek
genoeg steun krijgt. Pacquiao verloor in 2007 zelfs ruim een verkiezing van één
opponent, in 2010 lukte het, in het district waar zijn vrouw werd geboren, hem
wel om een plek in het parlement te bemachtigen.

Pacquiao, vader van vier dochters, van wie de jongste Queen Elisabeth heet, is
niet van onbesproken gedrag. Hij werd na zijn twee recente nederlagen veelvuldig
aangetroffen in nachtclubs en gokgelegenheden en er waren sterke geruchten over
bemoeienissen met andere vrouwen dan zijn eigen echtgenote. Bokser Floyd
Mayweather jr., de best verdienende sportman in de wereld, beschuldigde Pacquiao
er meerdere malen van verboden middelen te gebruiken, maar daar zijn geen
bewijzen voor. Pacquiao diende op zijn beurt bij de rechtbank een klacht tegen
Mayweather in wegens smaad.

De bokswereld wacht al lang op `een gevecht van de eeuw' tussen de twee
topboksers, maar het is er nog steeds niet van gekomen. Mayweather eist dat
Pacquiao tot vlak voor de onderlinge partij bloedtesten ondergaat. De Filipijn
weigerde dat tot nu toe steeds. Vandaar dat Mayweather hem niet vertrouwt.
Pacquiao riep na zijn zege op Rios klaar te zijn voor een gevecht met
Mayweather. ,,Het is nu aan hem.''

Pacquiao maakte in elk geval duidelijk niet met boksen te stoppen en op sportief
gebied nog vol met ambities te zitten. ,,Ik voel me alsof ik twintig ben,'' zei
hij tegen de Daily Telegraph. De bokser vindt het ook een verplichting om door
te gaan voor zijn door de orkaan getroffen landgenoten. ,,Ik wil ze met mijn
overwinningen weer hoop geven.''

LOAD-DATE: 29 November 2013

LANGUAGE: DUTCH; NEDERLANDS

GRAPHIC: ¶ Manny Pacquiao viert - een week geleden - zijn wereldtitel na een
zege op Brandon Rios. Foto getty images |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              11 of 114 DOCUMENTS



                              AD/Algemeen Dagblad

                           20 november 2013 woensdag

Discriminatie treft ook Jan met de pet

SECTION: Service; Blz. 24

LENGTH: 193 woorden


Natuurlijk heeft Tonny van der Mee in `Ik heb een kleur en dat is verdacht' (AD
16-11) alle recht om zijn ervaringen in het licht van discriminatie te zien, al
wordt er alleen gekeken naar slechte ervaringen.

Het maakt me alleen boos. Boos omdat ik, die net als velen ben opgevoed met de
gedachte dat discriminatie fout is, weer word genegeerd. Wij worden ook
gediscrimineerd. Een tijd geleden solliciteerden twee mensen naar een functie,
een blank en een gekleurd iemand. Uiteindelijk werd de blanke sollicitant
gekozen. Toen dit werd meegedeeld, reageerde de ander met `dat zal wel zijn
omdat ik een kleurtje heb'. Wie discrimineert hier nou wie?

Intussen lijkt het hip voor intellectuelen als Kirsten van den Hul om te doen
alsof zij allochtonen als enigen begrijpen (`Opdonderen naar mijn eigen land',
AD 18-11). Ik zie het op Facebook ook: mensen die om het hardst roepen dat
Zwarte Piet moet veranderen. Deze mensen geven niet om de kwestie zelf, maar
willen zichzelf boven het gewone volk verheffen. Een gewoon volk dat soms
discrimineert, maar soms ook niet.

Joost Vis, Oostvoorne.

Discriminatie treft ook Jan met de pet


                Post van de dag

LOAD-DATE: 19 November 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              12 of 114 DOCUMENTS



                              AD/Algemeen Dagblad

                            18 november 2013 maandag

Zwembaden kopje onder

BYLINE: david bremmer

SECTION: Algemeen - Nieuwsdienst; Blz. 5

LENGTH: 687 woorden


den haag | Tientallen zwembaden dreigen de komende jaren te moeten sluiten. Door
de fors hogere belasting op leidingwater en strengere regels gaan veel binnen-
en buitenbaden kopje onder, waarschuwen zwembaddirecteuren en
brancheorganisaties.


                Branche: Waterbelasting leidt tot tientallen sluitingen

De meeste zwembaden kunnen door de crisis al nauwelijks het hoofd boven water
houden nu overal in het land gemeenten de subsidies terugschroeven. Sinds dit
jaar mogen ze bovendien geen energiebelasting meer terugvragen nu zwembaden niet
meer als ANBI (Algemeen Nuts Beogende Instelling) gelden. ,,Dat kost de meeste
zwembaden 10.000 tot 20.000 euro op jaarbasis,'' zegt André van Kesteren,
directeur van het Inge de Bruijn-bad te Barendrecht. ,,De hogere waterbelasting
kunnen we er echt niet bij hebben. Bijna geen zwembad is winstgevend.''

Zwembaden moeten vanaf volgend jaar 20 cent per kubieke meter water betalen. Dat
kost een zwembad jaarlijks zo 5000 tot 10.000 euro. De overheid werkt bovendien
aan een nieuwe Zwemwaterwet, die de eisen flink opschroeft en zwembaden
verplicht het water beter en vaker te controleren.


                Badmuts

,,Die nieuwe wet vergt forse investeringen, geld dat zwembaden helemaal niet
hebben,'' zegt Dirk Bouma van SamZwem Drenthe, de gezamenlijke zwembaden in
Drenthe en zelf baas van het Bad Hesselingen Meppel. ,,Wij worden dubbel gepakt
door hogere lasten en strengere regels.'' Minder vaak het water verversen gaat
niet. ,,Van de wet moeten we verplicht 30 liter water per bezoeker verversen.''

Bezoekers dwingen tot meer hygiëne zodat minder water nodig is, lukt ook niet.
,,Wij Nederlanders houden daar niet van en willen bijvoorbeeld niet worden
verplicht een badmuts te dragen zoals in het buitenland.'' Bouma voorspelt dat
er rake klappen vallen. ,,Komende jaren dreigt sluiting voor tientallen
zwembaden, zeker als in maart de gemeenteraadsverkiezingen zijn geweest. Tot die
tijd durven gemeenten het niet.''

Resultaat is dat gemeenten meer subsidie moeten geven of de prijs van de
kaartjes flink omhoog gaat. Zo stelde de gemeenteraad van Menterwolde donderdag
eenmalig 60.000 euro ter beschikking om zwembad Zuidbroek voorlopig open te
houden.

In veel gemeenten komen burgers ondertussen zelf in actie om hun bad te redden.
,,In ons eigen budget zijn de lastenverhogingen niet op te brengen,'' zegt
Roelof Rutgers van zwembad Aqualaren te Zuidlaren, dat maar net de eindjes aan
elkaar kan knopen. ,,De gemeente is druk bezig ons zwembad in stand te kunnen
houden.'' Hij vreest dat de toegangsprijs van 5 euro omhoog moet. ,,Maar daar
jaag je ook weer mensen mee weg.''

Sportfondsen en de Vereniging Sport en Gemeenten (VSG), waar een kleine 900
gemeentelijke baden onder vallen, ziet de lastenverhogingen lijdzaam aan. ,,De
hogere drinkwaterbelasting is weer typisch zo'n voorbeeld waarbij de politiek
niet heeft nagedacht wie nu veel water gebruikt,'' zegt directeur André de Jeu.

Afgelopen jaar zijn slechts enkele baden definitief dichtgegaan. ,,Maar de
situatie is nu veel zorgelijker. En dat is zonde want de gezamenlijke zwembaden
trekken jaarlijks 19 miljoen bezoekers.''

Woensdag houdt de VSG een congres over de nieuwe Zwemwaterwet. ,,De vele
lastenverzwaringen zijn daar een voornaam onderwerp. We gaan brainstormen of er
manieren zijn de effecten te verlichten.'' Zo wil de VSG dat zwembaden minder
water hoeven te verversen dan volgens de wettelijke norm.

In de Tweede Kamer maken het CDA en ook 50Plus zich hard voor de zwembaden.
,,Dit is hoogst onwenselijk,'' stelt CDA-Kamerlid Pieter Omtzigt die het kabinet
vorige week al beschuldigde van `belastingobesitas'. ,,De gewone burger wordt de
dupe, zeker in kleine gemeenten.'' Morgen debatteert de Kamer opnieuw over de
belasting op leidingwater. De verhoging daarvan moet de schatkist volgend jaar
205 miljoen euro opleveren.

Het ministerie van Financiën bevestigt dat zwembaden belasting op leidingwater
moeten betalen en stelt dat het huidige plan de steun van een meerderheid van
het parlement geniet.

Wij Nederlanders willen niet verplicht worden een badmuts te dragen. - Dirk
Bouma

LOAD-DATE: 17 November 2013

LANGUAGE: DUTCH; NEDERLANDS

GRAPHIC: ¶ De Vereniging Sport en Gemeenten wil dat zwembaden minder vaak het
water hoeven te verversen. Dat scheelt in de kosten. Foto thymen stolk |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              13 of 114 DOCUMENTS



                              AD/Algemeen Dagblad

                           16 november 2013 zaterdag

useum

BYLINE: Tekst: Xaviera Aubri Foto's: Getty, Rijksmuseum

SECTION: Stijl; Blz. 28

LENGTH: 649 woorden


De heropening van het Rijksmuseum zette wereldwijd het meest waardevolle erfgoed
van Nederland in de schijnwerpers: kunst. En de mode doet mee.

Het melkmeisje van Vermeer, De Nachtwacht van Rembrandt, een strandtafereel van
Israëls: bij de opening van het totaal verbouwde Rijksmuseum in april dit jaar,
kregen de topstukken uit de schilderijencollectie een tweede leven als
mode-item. Jurkenmerk Ladress gebruikte deze en andere kunstwerken als dessin
voor een speciale lijn `Art dresses'. En meer modeontwerpers keken wat er in
musea te vinden is. De Nederlandse ontwerper Hans Ubbink verwerkte afbeeldingen
van oude meesters in rokken en herenpakken en de couturiers van de grote
modehuizen hebben eveneens een Museumjaarkaart aangeschaft.

Ook winterbloesem is een trend. Met dank aan de herontdekte liefde voor
Nederlandse stillevens vol tulpen en rozen van de hand van Pieter Claesz en Jan
Davidsz. de Heem koos menig ontwerper voor een romantische, doch moderne
benadering van ons erfgoed. Roberto Cavalli presenteerde schilderachtige dessins
met wilde rozen en geborduurde doornen. Ricardo Tisci van Givenchy wist de trend
het meest op te schudden door stillevens te verwerken in gequilte bikerjacks,
afgestyled met brede korsetriemen over transparante midi-rokken. Givenchy nam
wellicht de Richard Kuiper-benadering, de Nederlandse kunstenaar die 17de-eeuwse
stillevens creëert van plastic voorwerpen als waterflesjes, tafelzeilen en
kunststof knoflookhouders van Xenos. Klassiek in opstand.

De op Johannes Vermeer geïnspireerde wintercollectie van het Italiaanse modehuis
Valentino, dat rijk geborduurde jurken met historische belijningen de catwalk
opstuurde, oogt traditioneler. En terwijl de jurken de Gouden Eeuw eer aandoen,
is de collectie een uiting van moderne coupe, sensuele uitsneden en luxe
versiering. Daar waar de vrouwen in Vermeers portretten nog met zware zijden
jurken, talloze lagen textiel en stijve kragen uitdrukking gaven aan hun
vroomheid en status, zijn de katoenen jurkjes van Valentino een aanstormende
feestfavoriet.

De campagne werd gefotografeerd door het Nederlandse duo Inez van Lamsweerde en
Vinoodh Matadin, dat de modellen - waaronder maar liefst vier van eigen bodem:
Laura Kampman, Maud Welzen, Nouk Torsing en Tamara Weijenberg - als
onberispelijke jonkvrouwen neerzette. Stillevens met tulpenvaas, luit, klaprozen
en granaatappels worden gecompleteerd door `scalloped pumps' met geschulpte
randen, een van de must-have accessoires dit najaar.

De campagne is de bevestiging dat dit seizoen meer dan ooit wordt gekeken naar
de kunstgeschiedenis die ons land rijk is. Kijk maar naar gigantische rijen voor
de Amsterdamse musea, waar naast Delfts blauwe vazen, tulpenbollen en pluche
klompsloffen nu dus ook modesouvenirs in de museumwinkels verkrijgbaar zijn.

Verwar de bloemstilleventrend niet met de gevreesde bloemetjesgordijn-look:
winterbloesem kenmerkt zich door een donkere ondergrond en een overdaad in de
print, wat het geheel elegant doet overkomen. Kies voor een broek met dessin en
combineer die met een grote mohair trui en lakbrogues. Of een gedessineerd rokje
met een eenvoudige coltrui en kort bouclé jasje met onafgewerkte randen. De
kledingstukken met prints zijn ook voor de gewone vrouw verkrijgbaar bij Zara,
H&M en Ted Baker. n

M

M

Geschulpt

Jurk van Valentino die is ontworpen als moderne blikvanger in een stilleven à la
de Hollandse meesters.

Porseleinkast

Valentino liet tijdens de Paris Fashion Week meerdere variaties op zijn
Delfts-blauwe collectie de catwalk bestijgen.

Delfts blauw

Valentino liet zich voor de Paris Fashion Week winter 2013 inspireren door
Nederlands bekendste vazen.

Winterbloesem is een trend, met dank aan de herontdekte liefde voor Nederlandse
stillevens vol tulpen en rozen

Verkoopinfo: mytheresa.com; http://orangebag.nl; tedbaker.com; Topshop:
topshop.com of http://debijenkorf.nl; http://zara.nl

LOAD-DATE: 15 November 2013

LANGUAGE: DUTCH; NEDERLANDS

GRAPHIC: TopTopshop,  59 | RokTed Baker,  179 | BroekZara,  39,95 | Jurk met
V-halsRoberto Cavalli via MyTheresa.com,  885 | Jurk met ceintuurTed Baker via
Orange http://bag.nl,  195 | Kunstzinnig | kleedjeChristian Dior liet zich voor
de Paris Fashion Week 2009 al inspireren door Rembrandt. | BronBloemstilleven
uit 1716 van Rachel Ruysch. | Valentino 2013 Campagne door Inez van Lamsweerde
en Vinoodh Matadin. |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              14 of 114 DOCUMENTS



                              AD/Algemeen Dagblad

                           14 november 2013 donderdag

Waarom landen er niet direct hulphelikopters?

SECTION: Service; Blz. 27

LENGTH: 725 woorden


Chaos

Waarom landen er niet direct hulphelikopters?

`Hoeveel hulp krijgt hij van u?' (AD 13-11). Dat de mensen op de Filipijnen
moeten worden geholpen staat buiten kijf, maar het is wel hypocriet dat er een
financiële hulpactie wordt gestart terwijl ons Rode Kruis over honderden
miljoenen euro's beschikt. Is dat geld er om op te potten? Waarom konden er
vanaf de eerste rampdag geen helikopters landen met watertanks en brood? Een
heli kan overal landen. De VN heeft na tientallen rampen zijn zaakjes nog steeds
niet op orde. En de verguisde Amerikanen mogen weer opdraven.

Cor Vogelaar, Gorinchem.

Chaos II

Noodhulp van VN heeft

nog een slag te maken

Het blijkt maar weer dat hulpverlening na een grote natuurramp te traag op gang
komt. Terwijl er beter geanticipeerd kan worden. Denk aan de extra dekens voor
Haïti, bij een temperatuur boven de 20 graden. De hulp is te versplinterd en
onvoldoende internationaal gecoördineerd. Kan minister Timmermans er bij de VN
voor pleiten dat de noodhulptak, Unocha, zichtbaarder presteert?

Ard Beijen, Den Haag.

Chaos III

Liever zou ik lezen: `Miljardair geeft gul'

`Zij is 7,2 miljard waard' (AD 13-11) Wat een pagina: een lachende rijke vrouw
die een miljard rijker is en daaronder `Tacloban kermt van de honger en de
dorst'. Het zou leuk zijn om `miljardair schenkt groot bedrag' te lezen bij een
foto van een lachende rijke.

Trees Heskes.

Chaos IV

In financiële misère ook nog aan 555 doneren

Helpen, absoluut, maar kan er geen extra belasting op hoge inkomens worden
geheven voor dit soort gedupeerden in de wereld? Daar merken rijken niets van.
De verhoudingen in de wereld liggen toch al scheef. Vraag niet aan de gewone man
om op giro 555 te storten, veel mensen in dit land hebben het al niet breed.

Berna van der Tol, Hoofddorp.

Doemdenkers

Na de EU het walhalla?

Gelet op de uitlatingen van Wilders en de ingezonden brieven lijkt Nederland
door het lidmaatschap van de EU bijna in een rampgebied veranderd. Uit alle
onderzoeken blijkt dat dit land nog steeds tot de welvarendste ter wereld
behoort. We staan in de top van landen waar mensen zich het gelukkigst voelen.
Het is een illusie te denken dat ons land door terugkeer naar de gulden, grenzen
dicht te gooien en uit de EU te treden zal veranderen in een walhalla. De door
populistische partijen gepropageerde maatregelen veroorzaken een negatief effect
op onze exporthandel.

D. van Donk, Lekkerkerk.

Inchecken

Bij jongeren ontbreken een paar hoofdstukken

Een pluim voor reizigster Veldmeyer die als 89-jarige alleen met de trein durfde
te reizen. Veel ouderen doen dat niet meer (alleen), omdat mentale en fysieke
kwaliteiten achteruit zijn gegaan. Elke leeftijd heeft zo zijn voordelen en
beperkingen. Dat is niet erg; het is de levenscyclus. Ouderen willen niet
gediscrimineerd worden, briefschrijver Van Vuuren (Brieven 12-11). Het is u, als
student, ook niet kwalijk te nemen dat er aan uw levenswijsheid en empathie nog
hoofdstukken ontbreken. Tegen de tijd dat u bijna 90 bent, zult u begrijpen dat
het ouderen is gegund `hier en daar mee weg te komen'.

G.A. Hento, Meppel.

4G

Wit-Rus staat niet bij het raam om te bellen

KPN adverteert groot dat het vooroploopt met 4G: eind dit jaar is de dekking 80
procent. In onze tuin val ik in een E-verbinding met internet.
Telefoongesprekken vallen thuis weg en als ik in de polder loop is een
telefoongesprek vaak ook niet mogelijk, laat staan internet. KPN heeft de
oplossing: zet je telefoon op 2G en ga als je wilt bellen bij het raam staan.
Ter vergelijking: ik was onlangs in Wit-Rusland en daar kon ik op elke plek
bellen en internetten. KPN en 4G, laat me niet lachen.

Manuela Brouwer, Zegveld.

Subsidiemisbruik

Reclamewereld is veel inhaliger dan artiesten

`Subsidie ook nodig om muziek in het buitenland te promoten' (AD 11-11). De VVD
klaagt over het subsidiepotje voor artiesten die in het buitenland optreden.
Bedragen van een paar duizend euro vallen in het niet bij de bedragen die elke
dag aan reclame worden weggesmeten. Daar hoor je de VVD nooit over. Halverwege
de jaren '80 bleek uit onderzoek dat van elke dollar die een Amerikaan uitgaf er
27 cent naar de reclame-industrie ging. Inmiddels zullen wij daar ook niet ver
vandaan zitten. Mijn tip: doe na de oliebollentest ook een onderzoek naar wat de
reclamewereld ons allen kost.

Rob van Nikkelen Kuijper,

Numansdorp.

LOAD-DATE: 13 November 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              15 of 114 DOCUMENTS



                              AD/Algemeen Dagblad

                            12 november 2013 dinsdag

Tv-serie over Henk en Ingrid

SECTION: Algemeen - Media; Blz. 28

LENGTH: 86 woorden


Haye van der Heyden werkt aan een serie over Henk en Ingrid, de karakters die
Geert Wilders in het leven heeft geroepen. Van der Heyden zegt al elf
afleveringen klaar te hebben liggen. Volgens de scenarist heeft de serie wel wat
weg van het vroegere All In The Family met Archie Bunker.

Van der Heyden voegt er wel aan toe dat nog geen enkele zender concrete
interesse heeft getoond voor het script. Hij heeft nu zijn hoop gevestigd op de
theaters en is in gesprek met een theaterproducent.

Tv-serie over Henk en Ingrid

LOAD-DATE: 11 November 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              16 of 114 DOCUMENTS



                              AD/Algemeen Dagblad

                           31 oktober 2013 donderdag

`ABN is nog lang niet klaar voor beursgang'

SECTION: Algemeen - Economie; Blz. 23

LENGTH: 573 woorden


amsterdam | ABN Amro is nog lang niet klaar voor een beursgang en de financiële
markten ook niet. Minister Dijsselbloem kan de bank nog beter wat langer in
eigendom houden, betoogden ABN Amro-veteranen Jan Kalff en Dolf van den Brink in
de Tweede Kamer. david bremmer


                Oud-banktopmannen delen optimisme Zalm niet

Met hun advies gaan Kalff, oud ABN-topman en Van den Brink, ex lid van de Raad
van Bestuur, lijnrecht in tegen huidig topman Gerrit Zalm. Hij hoopt al in 2015
naar de beurs te kunnen. ,,De Nederlandse economie zit al 2 jaar in een
recessie. Als het volgend jaar beter gaat, is 2015 een mooi moment,  vertelde
Zalm gisteren tijdens een zitting in de Tweede Kamer over het afbouwen van het
staatseigendom van ABN Amro, ASR en SNS Reaal.

Minister Dijsselbloem schreef deze zomer dat ABN op termijn naar de beurs kan.
Volgend jaar bepaalt het kabinet of ABN er klaar voor is en beleggers voldoende
interesse tonen. Op dit moment zou een beursgang slechts 15 miljard euro
opleveren, denkt Dijsselbloem. Veel minder dan de 30 miljard die de Staat er in
2008 heeft ingestoken.

Jan Kalff, topman tussen 1990 en 2000, concludeert dat het al met al nog veel te
vroeg is voor een beursgang. ,,De optimale winstcapaciteit is nog lang niet
bereikt. Een bank met 20.000 medewerkers en zo'n omzet moet veel beter kunnen.


                Kantoren

Zo mist ABN volgens Kalff een internationaal kantorennetwerk. ,,Natuurlijk zal
dat nooit meer zo groot worden als vroeger, maar je hebt toch een tiental
kantoren nodig in sleutellanden om internationale klanten te bedienen. Die gaan
nu naar andere banken.

Ook beleggers zelf zijn nog niet klaar, denkt Kalff. ,,Het vertrouwen in banken
moet nog terugkomen.

Volgens Van den Brink, hoogleraar bank- en effectenbedrijf aan de UvA en
jarenlang lid van de raad van bestuur van ABN, zijn beleggers verder kopschuw
door de strengere kapitaaleisen waaraan banken moeten voldoen. ,,Als je ABN nu
in de markt zet, zitten beleggers daar absoluut niet op te wachten.

Sweder van Wijnbergen vindt juist dat ABN liever morgen dan vandaag naar de
beurs moet. Ook als dat miljarden euro's scheelt. ,,Zie een eventueel verlies
als een investering in de stabiliteit van ons bankenstelsel. Dat is veel meer
waard.

Als de Staat uiteindelijk ABN Amro verkoopt, mogen zakenbankiers als Goldman
Sachs daar geen grof geld aan verdienen, meent PvdA-kamerlid Henk Nijboer. ,,We
hebben het immers over belastinggeld hier.  Volgens topman Zalm kunnen de kosten
worden gedrukt door ABN Amro zelf te laten meehelpen bij de eigen beursgang.
Belegger Adriaan De Mol van Otterloo kwam met een heel origineel idee. ,,Geef de
aandelen aan gewone Nederlanders. Dan omzeil je de zakenbanken geheel.  Oud
ABN-voorman Kalff kwam met een wat realistischer variant: ,,Laat Nederlanders
intekenen op aandelen ABN Amro, net als 20 jaar geleden bij KPN. Dat was ook een
echt volksbedrijf. Dat scheelt enorm in de kosten.


                Overname

Een geprivatiseerd ABN Amro moet wel beschermd worden tegen een vijandelijke
overname zoals in 2007 toen de bank kapot ging. ,,Dat kan door in onze
doelstellingen niet alleen de belangen van aandeelhouders, maar ook die van onze
klanten en medewerkers nadrukkelijk te noemen,  zegt Zalm. Hij wil eenzelfde
beschermingsconstructie als bij KPN, dat een stichting heeft die preferente
aandelen kan gebruiken. Tenslotte hoopt Zalm dat de overheid een
minderheidsbelang houdt.

LOAD-DATE: 30 October 2013

LANGUAGE: DUTCH; NEDERLANDS

GRAPHIC: ¶ Gerrit Zalm. Foto Novum |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              17 of 114 DOCUMENTS



                              AD/Algemeen Dagblad

                            26 oktober 2013 zaterdag

Bij de 47ste inbraak is

SECTION: Service; Blz. 32

LENGTH: 1186 woorden


Toufik K.

Bij de 47ste inbraak is

plots haast geboden

`Hele korps maakte jacht op veelpleger Toufik K.' (AD 25-10). Dus als een
veelpleger in een diplomatenpand inbreekt, maakt ineens een korps jacht op hem
en wordt hij 2 weken vastgezet in plaats van na een uur vrijgelaten. Opvallend
dat Toufik K. ook wordt verdacht van betrokkenheid bij 46 andere inbraken.
Waarom loopt deze man zo lang vrij rond? Ik weet het antwoord wel, want dat
waren inbraken bij gewone burgers, die er niet toe doen. Het kan dus wel.

John van Leeuwen, Dordrecht.

Bankboetes

Bankbedrijven hebben kleine man fijngeprakt

`Banken moeten boeten' (AD 25-10). Banken moeten zwaar boeten voor de verkoop
van rommelhypotheken en de rentetarieven die ze beïnvloedden. Pieter Lakeman
stelt dat aandeelhouders de bestuurders voor de rechter moeten dagen, omdat het
dividend in het geding komt. Van alle gedupeerde partijen mis ik vooral de
consument die op aanbeveling van de bank een woekerpolis aanschafte of mensen
die met hun tweede of tophypotheek in de financiële problemen zijn gekomen. De
consument is afgescheept met vaak maar 100 euro om de woekerpolis te
compenseren. Daarbij komt dat de banken zijn gered met belastinggeld van die
consument. De bestuurders van grote banken gaan vrijuit en wij consumenten
modderen gewoon door.

A. van der Niet, Noordwijk.

Bankboetes II

Verplichten om schade

burgers te herstellen

De banken hebben de burgers te veel rente laten betalen. Waarom wordt hier geen
terugroepregeling voor in het leven geroepen? Autofabrikanten herstellen op
eigen kosten toch ook de verkeerde onderdelen? Waarom niet eerst een controle
vooraf, voordat de rente wordt aangepast?

Jagdies Sheoratan, Rotterdam.

Zwarte Piet

Standaardvoorbeeld

van een goed mens

Zwarte Piet (Brieven 25-10). En wat nou als Piet een donkere man of vrouw
voorstelt en niet zwart van het roet is? Je kunt het als racistisch zien. Of je
kijkt anders. Dan is Piet toch een voorbeeld van een leuk en goed mens? Hij is
vrolijk, sterk, atletischer dan de doorsnee witte papzak. Piet weet van
aanpakken, heeft een groot hart, Piet weet beter dan die houten Klaas hoe je een
feestje bouwt, Piet lacht bij min 5 en de zeurende blanke niet, Piet is beter en
kleurrijker gekleed, Piet heeft geen 9 tot 5-mentaliteit, Piet is onvermoeibaar,
kinderen spelen hem graag na, Piet is behulpzaam, Piet kent geen rancune over
het verleden, Piet deelt graag uit, Piet is een harde werker, Piet is een
metroman die van oorbellen en een klein make-upje houdt, Piet is pietje precies
die alle kinderen hun cadeau op tijd levert, Piet is onbaatzuchtig, kortom Piet
doet Sint Nicolaas verbleken. Dat is wat we kinderen laten zien. Het is maar een
optie hoor, om er zo naar te kijken.

Mirjam van Starrenburg, Amsterdam.

Hel

Na de Thaise spoorlijn

volgde de Japanse mijn

`Terug naar waar ooit de hel was' (AD 24-10). Hulde dat AD aandacht heeft
geschonken aan een episode die zo veel landgenoten als gevangenen van de Japanse
krijgsmacht doorbrachten. Helaas heeft deze ellendige spoorbaan 3098 Nederlandse
levens gekost. Deze mannen liggen begraven op de erevelden van Kanchanaburi,
Chungkai en Thanbuyzayat. Een substantieel aantal mannen is na de spoorklus naar
Japan overgebracht waar zij in mijnen, scheepswerven en hoogovens moesten
werken.

H.A. Bisschop, Harderwijk.

Greenpeace

Altijd provocerend rond

andermans eigendom

`Rusland zwakt zaak tegen Greenpeace af' (AD 24-10). Als ik een bevel van een
agent negeer, word ik opgepakt. Mensen in een organisatie als Greenpeace denken
altijd maar ongestraft andermans eigendom te kunnen bezetten of zich eraan vast
te ketenen. Dit keer wilden activisten in de Poolzee een booreiland beklimmen
dat van de Russen is. Autoriteiten sommeerden hen te vertrekken en zij negeerden
dat, dus worden zij opgepakt. Dat is heel normaal. De Greenpeace-activisten
kosten ons de inzet van diplomaten en juristen. Laat Greenpeace zelf zijn
advocaten eropaf sturen en laat onze regering zich ervan distantiëren.

J. den Hollander, Dordrecht.

Mali-missie

Onze soldaten kunnen

amper worden ontzet

`VN-militairen komen om in Mali' (AD 24-10). Militaire missies naar een
broeinest als Mali dienen te zijn verzekerd van vuurkracht, mobiliteit en
gegarandeerde logistiek. Hoeveel pantserwagens gaan mee en hoe wordt de
brandstofvoorziening gegarandeerd? Hoeveel artillerieplatform-helikopters en
transportheli's zijn er om bij dreigende insluiting, wat niet denkbeeldig is
gezien het gebied, het geringe aantal soldaten en de lange aanvoerlijnen over
moeilijk terrein, te kunnen evacueren? Het ontbreekt onze krijgsmacht aan
vuurkracht en logistiek personeel en materieel, dus wij kunnen een ingesloten
eenheid niet versterken. Alleen al het idee om militairen met de ter beschikking
staande middelen naar Mali te sturen is onverantwoordelijk. Wie kan achteraf dan
ter verantwoording worden geroepen?

Anna Hermans, Leersum.

Borstvoeding

Intimiteit met je baby

stel je niet tentoon

`Sterrenkok schopt rel rond borstvoeding' (AD 24-10). Verschrikkelijk dat
moeders zich permitteren om borstvoeding te geven tussen nietsvermoedende andere
gasten, vooral in een restaurant. Borstvoeding is een intimiteit tussen een kind
en zijn moeder, waar niemand iets mee te maken heeft. Waarom zou je daar
provocerend in het openbaar mee omspringen? Moeders, neem je kind op en wandel,
en zorg dat je ook in alle intimiteit aan je zorgplicht kunt voldoen.

Maurice Huls, Aubel (B).

Borstvoeding II

Niet in dit restaurant

`Sterrenkok schopt rel rond borstvoeding' (AD 24-10). Hang een bordje op met de
tekst `Meegebrachte etenswaren mogen in dit restaurant niet worden genuttigd'.

Dina Romeijn, Hoogblokland.

Vrijuit

Rechters onnavolgbaar

Met verbijstering nam ik kennis van de vrijspraak voor een cocaïnedealer.
Volgens de rechter waren er onvoldoende redenen om hem te fouilleren. Elders in
de krant staat een artikel over pogingen van de maffia om te penetreren in
politiek en bedrijfsleven. Het lijkt wel of de maffia tot de rechterlijke macht
is doorgedrongen.

R. Swagerman, Joure.

Vakanties

Eerder herfstvakantie

Seizoensbedrijven hebben baat bij meer spreiding van de schoolvakanties. 21
juni, de langste dag van het jaar, is een beter startpunt voor de zomervakantie
van de eerste regio. De herfstvakantie kan dan in die regio worden vervroegd
naar 21 september. Campings, strandtenten, allerlei seizoensbedrijven die nu
gesloten zijn, zijn dan nog open.

Alice de Nijs, Haarlem.

Donorweek

Zijn orgaan leeft voort

Je hart maakt een sprongetje als je leest wat een succes `nierteam aan huis' is
geweest. Dit team heeft familieleden van dialysepatiënten bezocht en over
donatie gesproken. Het aantal niertransplantaties uit levende donoren is
daardoor verviervoudigd. Wat een vreugde. Voor een aantal patiënten betekent dat
redding van de dood. Gelukkig heeft de Donorweek ook duizenden donors
opgeleverd. Het is goed om hierbij te bedenken dat een deel van een overledene
voortleeft in een ander lichaam. Dat onderdeel is niet dood. Dit is een grote
troost voor nabestaanden. Ik heb dit ervaren bij de dood van mijn zoon die donor
was.

Bob Smith, Hollandse Rading.

LOAD-DATE: 25 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              18 of 114 DOCUMENTS



                              AD/Algemeen Dagblad

                            19 oktober 2013 zaterdag

Risico is voor een politicus groter

BYLINE: Hans van Zon

SECTION: Algemeen - Nieuwsdienst; Blz. 2

LENGTH: 228 woorden


Wachtgeld. Alleen het woord roept al jaren jaloezie en afkeuring op. Leg burgers
bijvoorbeeld maar eens uit dat iemand na een blauwe maandag als staatssecretaris
3 jaar recht heeft op twee riante uitkeringen. Gelukkig voor hemzelf en voor de
staatskas vond de man snel een baan, maar het verschil steekt schril af tegen de
`opbrengst' van een WW-uitkering die voor ieder ander geldt.

De kritiek heeft gelukkig geleid tot enige versobering. Met een looptijd die
aansluit bij die van de WW en met een sollicitatieplicht. Ook gaat het mes in de
regeling voor oudere politici. Geen 10 jaar wachtgeld meer tot aan het pensioen,
vanaf 55, maar 5 jaar, vanaf 60. Na de commotie rond burgemeester Peter
Rehwinkel van Groningen, die na een zelfgekozen vertrek vrijwilligerswerk wilde
gaan doen met behoud van wachtgeld, willen vier partijen nog verder gaan: net
als andere werklozen moeten ex-politici vanaf 2015 na 6 maanden wachtgeld een
baan onder hun niveau accepteren. Daarmee worden zij ook `gewone' werklozen. In
die gelijkstelling schuilt wel een gevaar. Niemand kan ontkennen dat politici
een groter afbreukrisico hebben. Buiten hun eigen schuld om kan de carrière
kortstondig zijn. Als dat risico niet op enige manier wordt gecompenseerd,
hebben weinigen nog trek om in de politiek te gaan.

Wachtgeld roept bij gewone burgers vooral jaloezie op


                opinie

LOAD-DATE: 18 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              19 of 114 DOCUMENTS



                              AD/Algemeen Dagblad

                            16 oktober 2013 woensdag

Elke commissie vindt altijd wel misstand

SECTION: Service; Blz. 24

LENGTH: 737 woorden


Discriminatie

Elke commissie vindt altijd wel misstand

De Raad van Europa, in 1949 opgericht om de democratie en de mensenrechten in
geheel Europa te bevorderen, concludeert dat Nederland discrimineert (AD 15-10).
Aan de ene kant roepen ze dat we Wilders te veel aandacht geven, aan de andere
kant verwijt de Raad onze premier en het OM dat zij Wilders niet vervolgen voor
zijn `racistische' uitlatingen. Wat wil men nu eigenlijk? Kan Europa nu echt
almaar doorgaan met het in stand houden van haar eigen peperdure clubjescultuur?
Worden daar ook weer vriendjes van vriendjes aan veel te duur betaalde banen
geholpen? De eerste commissie die tot de conclusie komt dat alles klopt wat zij
heeft onderzocht, moet nog opgericht worden. Die zou zichzelf immers volledig
overbodig maken.

Jan van Rooijen, Soesterberg.

Pechtold

Oudere werknemer wordt opgejaagd wild

Pechtold: `Ik denk dat ik de D66-belangen goed verwoord heb' (AD 15-10). Het
gaat toch om het landsbelang, om het belang van iedereen in de samenleving? Om
het belang van de belastingbetaler, ouderen, jongeren, zieken en zwakkeren? Het
`belang' van D66 is daar volstrekt ondergeschikt aan. En de scherpe ruk van D66
naar het Angelsaksische model kon op geen slechter moment komen. Het Rijnlandse
model van de sociale verzorgingsstaat heeft hier altijd goed gewerkt en voor
welvaart gezorgd. D66 pleit voor het soort `hire and fire'-principe dat in de VS
veel gezinnen in de ellende stort en net ontslagen werknemers doet besluiten hun
automatische wapen te legen op collega's. Vanaf 2015 worden 50-plus-werknemers
opgejaagd wild die hun ontslag achteraf mogen aanvechten bij de rechter. Ze
hebben blijkbaar 30 jaar voor niets WW-premie afgedragen. Krijgen dat geld nu
teruggestort?

Frans Hens, Rotterdam.

Pechtold II

Steun om Wilders en Roemer te sarren

Volgens Pechtold zat niemand op verkiezingen te wachten (AD 15-10). Wilders had
gelijk, Pechtold is een op macht belust, miezerig mannetje. Het interview met de
D66-voorman straalt het uit. Ik denk dat de overgrote meerderheid van ons volk
wél op verkiezingen zit te wachten. De mensen zijn het beu om uitgeknepen te
worden door het stelletje onbenullen dat Pechtold nu gaat steunen. Hij doet dit
alleen om Roemer en Wilders de voet dwars te zetten. Maar ja, die macht hè.

R.G. Agterberg, Nieuwegein.

Pechtold III

Meerderheid wil wel nieuwe verkiezingen

`Niemand wil verkiezingen' (AD 15-10). Pechtold oogt niet alleen arrogant, hij
is het ook. Het zou mij niet verbazen als hij denkt dat hij Nederland gered
heeft. Hij leeft, zoals de meeste politici, in een eigen wereld en heeft geen
idee - en waarschijnlijk ook geen interesse voor - wat er onder de gewone
burgers leeft. Zo houdt hij zich kennelijk ook niet bezig met opiniepeilingen.
Uit die peilingen blijkt dat slechts zo'n 10 procent van de Nederlanders
vertrouwen in dit kabinet heeft. Dat betekent dat een ruime meerderheid wel
nieuwe verkiezingen wil. Ook Pechtolds voorstellen om geld te besparen en de
crisis te bestrijden zijn niet realistisch. De enige winst die een verkorting
van de ww-duur oplevert is te verklaren door het feit dat bijstandsuitkeringen
minder kosten dan ww-uitkeringen. Wegens gebrek aan vacatures zal deze
verkorting verder maar weinig geld opleveren. Ook zal deze maatregel tot gevolg
hebben dat de gemiddelde Nederlander nog minder gaat uitgeven om zo een buffer
te hebben bij werkloosheid.

Marius Visser, Delft.

Pechtold IV

Wat heeft hij het toch met zichzelf getroffen

Wat moet het heerlijk zijn als je het zo met jezelf hebt getroffen als Pechtold.
Hij heeft het land `gered' van nieuwe verkiezingen. Ik heb die liever vandaag
dan morgen. Onder zijn leiding is D66 verworden van een redelijk alternatief tot
een partij met een voor de gewone werknemer soortgelijk horrorprogramma als dat
van de VVD. We worden uitgeleverd aan Brussel. De vrije markt en open grenzen
geven werkgevers vrij spel om goedkopere buitenlandse krachten in te huren. De
rechten van Nederlanders die zo hun baan kwijtraken worden in hoog tempo
afgebroken. D66 noemt zich de onderwijspartij. De positie van de onderwijzer in
het basisonderwijs is nooit slechter geweest dan nu. Op managementniveau worden
miljoenen verspild. Mensen op de werkvloer staan onder een immense werkdruk en
moeten met minimale middelen een onmogelijke opdracht uitvoeren. Pechtold heeft
alle reden om zo tevreden met zichzelf te zijn.

Gerard van Hoeijen, Amersfoort.

LOAD-DATE: 15 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              20 of 114 DOCUMENTS



                              AD/Algemeen Dagblad

                            15 oktober 2013 dinsdag

Nederland is zoiets als   Colombia

SECTION: Sport Algemeen - Nieuwsbudget; Blz. 6

LENGTH: 550 woorden


ROTTERDAM | Louis van Gaal zei het al: acht landen schat hij op het komende WK
hoger in dan Oranje. Nu de kwalificatie zijn beslissende fase nadert, is het
aardig een inschatting te maken van de concurrentie. Op welk niveau acteren de
spelers van de beste tien landen ter wereld? En hoe groot zijn de verschillen
met Nederland? SJOERD MOSSOU en TIM NIEMANTSVERDRIET


                Oranje: zelfs de subtoplanden zijn ons ver voor

Hofleverancier Feyenoord heeft zich niet eens geplaatst voor de poulefase van de
Europa League

Louis van Gaal doceert het al decennialang: een team is méér dan een optelsom
van individuen. Een waterdichte inschatting van elk WK-team is dan ook
onmogelijk te maken, laat staan een feilloze voorspelling. Maar het spelniveau
waarop de spelers van een nationaal team wekelijks acteren, is redelijk
objectief te toetsen.

Dat we ons in dat opzicht zorgen maken over de kansen van Oranje op het WK in
Brazilië, is evident. ,,Ik schat acht landen hoger in,'' zei Van Gaal onlangs
nog, op een kinderpersconferentie. En in Nederland waren de verwachtingen de
laatste jaren zelden zo laaggespannen als nu, ondanks de haast vlekkeloze
kwalificatie. Jan met de Pet is al blij met een plek in de kwartfinale.

Centraal thema in die discussie is het clubniveau van onze internationals. Het
merendeel van de Oranje-spelers speelt nauwelijks een rol van betekenis op het
internationale podium, Arjen Robben en Robin van Persie uitgezonderd. Feyenoord,
hofleverancier van Oranje in de huidige kwalificatie, heeft zich niet eens
geplaatst voor de poulefase van de Europa League.

Maar hoe ver liggen we in dat opzicht achter op de concurrentie? Dat we niet
kunnen tippen aan Duitsland of Spanje is wel duidelijk, maar doen we het echt zo
veel minder dan de subtoplanden? Ja, luidt het antwoord. AD Sportwereld zocht
naar een overzichtelijke rekensom om het spelniveau van de verschillende landen
te meten, bekeken per speler. Op welk niveau acteren de diverse internationals
wekelijks?


                België

De rekenmethode vindt u in het kader rechtsonder, maar helder is dat Oranje op
dit vlak niet eens tot de subtop van de wereld behoort. Ook België doet het
aanmerkelijk beter dan Nederland, met spelers die veelal in de Premier League
acteren. Oranje laat zich nog het best vergelijken met een land als Colombia,
dat een paar sterspelers combineert met voetballers uit overwegend kleinere
competities.

Kanttekeningen zijn er volop te plaatsen bij dit overzicht, dat geven we grif
toe. In onze lijst haalt Ramadel Falcao slechts zes punten, als speler van het
net gepromoveerde, maar steenrijke AS Monaco. Steven Gerrard speelt met
Liverpool geen Europees voetbal, en scoort daarom beduidend slechter dan zijn
landgenoot Tom Cleverley. Maar dat zijn uitzonderingen. Uitgaande van veertien
`vaste' internationals per land, geeft deze lijst wel een indicatie.

Nederland zal het van zijn spelopvatting en teamgeest moeten hebben. En wat de
Belgen betreft: zij scoren gemiddeld hoger met hun spelers, maar de Rode Duivels
ontberen voetballers van onomstreden wereldklasse. ,,Elk team heeft twee à drie
spelers nodig die op basis van hun klasse het verschil maken,'' zei Van Gaal al
een paar keer. ,,Als iedereen fit blijft, hebben wij die.''

Laten we ons daar dus maar aan vastklampen.

LOAD-DATE: 14 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              21 of 114 DOCUMENTS



                              AD/Algemeen Dagblad

                            15 oktober 2013 dinsdag

Nederland is zoiets als Colombia

SECTION: Sport Algemeen - Nieuwsbudget; Blz. 7

LENGTH: 539 woorden


ROTTERDAM | Louis van Gaal zei het al: acht landen schat hij op het komende WK
hoger in dan Oranje. Nu de kwalificatie zijn beslissende fase nadert, is het
aardig een inschatting te maken van de concurrentie. Op welk niveau acteren de
spelers van de beste tien landen ter wereld? En hoe groot zijn de verschillen
met Nederland? SJOERD MOSSOU en TIM NIEMANTSVERDRIET

Louis van Gaal doceert het al decennialang: een team is méér dan een optelsom
van individuen. Een waterdichte inschatting van elk WK-team is dan ook
onmogelijk te maken, laat staan een feilloze voorspelling. Maar het spelniveau
waarop de spelers van een nationaal team wekelijks acteren, is redelijk
objectief te toetsen.

Dat we ons in dat opzicht zorgen maken over de kansen van Oranje op het WK in
Brazilië, is evident. ,,Ik schat acht landen hoger in,'' zei Van Gaal onlangs
nog, op een kinderpersconferentie. En in Nederland waren de verwachtingen de
laatste jaren zelden zo laaggespannen als nu, ondanks de haast vlekkeloze
kwalificatie. Jan met de Pet is al blij met een plek in de kwartfinale.

Centraal thema in die discussie is het clubniveau van onze internationals. Het
merendeel van de Oranje-spelers speelt nauwelijks een rol van betekenis op het
internationale podium, Arjen Robben en Robin van Persie uitgezonderd. Feyenoord,
hofleverancier van Oranje in de huidige kwalificatie, heeft zich niet eens
geplaatst voor de poulefase van de Europa League.

Maar hoe ver liggen we in dat opzicht achter op de concurrentie? Dat we niet
kunnen tippen aan Duitsland of Spanje is wel duidelijk, maar doen we het echt zo
veel minder dan de subtoplanden? Ja, luidt het antwoord. AD Sportwereld zocht
naar een overzichtelijke rekensom om het spelniveau van de verschillende landen
te meten, bekeken per speler. Op welk niveau acteren de diverse internationals
wekelijks?


                België

De rekenmethode vindt u in het kader rechtsonder, maar helder is dat Oranje op
dit vlak niet eens tot de subtop van de wereld behoort. Ook België doet het
aanmerkelijk beter dan Nederland, met spelers die veelal in de Premier League
acteren. Oranje laat zich nog het best vergelijken met een land als Colombia,
dat een paar sterspelers combineert met voetballers uit overwegend kleinere
competities.

Kanttekeningen zijn er volop te plaatsen bij dit overzicht, dat geven we grif
toe. In onze lijst haalt Ramadel Falcao slechts zes punten, als speler van het
net gepromoveerde, maar steenrijke AS Monaco. Steven Gerrard speelt met
Liverpool geen Europees voetbal, en scoort daarom beduidend slechter dan zijn
landgenoot Tom Cleverley. Maar dat zijn uitzonderingen. Uitgaande van veertien
`vaste' internationals per land, geeft deze lijst wel een indicatie.

Nederland zal het van zijn spelopvatting en teamgeest moeten hebben. En wat de
Belgen betreft: zij scoren gemiddeld hoger met hun spelers, maar de Rode Duivels
ontberen voetballers van onomstreden wereldklasse. ,,Elk team heeft twee à drie
spelers nodig die op basis van hun klasse het verschil maken,'' zei Van Gaal al
een paar keer. ,,Als iedereen fit blijft, hebben wij die.''

Laten we ons daar dus maar aan vastklampen.

Hofleverancier Feyenoord heeft zich niet eens geplaatst voor de poulefase van de
Europa League

LOAD-DATE: 14 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              22 of 114 DOCUMENTS



                              AD/Algemeen Dagblad

                            9 oktober 2013 woensdag

Herbert Rolden

SECTION: Algemeen - Nieuwsdienst; Blz. 8

LENGTH: 188 woorden


Eindelijk goed nieuws over de economische crisis. We worden ouder als het
economisch slecht gaat. Herbert Rolden analyseerde negentien welvarende landen
en ziet een verband tussen ouderensterfte en de economische staat waarin een
land verkeert.

Hoe kan het dat we ouder worden in tijden van economische crisis?

,,Wij zijn ook verrast door de uitkomsten van het onderzoek. We tasten dan ook
in het duister over de exacte oorzaken, maar we hebben wel wat vermoedens. Als
het economisch goed gaat leven we ongezonder. We hebben meer werkstress en eten
ongezonder. Daarnaast hebben hardwerkende burgers geen tijd om mantelzorg te
verlenen.''

De Grieken zijn het hardst getroffen door de crisis. Die zullen wel oud worden.

,,Helaas waren er onvoldoende cijfers om Griekenland mee te nemen in het
onderzoek. In Spanje en Italië was het effect wel duidelijk zichtbaar.''

Het is voor de ouderen goed als we nog een paar jaar in de crisis blijven. Of
niet?

,,Dat durf ik niet te stellen. We moeten de economische groei blijven
stimuleren, maar het zou goed zijn om meer aandacht te besteden aan
mantelzorg.''


                Kort & Krachtig

LOAD-DATE: 8 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              23 of 114 DOCUMENTS



                              AD/Algemeen Dagblad

                            5 oktober 2013 zaterdag

Lekker meegieren met Geer en Goor

SECTION: Algemeen - Media; Blz. 38

LENGTH: 355 woorden


Het is geen hogere wiskunde. Het is voorspelbaar. Het is gemakkelijk. Het is
banaal. Het is bepaald niet verheffend. En geenszins educatief. Maar het is o zo
verslavend, besmettelijk en ontspannend. De televisie van Geer en Goor, de Henk
en Ingrid van Hilversum, de aandachtsjunks van het Gooi.

6 jaar na de laatste Over de vloer-uitzending zijn ze terug in Effe geen cent te
makken. En wat maakt het uit dat alle voorafgaande egotrips, dramamomenten en
gekibbel in de media dienden als één langgerekte promo voor deze comeback?
Helemaal niets. Want een tot elkaar veroordeelde Geer en Goor zijn leuk. En
vooralsnog de enigen die dat reality-format kunnen dragen.

Bonnie en Viool probeerden het. Te dronken. Evenals Nick en Simon. Te
vriendelijk. Ook Patty, Patricia en Tatjana waagden een poging. Te gekunsteld.
Maar Gordon en Gerard Joling zijn de juiste diva's op de verkeerde plek. Met
precies de goede dosis onderhuidse spanning gecombineerd met foute humor en
onbescheidenheid.

Bijna twee miljoen kijkers gierden mee met de valse zusters die zo buiten adem
waren van hun eigen grappen dat sommigen het astmafonds verdachten van
sponsoring van de realityreeks. Het jargon klonk dan ook weer direct vertrouwd
in de oren. Vies verwend secreet. Darm. Volgevreten hok. Draak. Graftak. Vuile
vampier. Tuurlijk schat. Ik heb er zo geen zin in.

Goor over het nieuw aangelegde - wel erg witte - gebit van Geer: ,,Poets jij
tegenwoordig met Oral Gay?'' En Geer over Goors zoveelste crashdieet: ,,Je ziet
er goed uit, nu alleen je gezicht nog.'' Goor die zijn P.C. Hoofttractor zonder
gêne parkeert voor een subsidiewoning. Geer op zijn Gucci-sneakers in de
Kringloopwinkel. Ook: Goor die de BoodschappenPlusBus bestuurt. En Geer die een
rolstoel duwt in de supermarkt. Dat alles in opdracht van het Nationaal
Ouderenfonds. Een missie waarbij klefheid en vals sentiment op de loer liggen.
Maar doordat de ouderen net als alle anderen in de serie ook de
Geer-en-Goor-behandeling krijgen, is daarvan geen sprake. ,,Tuurlijk schat, het
zijn je eigen tanden.''


                Annemart kijkt tv

Voorspelbaar en banaal, maar o zo ver-slavend

LOAD-DATE: 5 October 2013

LANGUAGE: DUTCH; NEDERLANDS

GRAPHIC: § Goor proest het uit om een actie van Geer in de supermarkt. Foto rtl
|

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              24 of 114 DOCUMENTS



                              AD/Algemeen Dagblad

                            5 oktober 2013 zaterdag

Een handleiding voor de nieuwe club van Gertjan Verbeek

BYLINE: Sjoerd Mossou

SECTION: Sport Algemeen - Nieuwsbudget; Blz. 4

LENGTH: 625 woorden


Morgen is het een week geleden dat Gertjan Verbeek werd ontslagen bij AZ,
vanwege `gebrekkige chemie' met zijn spelersgroep. Ik mis hem nu al, en u
waarschijnlijk ook, want er is maar één Gertjan Verbeek - en dat is Gertjan
Verbeek zelf.

Of u hem nu een hork vindt of een charmeur, een visionair of een lompe boer,
authentiek of juist nagemaakt; u zult het met me eens zijn dat de eredivisie
niet zomaar verder kan zonder Gertjan Verbeek. Er zijn al zo weinig rare
snuiters over. Jan Modaal is overal. Snoeshanen en snijbonen hebben we nodig.

Om te voorkomen dat Gertjan straks richting Duitsland of Polen verdwijnt, heb ik
een kleine handleiding samengesteld voor elke Nederlandse club die overweegt om
Gertjan Verbeek aan te stellen als trainer, maar nog niet goed durft.

Ik zou zeggen: wees niet bang, maar bereid u voor. U zult de vruchten plukken.

1. Bouw een fatsoenlijk krachthonk. Dat is niet flauw bedoeld, Gertjan is nu
eenmaal een man van halters en gewichten. Als u zelf geen geschikte
fitnessruimte heeft, bouwt Gertjan er eigenhandig eentje, maar dat kan rommel en
gedoe geven.

2. Durf terug te blaffen. Gertjan Verbeek is als een herdershond. Hij gromt,
blaft en vliegt in het rond, dwars door muren en heilige huisjes heen. Zijn
voorzitters Jan Smit en Riemer van der Velde schopten Verbeek af en toe terug in
zijn hok, Toon Gerbrands ging drie jaar lang onvermoeibaar in discussie. Ze
steunden hem, maar blaften net zo hard terug als het moest. Zonder krachtig
leiderschap volgt onherroepelijk het Feyenoord-scenario. Eerst sluimerende
tweespalt, daarna anarchie.

3. Chose your battles. Blaf niet altijd terug. Dat is erg onverstandig. Haal op
gezette tijden uw schouders op en knik braaf van ja.

4. Pas op voor uitbuikers. U kent ze wel, voetballers die het allemaal al hebben
meegemaakt. De verzorger die het al honderd jaar op zijn eigen manier doet, of
de iets te eigenwijze koffiejuffrouw. Waarschuw ze grondig of stuur ze weg.
Misschien hebben ze groot gelijk, maar het doet er niet toe. Gertjan Verbeek
heeft gelijk - ook als hij het niet heeft. Terugblaffen mag, ook als
onderdeurtje, maar verwacht nooit dat Verbeek toegeeft.

5. Betaal op tijd uw gas- en lichtrekening. Gertjan Verbeek is er 's ochtends
als eerste en doet `s avonds de lichten uit. Een erekwestie.

6. Blokkeer het Twitter-account van Raymond Verheijen. U weet wel, die ietwat
pedante inspanningsfysioloog, berucht om zijn meninkjes over de fysieke
belasting van voetballers. Gertjan Verbeek heeft een totaal andere visie op
hetzelfde thema, maar is minstens zo eigenwijs. Stel geen Verheijen-adepten aan
in uw staf. Dat geeft mot.

7. Houd uw dochters thuis (maar stuur gerust uw vrijgezelle buurvrouw langs).
Een beetje vrouwelijke stabiliteit zou geen kwaad kunnen in het leven van de
Tovenaar van Jubbega. De vraag is: welke voetbalvrouw is tegen hem opgewassen?

8. Probeer het twee, maximaal drie jaar. Niet langer. Een tijdje op je tenen
lopen is niet erg, je wordt er lenig en fit van, maar probeer het niet te lang
vol te houden. Voor je het weet kom je er na acht wedstrijden in het nieuwe
seizoen achter dat de pijp leeg is.

Indien u geen trek heeft deze bijsluiter ter harte te nemen, doet u uzelf en uw
club tekort. Gertjan Verbeek is in staat een hele club op zijn rug te tillen,
mits iedereen bereid is een beetje mee te buigen. U steekt er wat van op. Niet
alleen is Gertjan een onuitputtelijke bron van semi-wetenschappelijke wijsheden,
bovenal is hij een garantie voor een onvergetelijke tijd.

Wie Gerrit Jan Alfons Verbeek weerstaat, wordt een rijker mens - en kan de
wereld aan.


                COLUMN


                Sjoerd Mossou

Verbeek is als een herdershond. Hij gromt, blaft en vliegt in het rond, door
muren en heilige huisjes heen.

LOAD-DATE: 5 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              25 of 114 DOCUMENTS



                              AD/Algemeen Dagblad

                           24 september 2013 dinsdag

Griekse voetballers helpen de staat

BYLINE: frans boogaard

SECTION: Algemeen - Nieuwsdienst; Blz. 9

LENGTH: 361 woorden


athene | De Griekse regering krijgt steun uit onverwachte hoek om het land uit
het financiële moeras te trekken: rijke zakenmensen, profvoetballers en gewone
burgers trekken de portemonnee. De eerste 3 miljoen euro is al binnen. Op een
schuld van 280 miljard is dat minder dan de bekende druppel, maar dat is niet
waar het om gaat.

De stichting `Griekenland schuldenvrij' zamelt sinds kort geld in en koopt zelf
schuldbewijzen op. Ze worden even vastgehouden om waardestijging tegen te gaan.
Met de rente koopt de stichting nieuwe obligaties, die daarna worden vernietigd.
Dat vermindert de staatsschuld. Initiatiefnemer en multimiljonair Peter Nomikos:
,,Veel Grieken houden niet van hun regering, maar wel van hun land.  Het
ongewone initiatief loopt als een trein. ,,Voor ons is elke euro een succes. Het
laat zien dat Grieken - anders dan media soms beweren - niet op hun luie gat
blijven zitten, maar de problemen aanpakken, desnoods zelf.

Topscorer op de donorlijst van de stichting is voetbalclub Olympiakos, dat met
1.364.000 euro in één keer al haar profvoetballers en andere personeel, in
totaal 55 man, schuldenvrij kocht. De schuld per Griek beloopt immers 24.800
euro (280 miljard gedeeld door iets meer dan 11,3 miljoen Grieken). Goede tweede
op de donorlijst is Volkan bier van Nomikos. Dat ontwikkelde een ambachtelijk
biertje, met honing en citrus van Santorini, en schenkt de helft van zijn winst
daarop aan `Griekenland schuldenvrij'. Sindsdien kunnen Grieken hun land de
crisis uit drínken.

Nomikos deed zijn idee voor `Griekenland schuldenvrij' op aan Princeton, de
universiteit waar hij afstudeerde op de manier waarop Griekenland zich in de
jaren '20 uit een zeker zo grote crisis vocht. Ook toen moest de bevolking het
land redden.

Premier Samaras en onderminister van Financiën Staikouros zijn trots:
,,Dergelijke initiatieven onderstrepen de blijvende kracht van het hellenisme.

Over de vaderlandsliefde van zijn landgenoten die naar schatting 200 miljard
euro in Zwitserland hebben geparkeerd, wil hij het niet te veel hebben.
,,Iedereen is verantwoordelijk voor zijn eigen hypocrisie. Maar als zij mee
willen doen, zijn ook hun bijdragen welkom.

LOAD-DATE: 23 September 2013

LANGUAGE: DUTCH; NEDERLANDS

GRAPHIC: ¶ Peter Nomikos: `Grieken houden niet van hun regering, maar wel van
hun land.' |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              26 of 114 DOCUMENTS



                              AD/Algemeen Dagblad

                           21 september 2013 zaterdag

Lelijk Hoog Catharijne, van vloek tot zegen

SECTION: Algemeen - Nieuwsdienst; Blz. 16

LENGTH: 846 woorden


utrecht | Dinsdag is het 40 jaar geleden dat Hoog Catharijne feestelijk werd
geopend. Het winkelhart gold ooit als toonbeeld van vooruitgang. Maar in Utrecht
werd Hoog Catharijne vooral bespot. Waarom eigenlijk? Wordt het geen tijd voor
een andere kijk op de betonnen steenklomp? Vijf redenen voor de Domstad om Hoog
Catharijne alsnog in de armen te sluiten. Bert van den Hoed

Hoog Catharijne (HC) is de grootste suikeroom van Utrecht aller tijden.

Zomaar wat cijfers. Er komen per jaar 26 miljoen mensen naar Hoog Catharijne.
Elk jaar. 26 miljoen. Maal 40. Er zijn dus 26 miljoen maal 40 mensen die zo'n
hartgrondige hekel hebben aan Hoog Catharijne dat ze er al 4 decennia met diep
chagrijn rondlopen om er al hun zuur verdiende geld uit te geven.

In Hoog Catharijne zelf werken 5000 mensen, een veelvoud daarvan in de directe
omgeving. ,,Elke zegen heeft z'n nadeel,'' zegt Kees Visser, oud-hoofd
stedenbouw van de gemeente Utrecht. ,,Maar ik beschouw HC toch vooral als een
zegen voor de stad. De bestaande stad was aan het verkommeren. Natuurlijk, de
avant-garde vond het niks. Maar de gewone man vond het hartstikke aantrekkelijk
dat je van het station zo naar de  V&D  kon.''

En - tot slot - je kunt op Hoog Catharijne de beste noten van de stad kopen.

Dat dan weer wel, moet stadsdichter Ingmar Heytze, trouw HC-hater, toegeven. De
Notenbar op Hoog Catharijne is de beste van de stad. En trouwens: de Volendammer
is misschien wel de beste visboer van Utrecht.

Hij mag graag op het dek van La Place komen, het terras bovenop  V&D  met
uitzicht over de oude stad. En een van de plekken waar je Hoog Catharijne in elk
geval niet ziet. ,,HC is een economisch Vaticaan, echt een stad in de stad,''
vindt hij.

En toch: ,,Als iets er maar lang genoeg staat, raak je er als vanzelf een beetje
aan verknocht. Het begint nu cultuurgoed te worden.'' Utrecht zonder HC een
suffe provinciestad? Heytze: ,,Ik denk dat die stelling wel verdedigbaar is.''


                Waarom Utrecht 40-jarig winkelhart in de armen moet sluiten

Hoog Catharijne heeft Utrecht wakker gekust.

Het verzet tegen Hoog Catharijne werd gevoed door de angst dat Utrecht zou
bezwijken onder het grootkapitaal van HC. Niets bleek minder waar. Meer dan de
helft van al die miljoenen bezoekers, werd door de eeuwigdraaiende roltrappen
massaal de oude binnenstad ingerold. In de jaren '50 en '60 was Utrecht een
dooie provincieplaats waar iedereen uit wegvluchtte. Op de werven langs de
gracht was helemaal niets te beleven, in de monumentale binnenstad wilde niemand
wonen. Nu behoort het tot de meest gewilde - en dus duurste - woongebieden van
Nederland. Utrecht wordt steeds drukker en steeds leuker.

Volgens sommigen zelfs wel té leuk. Hoe luxe kan een probleem zijn? Tom
Broekman, voorman van de Utrechtse binnenstadswinkeliers, zag als jongen hoe
zijn vader als ondernemer in de oude stad voorop liep bij het zoeken naar een
antwoord op de komst van HC. De binnenstad heeft er onder andere het
voetgangersgebied aan te danken. Dat was er zonder HC nooit gekomen.

,,Utrecht is de mooiste én meest commerciële stad van Nederland. Een unieke
combinatie,'' zegt Broekman.

Hoog Catharijne heeft de stad behoed voor verschrikkelijke blunders.

De oude Utrechtse stationsbuurt werd ervoor gesloopt, inclusief het belangrijke
Jugenstil-monument De Utrecht. Dat schitterende gebouw wordt nog steeds
betreurd. Maar verder? Vlak voor de komst van Hoog Catharijne waren er
doldrieste verkeersplannen waarbij wegen dwars door nu zeer populaire
19de-eeuwse woonwijken als de Vogelenbuurt en Wittevrouwen waren gepland. Een
nieuwe invalsweg diagonaal over de Oudegracht? Interessant! De bejubelde singels
dempen en er een rondweg van maken? Ach, waarom niet.

Betonbaas De Vries van bouwonderneming Bredero ontving veel applaus bij de
toenmalige bestuurders, weet directiesecretaris van de Project Organisatie
Stationsgebied, Siert de Vos (59). Die stond als jongeman toen nog aan de andere
kant. ,,Ik heb nog wel tegen Hoog Catharijne geprotesteerd. Nu kijk ik daar wel
anders naar. De kleinschaligheid van de oude stad en het grootschalige van HC,
is een fantastische combinatie. Utrecht is nu een vrijwel ongeschonden,
middeleeuwse stad. Daarvoor heeft KVP-minister Klompé gezorgd. Zij zei: Ik ga
akkoord met HC en een gedeeltelijke demping. En dan maken we van de rest
beschermd stadsgezicht. Dat was de deal. En zo is het gegaan. De stad had veel
meer te lijden gehad als die deal niet was gemaakt. Zo is Utrecht voor veel
onheil behoed.''

Hoog Catharijne heeft iedereen laten zien hoe het níet moet.

De architectuur van HC is onbetwist bedroevend, een monument van lelijkheid. Zo
fungeerde het als lichtend voorbeeld van verschrikkelijkheid. Dit nooit meer.
Kees Visser blikt mild terug. ,,Je kunt in een stad niet niks veranderen. En ze
deden in die tijd niet zoveel aan de openbare ruimte. Alle aandacht ging naar de
binnenkant, daar moest het aangenaam en huiselijk zijn.

De buitenkant deed er niet toe. Dat gaat nu met alle nieuwe plannen hopelijk
hersteld worden. Ik heb er inmiddels een goed gevoel over dat dit gaat lukken.''

LOAD-DATE: 20 September 2013

LANGUAGE: DUTCH; NEDERLANDS

GRAPHIC: ¶ Bij de bouw van winkelcentrum Hoog Catharijne werd de deal gesloten
dat de binnenstad van Utrecht grotendeels behouden zou blijven. Na 40 jaar kan
de conclusie worden getrokken dat het verguisde winkelcomplex Utrecht veel goeds
heeft gebracht. Foto bart jansen |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              27 of 114 DOCUMENTS



                              AD/Algemeen Dagblad

                           18 september 2013 woensdag

Op de kaart door tv-spot

SECTION: Algemeen - Nieuwsdienst; Blz. 14

LENGTH: 197 woorden


Martine Bijl was niet de enige BN'er die een bedrijf onuitwisbaar op de kaart
zette door een tv-spotje. Enkele collega's:

Reaal

Rijk de Gooijer vergrootte de naamsbekendheid van Reaal als de legendarische Van
Looij die steeds een dubieuze schademelding deed. `Foutje, bedankt!'.

Gamma

Martin van Waardenberg en John Buisman speelden van 1994 tot 2010 in tientallen
Gamma-reclames als de buurmannen Sjaak, de gewone man, en de pedante Freek, die
stiekem ook bij Gamma zijn spullen kocht. `Dat zeg ik, Gamma!'

Zwitserleven Gevoel

Kees Brusse had tussen 1985 en 1994 het Zwitserleven Gevoel. Het was voor het
eerst dat bij pensioenreclames emoties werd gebruikt. Na Brusse volgden Huub
Stapel en Ellen ten Damme en Chris Zegers.

FBTO

Monique van der Ven was tussen 1995 en 2003 het gezicht van verzekeraar FBTO. Ze
speelde de hoofdrol in dertig commercials. Eind jaren '90 bleek dat Van der Ven
haar verzekeringen had lopen bij Aegon.

Melkunie

Peer Mascini en Melkunie vormden in de jaren '90 een gouden koppel. De
commercials - met `Ik had nog zo gezegd: geen bommetje' - wonnen vele prijzen.
Het merk verdween, maar de nieuwe eigenaar Arla kwam in 2012 terug met Mascini.

Op de kaart door tv-spot

LOAD-DATE: 17 September 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              28 of 114 DOCUMENTS



                              AD/Algemeen Dagblad

                           7 september 2013 zaterdag

De gunfactor, glad als een aal

SECTION: Sport Algemeen - Nieuwsbudget; Blz. 8

LENGTH: 1555 woorden


Een nieuwkomer in de eredivisie heeft het, een elftal dat heerlijk naïef aanvalt
ook. Guus Hiddink wel, Louis van Gaal niet, Dick Advocaat evenmin. Frank de Boer
weer wel. En nu PEC Zwolle natuurlijk. De gunfactor, hij fladdert ook dit
seizoen van club naar club. Maar wat is het, hoe kun je die naar je toe trekken
en kan die zelfs punten opleveren? Tijd voor een duik in de wereld van een
ongrijpbaar fenomeen.


                Zelfs roep om `spindoctor'
                in profvoetbal om ongrijpbaar
                fenomeen te sturen

Ron Jans `Volgens mij gaat de gun-factor naar iets nieuws, iets fris'

Ron Jans heeft de eer dat hij het woord gunfactor dit seizoen als eerste in de
mond nam. Op 20 juni al, na de eerste training van PEC Zwolle. ,,Wij hebben de
gunfactor niet meer,'' zei hij over de club die vorig seizoen als groentje in de
eredivisie verrassend goed en vooral vrolijk presteerde.

Ruim twee maanden later hangt de gunfactor weer als een jubelwolk boven de
koploper van de eredivisie.

Het is uiteraard aan Jans om een eerste poging te doen om dit fenomeen, dat als
zeep uit je handen kan glippen, te verklaren. ,,Volgens mij gaat de gunfactor
naar iets nieuws, iets fris. Leuke spelers helpen, natuurlijk. Het dansje van
Fred Benson, het enthousiasme van Rochdi Achenteh, de dribbels van Youness
Mokhtar. Of Marnix Kolder bij Go Ahead Eagles, die na zoveel jaren in de
anonimiteit uitblinkt in de eredivisie. Een jongen die nooit iets verkeerds
zegt, de Stefan Edberg van het Nederlandse voetbal. Dat draagt bij aan de
gunfactor.''

Maar hoe lang is het houdbaar, vraagt ook Jans zich af. ,,Kijk naar het huidige
kabinet. Dat had de gunfactor, twee partijen die elkaar iets gunden. Maar ik
geloof niet dat de regering die gunfactor nog altijd heeft bij het Nederlandse
volk. Het verandert zo snel. Het jonge, frisse PSV had de afgelopen weken de
gunfactor. Nu wordt dat al minder.''

Sportmarketeer Bob van Oosterhout zit te spinnen op zijn stoel als hij over het
begrip gunfactor mag praten. Hij zat ooit in een forum met als thema het
negatieve imago van ADO Den Haag. ,,Toen riep ik dat die club de gunfactor naar
zich toe kon trekken met de Hema als hoofdsponsor en Foppe de Haan als
hoofdcoach.''

Als een eilandhopper in de Egeïsche zee beweegt de gunfactor zich door de
eredivisie. Ajax joeg die ooit met kracht weg uit Amsterdam, door de
selectiespelers stropdassen met het cijfer 1 erop te laten dragen. Maar nu, met
doe-maar-normaal-coach Frank de Boer en een relatief jong elftal dat de titels
aaneenrijgt, wordt het de Amsterdammers gegund. En wie hoopte vorig jaar niet
dat Feyenoord, met al die jonkies, weer eens naar de Coolsingel zou mogen?


                kernwaarden

Nog wonderlijker is PSV. Vorig seizoen verketterd als de club van de verdwaalde
zakelijkheid. Een commissie moest zelfs de kernwaarden van de club herontdekken.
Nu wordt PSV geprezen om haar nieuwe filosofie. Fris en fruitig, omarmd door het
volk. Maar na een paar tegenvallende prestaties komt al de kritiek dat het wel
héél naïef is. Een proces dat wordt versneld door de op hol geslagen
meningenfabriek die boven de eredivisie hangt.

,,Het is absurd hoe snel je de gunfactor naar je toe kunt trekken of weer kunt
kwijtraken,'' signaleert Van Oosterhout. ,,Dat kan per week veranderen. Vorige
week zondag verstuurde ik een tweet, met de thermometer van dat moment. Zomaar
wat krantenkoppen: `Moet PSV zich zorgen maken?', `Ajax mist goede jeugd', `Lek
boven bij Feyenoord'.''

Volgens imagodeskundige Rudy van Belkom kun je dat proces als club beïnvloeden.
,,De belangrijkste aspecten bij het creëren van de gunfactor zijn authenticiteit
en transparantie,'' zegt hij. ,,Voor veel fans is het eren en in stand houden
van de clubgeschiedenis belangrijk. Daarbij komt dat supporters gehoord willen
worden. Laat merken dat hun mening er toe doet. Daarnaast dient een club
transparant te zijn. Zowel op financieel gebied, rond transfers en het openbaar
maken van alle trainingen. Geen achterkamerpraktijken.''

Jans deelt die mening. Hij is een trainer die zelf ook de gunfactor heeft. ,,Ik
lees vaak dat ik glunderend of met een grijns voor de camera sta. Dat is niet
eens bewust, soms vooral om mezelf maar een houding te geven. Ik doe af en toe
ook iets doms of impulsiefs, maar heb er plezier in en wil dat gevoel
uitstralen.''

Daar houdt de gunfactor van, weet Jans. ,,Nu hebben Cambuur en Go Ahead Eagles
die. Deels omdat ze nieuw zijn in de eredivisie, maar ook omdat ze op een
positieve manier voetballen. Als het alleen om winnen draait, dan verlies je
heel veel. Als je uitsluitend aan resultaat denkt, gaat het vaak ten koste van
anderen en doe je dingen die niet altijd even sympathiek overkomen. Ik kan me De
Graafschap nog herinneren van een paar jaar terug. Trainer ontslagen, nieuwe
coach en alleen maar verdedigen. Dan verlies je alle sympathie en wordt je
weinig gegund.''

De gunfactor is goud waard, bezweert Van Oosterhout. ,,Natuurlijk speelt die een
rol bij sportief succes, alleen al bij het aantrekken van spelers. Veel
voetballers kwamen in het verleden naar PSV, omdat de club bekend stond als
rustig, stabiel, sympathiek. Het zou daar makkelijker zijn om te slagen. Zo'n
omgeving is ook fijn voor sponsors. Een goed imago levert geld op.''

Jans heeft het afgelopen zomer zelf ervaren bij PEC Zwolle. ,,Alle versterkingen
die wij graag wilden hebben, zijn ook gekomen. Kamohelo Mokotjo gaf het zelf aan
in een interview. Feyenoord hoefde niet met hem te leuren. Hij had ons zien
voetballen, vond dat hij goed in dat spel paste en wilde naar geen andere club
dan PEC Zwolle.''

De coach, vorig seizoen al na elf wedstrijden ontslagen bij Standard Luik, weet
hoe vluchtig die gunfactor is. ,,Uiteindelijk is het allemaal een hype en kan
het ook weer snel omslaan. Maar het is mooi om nu die vrolijkheid om ons heen te
hebben.''

Kun je de gunfactor naar je toe lokken, dat blijft de grote vraag. Van
Oosterhout gelooft van wel. ,,Voor de helft is het ongrijpbaar, die andere helft
kun je beïnvloeden. Dat doe je met een uitgekiend communicatiebeleid. In het
buitenland, zeker in de Verenigde Staten, doen ze dat veel beter. Nederlandse
clubs hebben een woordvoerder of een perschef, wat je nodig hebt is een
communicatiestrateeg. Welk verhaal wil je als club vertellen, wat wil je
uitstralen? Daar moet je bij alles wat er rond een club gebeurt op professionele
wijze mee omgaan. Dan heb ik het niet over het programmaboekje of de website.
Dat is promotie en dat geloof ik allemaal wel.''

De sportmarketeer neemt PSV als voorbeeld. ,,Die club had vorig seizoen 75
procent van alle ellende kunnen voorkomen of op z'n minst kunnen beperken, door
op de juiste manier naar buiten te treden. Het gaat niet eens altijd om wat je
zegt, maar ook wat je doet. PSV wil zich als een warme, gastvrije club
profileren. Dan moet je niet de hekken van trainingscomplex de Herdgang
sluiten.''

Een spindoctor dus, die moet jongleren met de gunfactor. Kay van de Linde, die
deze rol in politiek en bedrijfsleven al jaren vertolkt en onder anderen Pim
Fortuyn en Rita Verdonk adviseerde, noemt het een onvermijdelijke ontwikkeling.
,,Clubs willen zelf de regie in handen nemen. Je hebt al voetballers die
zorgvuldig een imago hebben opgebouwd, met David Beckham als meest sprekende
voorbeeld. Nu zien ook clubs dat werken aan je imago een verdienmodel kan zijn,
misschien wel het enige. Clubs willen niet meer elf merkjes op het veld hebben
staan, maar zelf één merk zijn.''

Ook Van de Linde weet waar de gunfactor gevoelig voor is. Hij noemt twee
principes uit de marketing, uiteraard in het Engels. Het ene is `underpromise
and overdeliver', het andere `be good and tell it'. ,,Constant presteren, zonder
kapsones te hebben, dat doet het goed. Edwin van der Sar is een mooi voorbeeld.
Twintig jaar lang goed zijn en nooit iets doen of zeggen waardoor anderen een
hekel aan je kunnen krijgen. Voor Frank de Boer geldt hetzelfde. Weinig beloven
en veel leveren dus. Die twee hebben duidelijk de gunfactor.''


                gedrag

Van de Linde ziet ook de andere kant. ,,Een ander advies van spindoctors is dat
je eerst moet presteren en dan pas gedrag moet vertonen dat bij die status past.
In het voetbal zie je jonge mannetjes met het perfecte kapsel, de tatoeage en de
mooie blondine op hoge hakjes. Maar de gewone man op de tribune, die het nu
moeilijk heeft, wil eerst prestaties zien en prikt er anders genadeloos
doorheen.''

En weg is vervolgens de gunfactor. Jans ziet dat ook, maar gruwelt van de
gedachte dat een spindoctor zich met het voetbal gaat bemoeien. ,,Dan gaan we de
verkeerde kant op. Ik kijk vaak naar Borgen (een populaire Deense televisieserie
over politiek, red). Daar zie je ook die spindoctors aan het werk. Maar dan gaat
het natuurlijke er helemaal af. Vooraf al verzinnen wat je gaat zeggen, lijkt me
niet de bedoeling. Als club moet je weten wat je wilt zijn, dat is iets anders.
Bij PEC Zwolle proberen we dat positieve imago ook duurzamer te maken, door ons
meer dan vroeger te profileren in de eigen regio.''

Ook dit verhaal maakt het weer duidelijk. Je kunt de gunfactor even proeven,
aanraken of voorzichtig benoemen. Maar je zult er nooit helemaal grip op
krijgen.

Rudy van Belkom `Belangrijkste aspecten zijnauthenticiteit en transparantie'

Kay van de Linde `Constant presteren, zonder kapsones, dat doet het goed'

LOAD-DATE: 6 September 2013

LANGUAGE: DUTCH; NEDERLANDS

GRAPHIC: Ron Jans: ,,Uiteindelijk is het allemaal een hype en kan het ook weer
snel omslaan.'' | Nu heet PSV fris en fruitig, mede dankzij deze Zakaria
Bakkali. | Jeremain Lens (rechts) belaagt Joris Mathijsen: slecht voor PSV. |
Vrolijkheid troef bij PEC Zwolle. foto's pro shots, nos, pim ras |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              29 of 114 DOCUMENTS



                              AD/Algemeen Dagblad

                            3 september 2013 dinsdag

Politie wil bij oplossen misdrijf veel vaker burgers inschakelen

BYLINE: LAURA SCHALKWIJK

SECTION: Algemeen - Nieuwsdienst; Blz. 9

LENGTH: 404 woorden


1,25 miljoen Nederlanders zijn inmiddels aangesloten bij Burgernet, een middel
waarmee de politie buurtbewoners laat uitkijken naar vermiste personen of op
heterdaad betrapte dieven. Een landelijke campagne die vrijdag start, moet veel
meer gretige politiehulpen zien te werven.

Den Haag Het is 29 augustus, even na 8.30 uur als een bezorgde moeder de politie
in Den Haag belt. Haar twee jongens van 6 jaar zijn plots verdwenen. Nog geen
minuut na haar telefoontje kijkt een politiewagen in de buurt al uit naar de
jongens en staat de politiehelikopter klaar om uit te vliegen.

In de loop van de dag worden meer agenten ingeschakeld. Om 19.09 uur gaat er een
oproep uit aan alle politie-eenheden in de regio Haaglanden. Iets later besluit
de meldkamer de `gewone burger' in te schakelen; 2000 Hagenaars krijgen
tegelijkertijd een bericht. Vijf van de omwonenden bellen met de politie en
zeggen dat ze de jongens hebben gezien. Om 19.48 uur worden ze gevonden.

Het is één van de vele succesverhalen van Burgernet, een initiatief waarin
gemeente, politie en bewoners samenwerken om de buurt veiliger te maken. De
politie zet Burgernet niet alleen in bij vermissingen. Maar ook bij misdrijven,
zoals woninginbraken, straatroven, winkeldiefstallen, overvallen op bedrijven en
zakkenrollerij. Zolang er maar een duidelijk signalement van de dader
beschikbaar is, zoals de tasjesdief die op de vlucht slaat.

Wat begon als een proef in 2004, is inmiddels een landelijk middel dat staat.
Bijna alle 408 gemeenten zijn aangesloten bij Burgernet en 1,25 miljoen
Nederlanders nemen eraan deel. Tot en met augustus van dit jaar riep de politie
22.000 keer de hulp van bewoners in. Circa één op de tien zaken wordt dankzij de
burgers succesvol afgesloten.

Maar dat is nog niet genoeg. Komende vrijdag start daarom een landelijke
campagne om nog meer gretige politiehulpen te werven. Vanaf die dag kunnen
mensen zich nog gemakkelijker aanmelden als Burgernetdeelnemer.

,,We willen dat er nog meer zaken worden opgelost,'' zegt Marieke Timmermann,
woordvoerder van Burgernet. ,,Hoe meer mensen er zijn aangemeld, hoe meer mensen
iets zien en hoe groter de kans is dat een Burgernetactie succesvol is.''

Binnenkort is er ook een speciale Burgernet-app beschikbaar. Daarmee krijgen
burgers niet alleen in hun eigen woonplaats de politieberichten ontvangen, maar
ook op de plek waar hij of zij zich bevindt.

Burgernet werft leden met nieuwe campagne

LOAD-DATE: 2 September 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              30 of 114 DOCUMENTS



                              AD/Algemeen Dagblad

                            2 september 2013 maandag

SBS6 zoekt volks en vrolijk weg omhoog

BYLINE: GUDO TIENHOOVEN

SECTION: Algemeen - Nieuwsdienst; Blz. 6

LENGTH: 845 woorden


IBIZA-STAD SBS6 ziet licht aan het eind van een lange, donkere tunnel. Heel
langzaam weet het al jaren sukkelende tv-station weer kijkers te winnen met
`volkse en vrolijke' programma's. Zenderbaas Remko van Westerloo spreekt van
nieuwe magie. Waarom moeten we hem ditmaal wél geloven? `We hebben geleerd van
grote fouten.'

SBS-evergreens Hart van Nederland en Shownieuws zijn uit een diep dal geklommen.
De komische dramaserie Dokter Tinus met Thom Hoffman is ook in het nieuwe,
tweede seizoen een kijkcijfersucces. ,,We zijn er nog lang niet,'' klinkt het
telkens bij de grote tv-concurrent van RTL, maar een `nieuw begin' moet worden
gevierd.

SBS nodigde het afgelopen weekend de media uit voor een trip naar Ibiza, waar de
nieuwe serie Verliefd op Ibiza wordt gedraaid, voor een najaarspresentatie die
de `herpakte magie' moest onderstrepen. Presentatoren als Beau van Erven Dorens
lachen weer en zenderbaas Remko van Westerloo blaakt van het zelfvertrouwen.

Toen mediamagnaat John de Mol en uitgeverij Sanoma een belang namen in SBS
Nederland (met drie zenders: SBS6, Net5 en Veronica), was er hoop. Maar de flops
(Sabotage, The Next Pop Talent) bedierven de sfeer.

Van Westerloo zegt nu toch écht die kentering te zien. Nieuwe titels als De
Leukste Families van Nederland (portretten van `de gewone man'), het 5 Uur
Show-achtige Show Vandaag, het muziekprogramma Beter Dan Het Origineel
(klassiekers in een nieuw jasje) en in een later stadium Utopia (kandidaten
bouwen een eigen dorp, realitycamera's kijken mee) moeten de stijgende lijn
voortzetten.

Ons is vaker beterschap beloofd. Waarom moeten we u nu wél geloven?

Remko van Westerloo: ,,We boeken echt weer concrete successen. Hart van
Nederland en Shownieuws zitten weer op hun oude kijkcijferniveau en de rest
groeit dan langzaam mee. Bloed, Zweet & Tranen (waarin een nieuw volkszangtalent
werd gezocht, red.) deed het ook behoorlijk. Dat is een merk waar we nog jaren
mee vooruit kunnen. En het is een behoorlijke prestatie dat we het afgelopen
jaar twee nieuwe dramaseries succesvol aan de man wisten te brengen: Dokter
Tinus en Danni Lowinski. Een genre waar we als SBS totaal geen traditie in
hadden. Ik hoop met Verliefd op Ibiza op de zaterdag nog zo'n succes te
boeken.''

Er is vaak gezegd dat SBS in een identiteitscrisis zit. Wat is nu dat gezicht
van de zender?

,,Ik denk dat we een brede volkszender zijn met een vrolijke uitstraling.
Positiever ook dan RTL. Vergelijk ons Shownieuws maar met RTL Boulevard. Wij
brengen een wezenlijk positievere rubriek. De grote kracht van Boulevard is het
cynisme van Albert Verlinde. Dat is niet onze toon.''

U kreeg vooral veel kritiek op het kopiëren van successen op andere zenders.

,,We hebben geleerd van grote fouten. The Next Pop Talent hadden we achteraf
gezien niet moeten doen. Het was een inschattingsfout. De gedachte was terug te
gaan naar het retrogevoel van een Idols. Maar talentenjachten zijn onderhevig
aan slijtage. X Factor op RTL scoorde de afgelopen keer ook beduidend minder.
Als wij dan komen met iets wat erop lijkt, sta je 3-0 achter. Het werd beleefd
als een namaakproduct en misschien wel terecht.''

Er werden door SBS enkele grote namen binnengehaald: Ron Brandsteder, Eddy Zoëy,
Leontine Borsato. Waar zijn ze gebleven?

,,We concentreren ons nu op de vooravond en drama. Minder op grote shows. Dan
komt het voor dat sommige sterren even een half jaartje op de bank moeten
zitten.''

Zien we ze nog terug dan?

,,Dat behoort zeker tot de mogelijkheden.''

FOX is net toegetreden tot het medialandschap. Een bedreiging?

,,Ze moeten hun ware strepen nog laten zien. Natuurlijk houden we het in de
gaten. Je moet de kleintjes nooit onderschatten.''

De verwachting is dat FOX volgend jaar de rechten voor de samenvattingen van het
Eredivisie Voetbal koopt. Of zit SBS nog in de race?

,,Ja! Er is absoluut interesse. Maar niet tegen elke prijs.''

FOX ontkent hardnekkige geruchten dat het SBS wil overnemen. Wat zegt u? Zijn
jullie hier over in gesprek of in gesprek geweest?

,,Als er gesprekken zijn, weet ik er niets vanaf. Dat zeg ik naar eer en
geweten. Misschien speelt het zich op andere niveaus af.''

Nog een nieuwe speler: Netflix. Daar kun je straks ook tegen een vast
maandbedrag onbeperkt films en series streamen. RTL gaat eenzelfde initiatief
lanceren. En SBS?

,,Netflix is geen factor van belang in het grotere spel om de kijker. De zender
bedient een heel kleine doelgroep. Ik hoor overal dat mensen het na een jaar wel
gezien hebben bij Netflix. Wij zijn druk bezig met ons on demand-platform Kijk,
maar dat concentreert zich op tv-programma's. Wij bieden ook al films en series
aan. Maar volgens mij zal het weinig invloed hebben op het traditionele tv
kijken.''

U moet zich naar buiten toe vaak verdedigen. Hoe houdt u de mensen van SBS
gemotiveerd?

,,Dat lukt niet altijd. Als je in zwaar weer zit, wordt er gemopperd. Ik merk
wel dat de afgelopen 7 maanden een kentering is gekomen. Mensen, zowel voor als
achter de schermen, beginnen weer lol in hun werk te krijgen. De rust keert
terug.''

Zenderbaas Van Westerloo: We boeken weer successen

LOAD-DATE: 1 September 2013

LANGUAGE: DUTCH; NEDERLANDS

GRAPHIC: Remko van Westerloo, zenderbaas van SBS6 signaleert een nieuw elan bij
zijn tv-station, dat jarenlang in de versukkeling heeft gezeten. `We zijn een
brede volkszender met een vrolijke uitstraling.' Foto Freek van den Bergh/Novum
|

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              31 of 114 DOCUMENTS



                              AD/Algemeen Dagblad

                           29 augustus 2013 donderdag

Obama: Strijd Martin Luther King gaat door

BYLINE: STIJN HUSTINX

SECTION: Algemeen - Nieuwsdienst; Blz. 15

LENGTH: 539 woorden


Net als Martin Luther King keek Obama uit over een mensenmenigte. Toen scheen de
zon, nu regende het pijpenstelen. Een halve eeuw geleden trokken zeker 250.000
mensen uit heel de Verenigde Staten naar de Amerikaanse hoofdstad voor de March
on Washington for jobs and freedom, nu hooguit enkele tienduizenden.

,,Martin Luther King gaf een krachtige stem aan de stille hoop van miljoenen,''
sprak Obama gisteren bij de indrukwekkende herdenking, in aanwezigheid van de
familie van de in 1968 vermoorde burgerrechtenactivist. ,,Er waren koppels die
niet met elkaar mochten trouwen. Soldaten die in het buitenland vochten voor
vrijheid, maar die thuis niet kregen,'' herinnerde Obama aan de strenge
rassensegregatie die in de jaren vijftig en zestig nog altijd diep verankerd was
in de Amerikaanse samenleving.

De bijeenkomst in 1963 vormde het hoogtepunt in de burgerrechtenbeweging, die
gelijkheid voor de zwaar achtergestelde, vaak gediscrimineerde Afro-Amerikanen
nastreefde. Het was in een tijd dat blanken en zwarten in het zuiden van de VS
niet naast elkaar mochten zitten in een bus, dat zwarten werden geweerd uit
blanke restaurants en organisaties als de Ku Klux Klan vrij spel hadden. Er werd
toen een dag lang vreedzaam geprotesteerd door blanken en zwarten in de vorm van
toespraken, gebeden en optredens van onder anderen Bob Dylan en gospelzangeres
Mahalia Jackson. Die laatste was het die 50 jaar geleden op de trappen van het
Lincoln Memorial spontaan aan King vroeg de menigte te vertellen over zijn
droom.

Het was de droom van dominee King dat zijn kinderen zouden opgroeien in een
maatschappij waar ze niet worden beoordeeld op hun afkomst maar op hun karakter.
Een jaar later werd de Civil Rights Act aangenomen, een krachtige wet tegen
discriminatie van minderheden en die kiesrecht voor álle Amerikanen regelde.

Obama zei eerder in een interview dat King onder de indruk zou zijn van `de
vooruitgang die we hebben geboekt'. ,,Maar hij zou ook zeggen dat er nog werk
aan de winkel is. Als we het hebben over de economie, over gelijkheid, over
welvaart, over de problemen in binnensteden, dan zou hij zeggen dat we niet zo
veel vooruitgang hebben geboekt als op het vlak van maatschappelijke en sociale
vooruitgang, dat het niet genoeg is om alleen maar een zwarte president te
hebben,'' aldus Obama. ,,De vraag is, hoe doet de gewone man het? Op dat vlak
hebben we nog helemaal niet zoveel vooruitgang geboekt.'' Obama zei gisteren dat
zwarten nog altijd zijn achtergesteld ten opzichte van blanken, gelet op
bijvoorbeeld welvaart en werkgelegenheid. Volgens hem gaat de strijd van King
gewoon door. Hij zei dat armoede en racisme echter geen reden zijn bij de pakken
neer te zitten en dat het ook om eigen verantwoordelijkheid gaat.

President herdenkt onvergetelijke speech uit 1963

Barack Obama

`King zou zeggen: er is nog werk aan de winkel'

NEW YORK ,,Martin Luther King is niet tevergeefs gestorven, zijn overwinning is
groots.'' Dat zei Barack Obama gisteren aan de voet van het Lincoln Memorial in
Washington D.C., op precies dezelfde plek en tijd als Martin Luther King exact
50 jaar geleden zijn onvergetelijke I have a dream-speech hield. Volgens de
Amerikaanse president is de strijd van King nog lang niet gestreden.

LOAD-DATE: 28 August 2013

LANGUAGE: DUTCH; NEDERLANDS

GRAPHIC: Barack Obama hield gisteren een toespraak aan de voet van het Lincoln
Memorial in Washington D.C., op precies dezelfde plek en op dezelfde tijd als
Martin Luther King exact 50 jaar geleden zijn onvergetelijke I have a
dream-speech hield. Foto's AP |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              32 of 114 DOCUMENTS



                              AD/Algemeen Dagblad

                           22 augustus 2013 donderdag

`Ik heb het gedaan omdat ik out of the box denk. Niemand maakt zichzelf nummer
1!'

SECTION: Sport Algemeen - Nieuwsbudget; Blz. 7

LENGTH: 153 woorden


Quotes

`Ik heb het gedaan omdat ik out of the box denk. Niemand maakt zichzelf nummer
1!'

,,Ik vind het zo mooi: mensen maken daar meteen een ding van. Die denken meteen
dat het om ego gaat.''

Nogmaals Davids. Hij gaf zichzelf als speler-manager van het Engelse Barnet
rugnummer 1.

,,Op een gegeven moment kwam ik zelfs bij Donatella Versace thuis, zit je opeens
naast George Clooney te eten.''

Davids. Hij presenteerde vorige week een nieuwe kledinglijn, Monta Heritage.

,,Het stereotype van de voetballer is toch dat van een jongen met snelle auto's,
dure kleding en mooie vrouwen. Elke voetballer wil er gewoon goed uitzien. Omdat
ze vaak een groter bestedingspatroon hebben dan Jan Modaal kunnen ze dat ook
betalen. Vergeet ook niet dat er in de kleedkamers erg op kleding wordt gelet.''

Andermaal Davids.

,,Vroeger kon je tot je achttiende uitzoeken wat je wilde gaan doen.
Tegenwoordig moet je dan allang presteren.''

Davids.

LOAD-DATE: 21 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              33 of 114 DOCUMENTS



                              AD/Algemeen Dagblad

                            20 augustus 2013 dinsdag

Op verkeerde been door beveiliger

SECTION: Algemeen - Media; Blz. 25

LENGTH: 233 woorden


niet te missen

De ambitieuze Tjitske, die werkt voor een actualiteitenrubriek, krijgt van haar
baas de gelegenheid om een documentaire te maken over een heet hangijzer: de
toenemende populariteit in Nederland van het rechtse gedachtegoed. Bob,
beveiliger van beroep, lijkt daarvoor in haar ogen de ideale hoofdpersoon.

Hij komt voor zijn werk geregeld in aanraking met de meest uiteenlopende
figuren. Van hoogwaardigheidsbekleders tot activisten en van straatschoffies tot
minder geprofileerde types met toevallig alleen maar een grote mond.

Vlotgebekt, met charme en humor weet Bob alle lastige situaties binnen de
kortste keren naar zijn hand te zetten. Met beide benen in de klei van de
multiculturele samenleving blijkt dat hij, anders dan verwacht, zich helemaal
niet te laten leiden door opspelende onderbuikgevoelens.

Een flinke tegenvaller, vindt Tjitske's opdrachtgever, maar zelf krijgt ze daar
gaandeweg een heel andere mening over. Want elke keer als ze Bob uitdaagt, wordt
Tjitske vooral geconfronteerd met haar eigen vooroordelen en aan het denken
gezet.

Hoe beter ze Bob leert kennen, hoe leuker ze hem vindt.

Zie daar de verhaallijn van de uit 2010 daterende telefilm Sekjoeritie, waarin
regisseur Nicole van Kilsdonk niet alleen het onbegrip tussen de culturele elite
en de gewone man schetst, maar tegelijk ook kritiek levert op de arrogantie van
de media.

Sekjoeritie, 23.50 uur, Nederland 1

LOAD-DATE: 19 August 2013

LANGUAGE: DUTCH; NEDERLANDS

GRAPHIC: Tjitske gaat Bob steeds leuker vinden. |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              34 of 114 DOCUMENTS



                              AD/Algemeen Dagblad

                            19 augustus 2013 maandag

`Leuk om mijn kennis van het land te delen'

BYLINE: MICHÈLE HARTOG

SECTION: Algemeen - Nieuwsdienst; Blz. 2

LENGTH: 1419 woorden


Hardwerkende Nederlanders in verre oorden proberen het hun vakantievierende
landgenoten zo goed mogelijk naar de zin te maken. Van een verblijf in een
Mongoolse yurt of een Marokkaanse riad tot slapen tussen de gorilla's en een
indrukwekkende fietstocht door Bangkok.

Toeristen verbazen zich telkens weer over de vele gezichten van Bangkok, maar
Andre Breuer (52) uit Den Haag kent alle hoekjes en gaatjes van de hoofdstad van
Thailand. De Nederlander organiseert al ruim tien jaar fietstochten door deze
wereldstad met zijn bedrijf Recreational Bangkok Biking. Hij fietst met
toeristen, voornamelijk Nederlanders, door smalle steegjes, door stukken natuur,
langs tempels, villa's en krottenwijken.

,,Het is elke keer weer mooi om de verwondering bij de fietsers te zien. Ze
hadden vaak hele andere verwachtingen van Bangkok: hoge, betonnen torens,
shopping centers, schitterende tempels en lange rijen auto's omringd door
zwermen scooters. Maar Bangkok heeft ook een andere kant: verlaten plekken,
smalle en drukke steegjes waar geen eind aan lijkt te komen en het leven zich op
straat afspeelt. Je fietst daar bijna letterlijk door de huiskamers. Geweldig om
te zien.''

Recreational Bangkok Biking is het hele jaar door, zeven dagen per week geopend
en heeft elke dag wel fietsers. In de beginfase deed Breuer alles zelf,
begeleiden van de tochten, onderhoud aan de fietsen, ontwikkeling van nieuwe
routes en verkoop aan reisagenten. Maar al snel had hij naast zijn vrouw
Chawala, een heel team om zich heen verzameld en kwamen er franchise vestigingen
in Chiang Mai, Pattaya, Ayutthaya en Hua Hin. ,,Het is natuurlijk geweldig dat
mijn fietstochten zo'n succes zijn. Alleen is het soms lastig dat we altijd open
en aan het werk zijn. We hebben een dochter van 4 en ik zou meer tijd aan haar
en mijn gezin willen besteden. Begin dit jaar hebben we het team versterkt met
een Nederlander die veel operationele taken van mij overneemt. Daarmee hebben we
de mindere kant van mijn werk opgelost,'' lacht Breuer.

Verreweg de meeste toeristen die in Bangkok op de fiets stappen zijn, hoe kan
het ook anders, Nederlanders en Belgen. ,,Voor ons is fietsen heel normaal. En
zelfs in zo'n wereldstad als Bangkok, met al dat verkeer, kun je prima fietsen.
In het begin keken de mensen hier raar op van de zwerm Nederlanders die voorbij
tufte. Dachten ze echt dat we gek waren om hier rond te fietsen. Inmiddels zijn
ze het gewend.''

Breuer geniet van de contacten met zowel de toeristen als de lokale bevolking.
Hij kan uren vullen met anekdotes, bijzondere verhalen en de fascinerende mensen
die hij ontmoet tijdens zijn werk. ,,De meeste Nederlanders komen goed
voorbereid naar Thailand, maar willen graag advies over de mooiste plekjes,
lekkerste lokale restaurantjes en niet te missen spots. Ik vind het leuk om mijn
kennis te delen. Van mooie plekjes tot de gebruiken van dit land en
reizigersadviezen. Zo had een klant vanaf dag één buikloop. Hij had
imodium-pillen mee, maar was daar zo doorheen. Ook de tabletten van andere
reizigers werkte hij in een paar dagen naar binnen. Ik vroeg hoe hij ze innam en
hij zei met kraanwater. Lieve mensen, kraanwater mag je gebruiken om je tanden
te poetsen, maar is echt niet geschikt als drinkwater!''

Over de hele wereld werken Nederlanders in de toeristische sector. Het CBS
beschikt niet over cijfers, maar via Google is er in zowat elk land, elke
uithoek wel een Nederlander te vinden. Vooral een bed & breakfast, camping,
yurt, hotel of kamerverhuur is populair.

De hang naar avontuur, uit frustratie of de wil om zich verder te ontwikkelen
zijn redenen waarom Nederlanders zich buiten de landsgrens begeven.
http://Dertiendeprovincie.nl is een online community voor Nederlanders die naar
het buitenland zijn vertrokken en mensen die ernaar smachten hetzelfde te doen.
Ze kunnen op de website, die in februari is gelanceerd, verhalen lezen en
ervaringen delen. De site staat nog in de kinderschoenen, initiatiefnemer
Mustafa Karakaya hoopt op een bloeiende community.

Boeiend

,,Het is zo boeiend om de verhalen van anderen te horen,'' vertelt Karakaya.
,,We willen met de site mensen inspireren en helpen als ze ook dromen van een
leven in het buitenland. Er staan vooral interviews op de site, hopelijk wordt
het meer een community met ervaringen, tips en verhalen hoe het echt is om in
het buitenland te werken en te wonen.''

Loek Hofstede (69) uit Werkendam vertelt graag over zijn ervaringen in
Marrakech, Marokko. Hij opende daar anderhalf jaar geleden een riad, bed &
breakfast en dat is hard werken. Hij mag dan de pensioengerechtigde leeftijd
hebben, lekker achteroverzitten doet hij niet. Het was helemaal niet de
bedoeling de riad zelf te runnen, maar nadat hij drie jaar bezig is geweest met
de verbouwing van de grote woning in de oude binnenstad, leek het hem mooi om
toch zelf gasten te ontvangen. ,,Ik ben gaan netwerken, zat dagen achter mijn
computer. Langzaamaan kwam de klantenstroom op gang en na ongeveer 6 maanden zat
mijn riad voor het eerst helemaal vol.''

Riad Aïcha heeft zes kamers, een zwembad, hammam, grote salon met keuken, twee
terrassen en een berbertent op het platte dak waar gasten meestal ontbijten. De
vakantiegangers komen overal vandaan, maar de meeste bezoekers komen uit
Nederland en België.

Hofstede heeft er geen moeite mee dat hij hard moet werken, terwijl anderen
genieten van hun vakantie. ,,Helemaal niet. Het anderen naar de zin maken, dat
vind ik juist het mooie van dit werk. Een riad is veel meer een
ontmoetingsplaats dan een hotel. De gasten hebben onderling en met mij meer
contact. We eten meestal met z'n allen aan een lange tafel,'' aldus de
ondernemer. ,,De eerste dagen help ik ze meestal op weg. Ik merk dat er veel
misverstanden zijn over Marokko. Dan vertel ik dat je veilig op straat kan
lopen, ook als vrouw alleen in kleine donkere straatjes. Mensen klampen zich
soms aan je vast omdat ze graag spullen willen verkopen aan toeristen. Maar als
je daar handig mee omgaat, is het al snel geen probleem meer. Na een paar dagen
zie ik behalve de gezichten bruinen, hun geluk groeien. Dan weet ik dat dit een
onvergetelijke vakantietrip wordt.''

Een andere ondernemer die er alles aan doet om zijn klanten een mooi reis te
bezorgen is Wim Kok (36) uit Lelystad. Hij runt samen met Coen van der Heijden
een reisbureau in Oeganda. Ondernemen in het Afrikaanse land is een wereld op
zich.

,,Werken, leven en ondernemen in Oeganda is geweldig, verschrikkelijk,
fantastisch, krankzinnig, uitdagend en alles wat daar tussenin zit,'' lacht de
ondernemer. ,,Er moet hier nog veel gebeuren op gebied van educatie, gezondheid,
corruptie, vrouwen- en homorechten. Ook op het gebied van natuurbehoud moeten
nog flinke stappen worden gezet. Dat maakt ondernemen in een land als Oeganda
soms frustrerend. Aan de andere kant is het een fantastisch land met een
heerlijk klimaat, vriendelijke mensen en goede werkethiek. Oeganda is één van de
meest diverse bestemmingen op aarde. Van ruige regenwouden tot droge savanne,
van bergen met sneeuw tot prachtige kratermeren, de oorsprong van de rivier de
Nijl tot spectaculaire watervallen. Naast het traditionele wild in Afrika zoals
leeuwen en olifanten zijn hier gorilla's en chimpansees in het wild.''

Matoke Tours biedt reizen aan in Oeganda, Rwanda en Tanzania en heeft een eigen
lodge in Bwindi, het leefgebied van de gorilla's. Het bureau richt zich vanuit
een kantoor in Den Bosch en een kantoor in de hoofdstad Kampala op de
Nederlandse, Vlaamse en Duitse markt.

,,Het is fantastisch om mensen de parels van dit land te laten zien. Dat doen we
met veel liefde en passie,'' aldus Kok. ,,Ik krijg vaak de vraag of het niet
genoeg is geweest, of ik niet gewoon weer terug wil naar Nederland. Natuurlijk
mis ik mijn vrienden en familie. In Nederland is alles perfect geregeld, dat is
fijn. Ik heb een zoontje van 2,5 jaar en hoe vier ik hier met hem Sinterklaas,
hoe leg ik uit wat sneeuwpret of de Elfstedentocht is. Ik zou ook graag met hem
op de fiets naar het Kröller-Müller museum gaan. Maar voorlopig toch nog niet.
Ik woon fantastisch en kan mijn zoon meenemen naar de mooiste plekken op aarde.
Hij is gek op olifanten, eet mango's uit de tuin, speelt altijd buiten en vindt
het geweldig om mij bang te maken met zijn leeuwenimitatie. Ik heb gekozen voor
een leven waarbij ondernemen, spanning, avontuur, een gezin en burgerlijkheid
hand in hand gaan. Dat zou ik voor geen goud willen missen.''

werken in het buitenland vaak een droom die uitkomt

`Je fietst bijna door de Thaise huiskamers'

LOAD-DATE: 18 August 2013

LANGUAGE: DUTCH; NEDERLANDS

GRAPHIC: Wim Kok (36, foto links) in Oeganda: `Ik woon fantastisch en kan mijn
zoon meenemen naar de mooiste plekken op aarde.' Foto boven: Andre Breuers
fietstochten door Bangkok. Foto onder: Loek Hofstede en zijn bed & breakfast in
Marokko. foto's privé | Andre Breuer (52) uit Den Haag kent alle hoekjes en
gaatjes van Bangkok. |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              35 of 114 DOCUMENTS



                              AD/Algemeen Dagblad

                           17 augustus 2013 zaterdag

`Dit voelt als

BYLINE: LOUIS DU MOULIN

SECTION: Algemeen - Cultuur; Blz. 29

LENGTH: 846 woorden


Toen was geluk heel gewoon-De film is volop in de maak. Rotterdam dient deze
dagen als decor voor het vervolg op de nostalgische televisie-avonturen van het
paar apart Jaap en Nel Kooiman en de hunnen, dat begint met de rampzalige
WK-finale van 1974. `Dit gaat heel erg leuk worden,' roept de hele cast in koor.



Hoofdrolspelers `Toen was geluk..., de film' zijn weer één grote familie

Zeker Gerard Cox had zo zijn twijfels over een bioscoopversie van de succesvolle
televisieserie Toen was geluk heel gewoon. En ook Joke Bruijs stond niet direct
te trappelen. Inmiddels samen weer in de huid gekropen van de eigenzinnige,
conservatieve buschauffeur Jaap Kooiman en zijn verstandige vrouw Nel worden ze
per setminuut enthousiaster. ,,Ik ben blij dat ik hier toch aan ben begonnen,
dit gaat heel erg leuk worden,'' aldus Cox gisteren tijdens de persmiddag in de
garage van de RET bij de Waalhaven, waar de afgelopen dagen een aantal
buitenopnamen plaatsvonden. Bruijs op haar beurt: ,,De televisieserie heeft ons
al zoveel gebracht, dan hebben wij al gauw zoiets van `moet dat dan ook nog!'
Maar dit is natuurlijk geweldig, het voelt als thuiskomen, een reünie van de
hele club.''

Juist het feit dat dik 4 jaar na het opnemen van de `historische' slotaflevering
vrijwel iedereen weer van de partij is maakt dit eenmalige vervolg - de première
staat gepland voor eind maart 2014 - extra bijzonder. De enige van de vertrouwde
cast die helaas ontbreekt is de intussen overleden Elisabeth Versluys, die de
moeder van Nel speelde en voor wie Coby Timp nu is aangetrokken. Als
vanzelfsprekend aanwezig is Huib Rooymans, als de enigszins wereldvreemde Meneer
Harmsen weer als vanouds de grote baas van Jaap Kooiman, nadat hij eerder voor
die rol zou hebben bedankt. ,,Daar heeft het inderdaad op geleken, maar dat kwam
doordat ik in Portugal zat en de communicatie aanvankelijk viavia verliep. Zo is
het beeld ontstaan dat ik mijn rol te klein zou vinden. Toen er echter op een
gegeven moment wel goed contact was, zijn we er snel uitgekomen. Ik doe niet
zoveel meer, maar hier wilde ik heel graag bij zijn. Als je, zoals wij, 16 jaar
met alle plezier met elkaar hebt samengewerkt, dan heb je iets met elkaar. Het
is alsof je familie van elkaar bent. Mooi voorbeeld van die bijzondere sfeer is
wel dat de technische ploeg ook altijd zo zijn best deed om ieder jaar weer bij
ons te worden ingedeeld.''

Eigenlijk heeft er nooit een groots afscheid plaatsgevonden van de Kooimannen en
hun aanhang, vindt iedereen in de `zuidelijke' thuishaven van de Rotterdamse
Elektrische Tram. Dat zal ook een beetje komen doordat de komende familiefilm
verder gaat waarmee Toen was geluk heel gewoon op 3 juni 2009 bij episode 229
eindigde: de heroïsche, verloren WK-finale van het Nederlands elftal tegen
West-Duitsland in juli 1974. Van die onverwachte zeperd is Kooiman zo vreselijk
van de leg dat hij zijn splinternieuwe kleurentelevisietoestel uit het raam
kiepert. Het is het begin van een reeks nieuwe belevenissen die er onder meer
toe leiden dat Kooiman zelfs terechtkomt in Maasoord, het ooit zo beruchte
krankzinnigengesticht in Poortugaal.

In het scenario van Lars Boom (niet te verwarren met de wielerprof) is wel plek
ingeruimd voor enkele nieuwe gezichten (zoals Ton Kas als excentrieke yogaleraar
en Feyenoord-icoon Gerard Meijer als boze buurman), maar het zijn toch
voornamelijk de oude bekenden die Jaap en Nel ruim 1,5 uur lang omringen. Zoals
natuurlijk buurman Simon Stokvis (Sjoerd Pleijsier) en Kooimans naaste collega's
en kegelvrienden Karel van Dam (Koos van der Knaap) en Henk van de Berg (Paul
van Soest), die als `gedateerde' buschauffeurs vooral genieten van de
gastvrijheid die hen ten deel valt bij het in de remise actieve RET-personeel.
Laatstgenoemde: ,,Het is fantastisch om na al die jaren eens te ervaren hoe wat
wij doen overkomt op de mensen die hier echt werken. Zo blijkt dus dat we de
werkelijkheid van destijds toch wel heel erg benaderen.''

Zowel voor Cox als Bruijs zijn de draaidagen `op de Sluisjesdijk', zoals het
RET-complex in de volksmond heet, een regelrechte openbaring, omdat ze er nooit
eerder kwamen, hoewel ze allebei op de spreekwoordelijke steenworp afstand op
Rotterdam-Zuid opgroeiden. ,,Beter laat dan nooit,'' vindt Cox. ,,Want wat je
hier wel binnen de korste keren meekrijgt is dat Toen was geluk nog steeds enorm
leeft. Het is de gewone man die er op aanslaat, daar maken we deze film ook
voor. Wat de NRC-recensent erover schrijft zal me een rotzorg zijn.''

Voordat de allerlaatste scènes onder supervisie van regisseur Ineke Houtman zijn
vastgelegd, is het nog even flink buffelen, wil Cox (die `voor de
geloofwaardigheid' ook nog even busrijles heeft moeten nemen) niet onvermeld
laten. ,,Omdat er op de kleintjes moet worden gelet, telt iedere minuut. Het is
van 8 uur 's morgens tot officieel 8 uur 's avonds, maar in de praktijk loopt
het wel geregeld uit tot na tienen. We krijgen het dus niet cadeau, maar ik voel
aan mijn water dat dit goed komt, dus wat wil ik nog meer?''

`Ik ben blij dat ik hier toch aan ben begonnen' Gerard Cox

LOAD-DATE: 16 August 2013

LANGUAGE: DUTCH; NEDERLANDS

GRAPHIC: Jaap en Nel Kooiman geflankeerd door hun `naasten'. Rechts van Nel haar
moeder (Coby Timp), Meneer Harmsen (Huib Rooymans, butler Hopjes (Walter
Crommelin), Jaaps collega's Karel van Dam (Koos van der Knaap) en Henk van de
Berg (Paul van Soest). Links Kok van der Lande (Ton van der Velden). Simon
Stokvis (Sjoerd Pleijsier) ontbreekt. | Jaap en Nel Kooiman, alias Gerard Cox en
Joke Bruijs. `Toen was Geluk leeft nog steeds enorm.' | foto's sanne donders |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              36 of 114 DOCUMENTS



                              AD/Algemeen Dagblad

                            12 augustus 2013 maandag

Lachen met de Noorse premier als taxichauffeur

BYLINE: heleen boex

SECTION: Algemeen - Nieuwsdienst; Blz. 10

LENGTH: 474 woorden


oslo Minister-president Jens Stoltenberg van Noorwegen heeft zich een middagje
uitgegeven als taxichauffeur om erachter te komen wat er onder zijn `klanten'
leeft. Een bijzondere verkiezingsstunt van de sociaal-democratische politicus
die na een termijn van 8 jaar mogelijk de macht moet overdragen aan zijn
liberale concurrenten. `Het is voor iedereen beter dat ik premier ben.'

Met zijn ogen verborgen achter een zonnebril en zijn bovenlijf nu eens niet
gehuld in een strak gesneden colbert, maar in een sportief jack heeft
Stoltenberg (54) deze zomer verscheidene landgenoten rondgereden door hun
hoofdstad. Het ging niet om een snuffelstage in de taxiwereld, maar om een
strategische zet in de verkiezingscampagne voor de stembusgang in september.
Daarbij hoopt de premier te worden herkozen voor een derde termijn.

De hooggeplaatste Noor dacht dat de man in de straat aan een taxichauffeur toch
wel zou vertellen wat hem werkelijk bezighoudt. ,,Voor een minister-president is
het belangrijk naar de mensen te luisteren en te weten wat ze echt denken.''

Van die denkbeelden krijgt hij er zeker een paar te horen. Zo vindt een oudere
dame dat topondernemers niet van die enorme salarissen mogen verdienen. Helaas,
daar kan de premier weinig aan veranderen. ,,Ik kan niet op eigen houtje
beslissingen nemen over die bedrijven.''

De chauffeur heeft zich dan al kenbaar gemaakt als eerste minister. Daar is
weinig voor nodig, want de meeste klanten herkennen hem al snel. ,,Van achteren
lijkt u verdacht veel op Stoltenberg,'' merkt een passagier op. Het is bij
vrijwel iedereen lachen geblazen als hij het blijkt te zijn. Ook dat zijn
klanten niet voor hun reis hoeven te betalen, levert louter lachende gezichten
op.

De verkiezingsstunt met de gewone burgers is opgenomen met de verborgen camera
en gisteren door de Noorse Arbeiderspartij op internet geplaatst. Daarmee is de
campagne voor de parlementsverkiezingen komend najaar officieel geopend.
Stoltenberg kan de publiciteit goed gebruiken. Zijn partij is nu nog de grootste
in de regering, maar de peilingen voorspellen dat daar na de verkiezingen een
einde aan komt. Na 8 jaar sociaal-democratisch beleid lijkt het land behoefte te
hebben aan verandering.

Of de autoritjes Stoltenberg extra stemmen opleveren, is nog maar de vraag. Zijn
passagiers voelden zich niet allemaal veilig. Geen wonder, de politicus vertelde
een van hen dat het de eerste keer in 8 jaar was dat hij weer eens achter het
stuur zat. ,,Ik vind zelf dat het best aardig gaat,'' zegt Stoltenberg nog
zelfverzekerd. De vrouw op de achterbank ziet het iets anders. ,,Ik ben blij dat
ik nog leef.''

Stoltenberg trok dan ook zijn conclusies na een middagje undercover. ,,Ik denk
dat het in het belang is van Noorwegen en alle passagiers van taxi's dat ik
premier ben en geen taxichauffeur.''

Passagier: Ik ben blij dat ik nog leef

LOAD-DATE: 11 August 2013

LANGUAGE: DUTCH; NEDERLANDS

GRAPHIC: Premier Jens Stoltenberg is herkend door zijn passagiers: grote
hilariteit in de taxi. Foto Reuters |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              37 of 114 DOCUMENTS



                              AD/Algemeen Dagblad

                            9 augustus 2013 vrijdag

`Die terugkeerregeling voor Kamerleden is niet meer van deze tijd'

BYLINE: MARGREET VAN BEEM DAVID BREMMER

SECTION: Algemeen - Nieuwsdienst; Blz. 4

LENGTH: 311 woorden


den haag Een meerderheid van de Tweede Kamer wil af van de terugkeerregeling
voor ambtenaren. Het is niet meer van deze tijd dat Kamerleden na hun termijn
als volksvertegenwoordiger hun oude baan bij de overheid kunnen oppakken, zeggen
collega-Kamerleden.

Het nieuws dat oud-GroenLinks-Kamerlid Mariko Peters weer aan de slag is bij het
ministerie van Buitenlandse Zaken, leidde deze week tot opgetrokken wenkbrauwen.
Peters raakte in de zomer van 2011 in opspraak door belangenverstrengeling. Als
diplomate in Afghanistan gaf ze een positief advies over de subsidie-aanvraag
van haar geliefde. Niettemin is ze sinds deze maand weer terug op haar oude
stek.

PvdA-parlementariër Désirée Bonis is sinds deze zomer ook terug, terwijl ze
afgelopen juni nog vrijwillig haar Kamerlidmaatschap opzegde. Volgens ingewijden
had ze grote moeite met het Midden-Oostenbeleid van haar partijgenoot Frans
Timmermans, minister van Buitenlandse Zaken.

Dat beide ex-Kamerleden kunnen terugkeren naar hun oude werkgever komt doordat
ambtenaren, die worden gekozen tot Kamerlid of Europarlementariër, een
terugkeergarantie kennen. Deze regeling is ooit bedacht omdat het
Kamerlidmaatschap oorspronkelijk een deeltijdbaan was en ambtenaren bij wet niet
tegelijk volksvertegenwoordiger mogen zijn. Om te zorgen dat ze tijdens hun
Kamerlidmaatschap er een baantje bij konden nemen, werden ze tijdelijk ontheven
uit hun overheidsbaan. ,,Dat deze regeling nog steeds bestaat, is niet meer van
deze tijd,  zegt VVD-Kamerlid Pieter Litjens. ,,Het lidmaatschap van de Tweede
Kamer is tegenwoordig een meer dan fulltime baan.  Ook CDA, D66, SGP en SP
willen af van de regeling. Vooral om arbeidsvoorwaarden van ambtenaren en gewone
burgers meer gelijk te trekken.

De PvdA heeft een heel andere oplossing. Die partij wil dat de regeling ook voor
Kamerleden afkomstig uit het bedrijfsleven gaat gelden.

LOAD-DATE: 8 August 2013

LANGUAGE: DUTCH; NEDERLANDS

GRAPHIC: Oud-GroenLinks-Kamerlid Mariko Peters kon weer aan de slag bij het
ministerie van Buitenlandse Zaken. |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              38 of 114 DOCUMENTS



                              AD/Algemeen Dagblad

                              29 juli 2013 maandag

Eén goeie plensbui en vol is het zwembadje

BYLINE: LUUK KORTEKAAS

SECTION: Algemeen - Nieuwsdienst; Blz. 2

LENGTH: 728 woorden


NUMANSDORP Nederland werd afgelopen weekend getroffen door noodweer, met vooral
veel materiële schade tot gevolg. En hoewel deze scherpe aanval van frissere
lucht een einde maakte aan de eerste hittegolf sinds 2006, lijkt de zomer nog
lang niet voorbij. `Die plensbuien zijn alleen maar makkelijk, dan hoeven we
zelf ons zwembadje niet meer te vullen.'

extreem weer zorgt niet alleen voor overlast

Extreem weer, het maakt de dichter los in de gewone man, of vrouw. Terwijl in de
verte de wolken wegtrekken om de noordelijker delen van het land te gaan
teisteren, haalt de Haagse Deborah Zwartepoorte (32) op camping 't Volgerland in
Numansdorp terug wat ze net zag. ,,Ineens zag ik het helemaal zwart worden,
zwarter dan zwart, gitzwart. Maar daartussen flikkerden hele kleine lichte
plekjes. Heel traagjes kwam het eraan, en toen barstte het los. Ineens.''

Eerst druppeltjes, daarna storten. Het volgende wat ze weet is dat ze met man
Mark (34), zoontje Dilano (9) en de Franse buldog Diesel naar binnen vlucht, om
gedwongen te luisteren naar het langdurig en woest neerslaan van een moesson op
het dak van de stacaravan.

Maar zo hard als de regen ook neerklettert, hij kan niet voorkomen dat een
verontrustend geluid hun oren bereikt: de partytent klappert zo vervaarlijk, dat
hij letterlijk dreigt weg te zweven richting de buren, of veel verder nog. ,,De
wind was ineens zo fel, dat hij de tent bij de vier poten optilde,'' vertelt
Mark. ,,Gelukkig lukte het me nog net om het doek er af te halen.''

Op de Numansdorpse camping, met heel veel vaste klanten uit Rotterdam en Den
Haag, halen de gasten opgelucht adem. De strakke polderwegen ernaartoe liggen
bezaaid met vol in het zomerblad staande takken. En ook de diepe plassen, die
alweer langzaam verdampen in de meteen na de bui oplaaiende hitte, getuigen nog
van de stortvloed. Maar de schade is te overzien.

De partytent is in Numansdorp het voornaamste slachtoffer van het noodweer,
verder is het op de camping niet veel meer dan een oponthoud in de vrolijkheid
die hier altijd het hoogseizoen regeert. ,,Met de braderie zijn we vandaag maar
een paar uur later begonnen,'' zegt Mark Meijling, zoon van de eigenaar. ,,En
straks komt er een zanger, maar dat doen we deze keer maar binnen. Dat risico
kun je natuurlijk niet nemen. Maar verder, wat kun je doen? Het hoort er bij. We
hebben de hele week al schitterend weer, ik knijp mijn handen ervoor dicht na
dat verdraaid slechte voorjaar. In Nederland weet je dat je donderklappen krijgt
als het heet wordt.''

zware klappen

En vrijwel heel Nederland kreeg dat afgelopen weekend op zijn brood. Zaterdag
overdag trok een front met plaatselijk 30 to 40 millimeter neerslag van het
zuiden uit naar boven. De regio rond Rotterdam, inclusief Numansdorp, en
Noord-Brabant en Utrecht kregen de zwaarste klappen te verduren. De A27, tussen
Noordeloos en Lexmond, moest een paar uur dicht na een ongeluk waarbij een auto
op een bestelbus met caravan botste. De weg lag bezaaid met afgewaaide takken,
waardoor de twee weggebruikers moesten uitwijken en met elkaar in botsing
kwamen. De A20 bij Rotterdam stond zelfs enige tijd blank. Sommige evenementen
moesten noodgedwongen een pauze inlassen.

Een tweede onweersaanval, in de nacht van zaterdag op zondag, was zo heftig dat
op veel plaatsen de autoalarmen afgingen. Twee politieagenten in het
Zuid-Hollandse Meerkerk kregen de schrik van hun leven. Terwijl ze op
surveillance waren, sloeg de bliksem in hun auto. Ze hielden er `tintelende
handen' aan over. Maar zo heftig als het noodweer was, alleen de grootste warmte
werd er door verdreven. Zaterdag liep de temperatuur in de Bilt nog op tot boven
de 25 graden, waardoor de eerste hittegolf sinds 2006 nu officieel 6 dagen telt.
Gisteren haalde het kwik die waarde niet.

De komende dagen blijft het warm, ruim boven de 20 graden in elk geval, en voor
donderdag en vrijdag wordt alweer een temperatuur van rond de 30 graden
voorspeld. Op camping 't Volgerland horen ze het op de net begonnen braderie met
genoegen aan. De familie Zwartepoorte telt inmiddels de zegeningen van het
noodweer. ,,Ik vond het onweer eigenlijk best wel cool,'' zegt zoontje Dilano.
En Deborah heeft het ook al eenvoudiger: ,,Ik was bezig met het vullen van het
zwembadje, maar daar hoef ik niet veel meer aan te doen.''

Mark Zwartepoorte

`Wind was zo fel dat hij de tent bij zijn vier poten optilde'

LOAD-DATE: 28 July 2013

LANGUAGE: DUTCH; NEDERLANDS

GRAPHIC: Het front dat zaterdag vanuit zuidelijke richting over het land trok,
maakte ook in Utrecht `slachtoffers'. Foto ramon mosterd |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              39 of 114 DOCUMENTS



                              AD/Algemeen Dagblad

                             27 juli 2013 zaterdag

`Kabinet maakt Nederland onveiliger'

BYLINE: david bremmer

SECTION: Algemeen - Nieuwsdienst; Blz. 1

LENGTH: 98 woorden


den haag Nederlanders lopen dankzij de miljarden bezuinigingen van het kabinet
steeds meer gevaar om slachtoffer van een misdrijf te worden. Die beschuldiging
uit Corrie van Brenk, voorzitter van vakbond Abvakabo FNV, in een interview met
deze krant. Ze wijst op de sluiting van negentien gevangenissen, het lage aantal
voedselveiligheidscontroles en de bezuinigingen op de brandweer. Van Brenk haalt
hard uit naar de coalitie. ,,Premier Rutte en PvdA-leider Samsom hebben het
contact met de gewone man compleet verloren. De bezuinigingen hebben geen enkel
draagvlak bij Nederlanders.

>> P4

LOAD-DATE: 23 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              40 of 114 DOCUMENTS



                              AD/Algemeen Dagblad

                             27 juli 2013 zaterdag

`Meer banen schrappen bij overheid kán niet'

BYLINE: DAVID BREMMER

SECTION: Algemeen - Nieuwsdienst; Blz. 4

LENGTH: 947 woorden


den haag 15.000 criminelen vrij op straat, nauwelijks nog controle op
voedselkwaliteit en een brandweer die later arriveert. Nederland wordt
onveiliger door de `kabinetsobsessie om banen te schrappen bij de overheid',
zegt Corrie van Brenk, voorzitter van Abvakabo FNV. Ze kondigt acties aan als
ambtenaren geen loonsverhoging krijgen. ,,Rutte en Samsom zijn elk contact met
de gewone man kwijtgeraakt.

Abvakabo FNV-baas verklaart oorlog aan kabinet

Corrie van Brenk, voorzitter van een van de grootste vakbonden van ons land,
Abvakabo FNV, is boos. Het kabinet presenteert volgende maand 6 miljard aan
nieuwe bezuinigingen en die gaan de achterban van de Abvakabo - ambtenaren,
leraren, werknemers in de zorg - keihard raken. De kans is groot dat ambtenaren
de komende jaren een loonsverhoging kunnen vergeten. In het moeizaam afgesproken
sociaal akkoord was dit voorjaar juist afgesproken de nullijn te schrappen.

Vandaar dat Van Brenk maar eens `een signaal wil afgeven'. De bezuinigingen op
de ambtenaren moeten stoppen en wel per direct. Er moeten eerder banen bij dan
af. En als klap op de vuurpijl moeten ambtenaren een forse loonsverhoging
krijgen. ,,Zo wordt de economie meteen aangejaagd.  Op 8 augustus voert de
Abvakabo FNV actie in Den Haag.

Maar het kabinet kan toch niet doorgaan met meer geld uitgeven dan er
binnenkomt?

,,Uit signalen van onze leden blijkt dat Nederland door alle bezuinigingen
steeds onveiliger wordt. Terwijl staatssecretaris Teeven negentien gevangenissen
en tbs-klinieken wil sluiten, lopen er nu al 15.000 veroordeelde criminelen op
straat, die nog een straf moeten uitzitten. Dat melden leden die bij het
Openbaar Ministerie werken ons. En dan heb ik het niet over kleine vergrijpen,
maar om zedendelinquenten en dieven met straffen tot 4 jaar. Dat wordt straks
alleen maar meer.

Bij de Nederlandse Voedsel- en Waren Autoriteit is door alle bezuinigingen geen
capaciteit om ons voedsel goed te controleren. Dat heeft het
paardenvleesschandaal wel aangetoond. Met 2300 mensen is de NVWA zwaar
onderbezet, waarschuwen medewerkers ons. En overal bezuinigen gemeenten op de
brandweer, in de Achterhoek gaan brandweerkazernes zelfs dicht. De aanrijtijd
wordt langer, met meer schade aan eigendommen en - nog erger - mogelijk meer
slachtoffers tot gevolg.

Wat moet er dán gebeuren?

,,De obsessie om de overheid kleiner te maken, moet onmiddellijk stoppen. In het
onderwijs en in andere overheidssectoren hebben werknemers al 4 jaar geen
loonsverhoging meer gehad. Dat is heftig. Wij willen dat alle ambtenaren een
eerlijke, substantiële loonsverhoging krijgen. Dat zorgt er meteen voor dat de
economie wordt aangejaagd. De bezuinigingen hebben geen draagvlak bij
Nederlanders en zijn bovendien slecht voor de economie. Vrijwel alle economen
zijn het daarover eens, net als organisaties als de OESO.

Het kabinet wil de bezuinigingen gewoon doorvoeren.

,,Helaas zijn premier Rutte en PvdA-leider Samsom het contact met de gewone man
volledig kwijtgeraakt.

Rutte geeft les op een vmbo-school, Samsom was een jaar straatcoach. Hoezo geen
contact met gewone mensen?

,,Ik twijfel niet aan hun intenties. Maar vanuit hun positie, met een chauffeur
en comfortabele werkplek... Dan kom je er niet met af en toe een ochtendje
lesgeven, of zoals Samsom op de school van je kinderen kijken. De VVD beloofde
Nederland veiliger te maken, in werkelijkheid wordt het alleen maar onveiliger.
En het sociale gezicht van de PvdA? Ik zie het niet. Soms heb ik echt de neiging
om mijn lidmaatschap in te leveren. Maar het is altijd beter om van binnenuit te
werken aan verandering.

U bekritiseert het kabinet nu wel erg stevig, waarom heeft de FNV in vredesnaam
dat sociaal akkoord gesloten?

,,In dat akkoord zaten anders prachtige resultaten, die in mijn achterban met
gejuich zijn ontvangen: een einde aan de nul-urencontracten in de zorg, de
nullijn van tafel, flexwerkers krijgen fatsoenlijke contracten... het mag niet
zo zijn dat het kabinet halverwege de wedstrijd de regels verandert. Dat is
tegen de afspraak. Het is alsof je de krenten uit het baksel haalt. Wat
overblijft, is bepaald niet lekker. Dan is het akkoord van tafel. Als het
kabinet niet luistert, is het sociaal akkoord van tafel en gaan wij ons roeren.
En met `wij' bedoel ik niet alleen Abvakabo, maar de hele FNV.

Plaatst u zichzelf niet buiten de realiteit door meer loon te eisen als de
overheid jaarlijks 20 miljard te veel uitgeeft?

,,Natuurlijk moeten de overheidsfinanciën op orde zijn, maar 6 miljard euro
bezuinigen is buitensporig. En wij bieden alternatieven. Terwijl er 50.000 banen
in de thuiszorg verdwijnen, schrijven zorgverzekeraars miljarden winsten bij.
Daar valt geld te halen. Ook kunnen we meer werk maken van fraudebestrijding bij
de Belastingdienst en in de zorg. Nederlanders hebben sinds 1998 niet meer te
besteden gekregen, bleek deze week uit onderzoek van De Nederlandsche Bank.
Ondertussen maken bedrijven wel véél meer winst. Geld dat ze niet hebben
geïnvesteerd in de economie.

Denkt u nu echt dat het Malieveld vol komt als het kabinet zijn plannen doorzet?

,,Een vol Malieveld is geen doel op zich. Zaterdag demonstreren wij tegen de
sluiting van de gevangenissen. Op 8 augustus presenteren wij vervolgens op het
Plein bij de Tweede Kamer onze ideeën aan het kabinet, dat de week erna weer aan
het werk gaat. Want wij willen, behalve actievoeren, ook constructief meedenken.
Bij ons meldpunt zijn al honderden suggesties binnengekomen waar het kabinet nog
geld kan besparen, waar het beter kan. Neem die verpleegkundige die acht dure
ampullen met morfine moest weggooien, of stop nou eindelijk met torenhoge
vertrekbonussen voor zorgdirecteuren. En zo zijn er veel meer.

LOAD-DATE: 23 August 2013

LANGUAGE: DUTCH; NEDERLANDS

GRAPHIC: Corrie van Brenk: `Als het kabinet niet luistert, is het sociaal
akkoord van tafel en gaan wij ons roeren'. foto Shody Careman |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              41 of 114 DOCUMENTS



                              AD/Algemeen Dagblad

                             18 juli 2013 donderdag

Klokkenspel

SECTION: Algemeen - Nieuwsdienst; Blz. 8

LENGTH: 381 woorden


coolcolumns.com

Onze strafwet heeft een prachtig juridisch eufemisme bedacht voor het
omschrijven van de daden van een potloodventer. Volgens artikel 239 van het
Wetboek van Strafrecht heet dit `openbare schennis der eerbaarheid'.

Als de onverlaat onverhoopt zijn broek laat zakken op een niet openbare plaats,
is deze toch strafbaar als `een ander daarbij zijns ondanks tegenwoordig is'.
Wat maar wil zeggen dat je tegen je wil wordt geconfronteerd met iemand die
bijvoorbeeld zijn geslachtsdeel aan je toont.

Ik heb in de rechtszaal al heel wat schennisplegers voorbij zien komen. Gelukkig
hadden ze toen hun broek niet naar beneden. Maar als zo'n verdachte binnenkomt,
zie ik onwillekeurig de gênante scène - vaak zo kleurrijk in het proces-verbaal
van de politie omschreven - voor me. Vaak zijn het mannen (een vrouw heb ik nog
niet voor zo'n feit gehad) die geestelijke problemen hebben. Eigenlijk best
zielig, maar dat is het ook voor de mensen die dit ongewild moeten aanschouwen.

Het klassieke voorbeeld van de potloodventer die iedereen wel kent, is de `vieze
man' (vrij naar Van Kooten en De Bie). Je weet wel, zo'n verlopen kerel met een
smerige regenjas die onschuldige bloedjes van kinderen onverhoeds vanuit de
bosjes trakteert op een onsmakelijk uitzicht. Hoewel zo'n type er ook tussen
zit, zijn de meeste schennisplegers die ik beroepshalve tegenkom echter gewone
burgers die er doorsnee uit zien.

Zo ook het geval van een grijze bovenmodale zestiger in het dossier dat voor me
ligt. Nooit eerder in aanraking gekomen met politie of justitie, altijd een
goede baan gehad én met een gezin. Zijn tuin is zijn lust en zijn leven, zo lees
ik in het reclasseringsrapport. Ja, dank je de koekoek. In zijn verhoor heb ik
gelezen dat hij de gewoonte heeft om zijn voortuin om te spitten in een
openhangende kamerjas. Met niets daaronder, wel te verstaan. Tot afgrijzen van
zijn chique buurtgenoten die daardoor hun mooie wijk teloor zien gaan en bij
`klokkenspel' normaliter alleen denken aan hun parochiekerk.

Maar onze man met de groene vingers maalt er niet om. Hij vindt dat hij een
`principieel recht' heeft om in adamskostuum de rulle aarde van onze prachtige
planeet te bewerken. Het is zijn tuin, toch?

Dit is een van de weinige verdachten die zich zelf volgaarne bloot geeft.

LOAD-DATE: 23 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              42 of 114 DOCUMENTS



                              AD/Algemeen Dagblad

                              16 juli 2013 dinsdag

Geld genoeg

SECTION: Service; Blz. 18

LENGTH: 71 woorden


`Miljoenen euro's onterecht aan Polen uitgekeerd' (AD 13-7). Hoelang zitten we
nog vast aan dit kabinet dat voortdurend wakker gemaakt moet worden? De gewone
burger moet ik weet niet hoeveel formulieren invullen om iets voor elkaar te
krijgen, maar dit kabinet geeft geld uit als water, bedekt alles met de mantel
der liefde en hoopt dat de fouten niet aan het licht zullen komen. Geld genoeg,
toch?

I. van der Kraan, Schiedam.

LOAD-DATE: 23 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              43 of 114 DOCUMENTS



                              AD/Algemeen Dagblad

                              9 juli 2013 dinsdag

Sterren genieten van zon en zee

SECTION: Algemeen - Media; Blz. 25

LENGTH: 232 woorden


Jennifer Lopez (43) genoot met haar tweeling Emme en Max (5) van een lekker
stranddagje in Malibu. Ze kon meteen een beetje bijkomen van de ophef die er
vorige week was ontstaan nadat ze had opgetreden voor de dictator van
Turkmenistan.

Paris Hilton (32) is kampioen bakken in de zon, maar haar puppy wilde liever
spelen. Hij greep de punt van haar sarong en rukte het kleedje af. Maar het
maakte Paris niet uit; een paar minuten later knuffelde ze haar viervoeter.
Vriend River Viiperi moest zichzelf maar vermaken.

Zanger Bono (53) van U2 is vaste gast van de trendy Club 55, de oudste
strandclub van Saint-Tropez. Samen met zijn vrouw Ali (52) reist hij per boot
van zijn huis in de buurt naar de club. Ook aan boord: drummer Larry Mullen en
enkele van zijn vrienden. Vorig jaar trad Bono spontaan op in Club 55. Dit keer
bleef het bij een diner.

Dook ze bij ons nog een coffeeshop in tussen haar concerten door, in Polen koos
Rihanna (25) voor een relaxed stranddagje. Alhoewel: helemaal gelukkig werd de
zangeres er niet van. Om Rihanna te beschermen tegen opdringerige fans en
paparazzi werd het strand afgezet met parasols. ,,Opgesloten als een beest,''
klaagde Riri in een eigen internetfilmpje.

Het mooie weer lokt niet alleen het gewone volk naar het strand. Ook de sterren
verschijnen aan en op het water, om te genieten van de zon, de zee en dat beetje
vrije tijd dat ze soms maar hebben.

LOAD-DATE: 23 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              44 of 114 DOCUMENTS



                              AD/Algemeen Dagblad

                              6 juli 2013 zaterdag

EU raakt gewone man met apk-keuring voor motoren

SECTION: Service; Blz. 33

LENGTH: 56 woorden


Een kleine meerderheid van het Europees Parlement wil een caravan- en
motorkeuring. Weer wordt de gewone man gepakt door Europa. Dit alles onder het
mom van veiligheid. Zeg gewoon dat je geld nodig hebt. Laat Europa de hand in
eigen boezem steken en de geldverslindende verhuizingen tussen Straatsburg en
Brussel stoppen.

Ad Horrevoets, Made.

LOAD-DATE: 23 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              45 of 114 DOCUMENTS



                              AD/Algemeen Dagblad

                              6 juli 2013 zaterdag

De onzichtbare `hulpjes' van de koning

SECTION: Algemeen - Nieuwsdienst; Blz. 16

LENGTH: 1369 woorden


DEN HAAG Koning Willem-Alexander voert in de eerste maanden van zijn
regeerperiode al een aantal belangrijke wijzigingen door in de hofhouding. Deze
week benoemde hij een nieuwe persoonlijk adviseur en een nieuwe hofdame, kort na
de benoeming van een nieuwe ceremoniemeester en het allereerste hoofd ict aan
het hof. Vooral de generatiegenoten van het koningspaar lijken aan een
onstuitbare opmars bezig binnen het moeilijk doordringbare bastion dat
hofhouding heet. LUUK KORTEKAAS

Willem-Alexander verjongtzijn hofhouding drastisch

Iedereen kwam natuurlijk al ogen en oren tekort bij het bekijken van de pracht
en praal van de inhuldiging op 30 april. Daardoor viel misschien niet meteen
ieders oog op de bonte entourage van Willem-Alexander. Want rond de kersverse
koning, voor een deel zelfs op het podium, stonden mensen met titels als
thesaurier, oppermaarschalk, kamerheer, stalmeester, hofdame en grootmeesteres:
Namen die misschien eerder doen denken aan Sissi, keizerin van Oostenrijk dan
aan de toch uiterst moderne bedrijfsvoering aan het hof van ons koninkrijk.

Maar de manier waarop deze vertegenwoordigers van de hofhouding voor eeuwig op
de historische foto's met de koning en de koningin staan, is al heel
veelzeggend.

De hofhouding staat achter de koning, en houdt zich op de achtergrond. ,,Dat is
eigenlijk de allerbelangrijkste voorwaarde om toe te mogen treden,'' zegt
koningshuiskenner Fred Lammers. ,,Je wordt geacht je niet op de voorgrond te
begeven, je moet er voor de vorst zijn, discretie is het hoogste goed. Je moet
vooral niets naar buiten brengen over wat er aan het hof passeert. De
troonswisseling is het moment dat je ze samen ziet, anders zie je ze soms achter
de koning of koningin lopen bij officiële gelegenheden. Maar het is vooral de
bedoeling niet gezien te worden.''

Geslotenheid

,,Omzichtigheid en geslotenheid horen bij het hof,'' zegt Dorine Hermans, met
Daniela Hooghiemstra auteur van het boek Vertel dit toch aan niemand, dat over
de hofhouding gaat. ,,Er moet afstand zijn tussen vorst en volk, anders kan het
sprookje van de monarchie niet gedijen. One must not let daylight in upon the
magic (men moet geen daglicht laten schijnen op de magie), zoals Walter Bagehot
het zei.''

Eigenlijk passeren de namen van de leden van de hofhouding alleen in de
officiële kondgevingen van de Rijksvoorlichtingsdienst, als er weer eens een
nieuwe benoeming of een vertrek is. En die berichten zijn er de laatste maanden
frequent.

De koning is al een tijdje bezig met een herschikking aan het hof. Voorafgaand
aan de troonswisseling al betrok zijn moeder hem volgens de RVD bij `de
samenstelling en inrichting van het Huis', zoals het in paleistaal heet. Een
aantal wijzigingen noemt de RVD `regulier'.

Zo maakte ceremoniemeester Willem Cosijn - de man die luid `de koning' riep bij
de inhuldiging - plaats voor Alle Dorhout. Ook Joost Klarenbeek, 4 jaar lang
particulier secretaris van Willem-Alexander, verlaat het paleis.

De laatste weken is er een reeks opvallende nieuwe benoemingen. Er komt een
nieuwe hofdame, Pien van Karnebeek, aanmerkelijk jonger dan de meeste van haar
collega's. Er is, veelzeggend voor de intenties van Willem-Alexander, een
allereerste directeur ict aan het hof, Marco van Walstijn. En maandag begon
Olger van Dijk als persoonlijk adviseur van de koning en de koningin. Het is de
verwachting dat de nieuwe wind nog niet is uitgewaaid.

,,Zo is het historisch gezien altijd gegaan,'' zegt Dorine Hermans. ,,Een nieuwe
monarch zoekt nieuwe mensen. Mij schiet nu meteen te binnen dat koningin Sophie
al weigerde de hofdames van Anna Paulowna over te nemen. Die twee waren niet zo
goed met elkaar, Sophie was bang dat de hofdames van Anna haar zouden
bespioneren. Willem III zat daar mooi tussen.... Iedereen wil zijn eigen
getrouwen.''

grote schoonmaak

,,Willem-Alexander zal de komende maanden ongetwijfeld nog wel meer
generatiegenoten benoemen,'' voorspelt Lammers. ,,Je ziet dat hij die lijn nu
inzet, er zijn nogal wat ouderen aan het hof die geleidelijk plaats zullen
maken. Wat dat betreft is het koningshuis gewoon een bedrijf, waar nieuwe bazen
ook nieuwe mensen om zich heen verzamelen.''

Beatrix deed na 30 april 1980 hetzelfde, al is haar aanpak wel eens vergeleken
met een grote schoonmaak, wat nu toch echt niet het geval is.

Remco Meijer, auteur van het standaardwerk over de hofhouding, Aan het hof,
haalt de term `lieflijke chaos' aan, waar het gaat om het reilen en zeilen onder
Juliana op Soestdijk.

Beatrix schrapt na haar aantreden een flink aantal erebaantjes aan het paleis,
waar sommige mensen al een jaar of 40 in dienst zijn. Ze stroomlijnt de
organisatie, en maakt de hofhouding ook aanzienlijk minder adellijk - voorheen
was het eigenlijk louter blauw bloed dat door de aderen van de belangrijke
medewerkers aan het paleis stroomde.

Beatrix bedenkt meteen een roulatiesysteem voor de kernfuncties van de
hofhouding, zoals de ceremoniemeester, de grootmeester en de verschillende
secretarissen. Zij recruteert haar mensen vaak van Buitenlandse Zaken.

Na enkele jaren, met een prachtig opgefleurd cv en letterlijk en figuurlijk niet
na te vertellen ervaringen rijker, keren ze dan weer terug naar hun departement
- of naar de diplomatieke dienst, zoals ceremoniemeester Cosijn en particulier
secretaris Klarenbeek nu doen.

De koning staat het vrijwel volledig vrij te kiezen wie hij wil, bij
`Koninklijke Beschikking'. In de Herziene Grondwet van 1983 staat het zo: `De
Koning richt, met inachtneming van het openbaar belang, zijn Huis in.'

Voor die tijd stond er in plaats van dat openbaar belang `naar eigen
goedvinden'. De toevoeging is gedaan om ervoor te zorgen dat ook de hofhouding
onder de ministeriële verantwoordelijkheid valt, net als de vorst zelf.

sollicitatiebrieven

Het verdwijnen van de adel betekent uiteraard niet dat het gewone volk in
drommen het paleis binnenstroomt. Leden van de hofhouding weten nog altijd
precies `hoe het heurt'. Ook al is deskundigheid dan de belangrijkste vereiste
geworden, wellevender en correcter kom je ze in Nederland niet tegen.

Het spreekt voor zich dat de koning geen stapel sollicitatiebrieven doorworstelt
voor hij een keuze maakt voor welke functie aan het hof dan ook. Hofdames
bijvoorbeeld worden `gevonden', zoals dat heet. Kamerheren, die formeel de oren
en de ogen van de koning zijn in de provincies en de grote steden, worden ook
aangezocht.

Die functies zijn zelfs onbetaald. ,,Het werk van hofdames vergt veel tijd,
minstens een dag per week,'' weet Hermans. Hofdames bereiden bezoeken tot in de
puntjes voor, lopen mee, pakken cadeautjes aan en in het geval van Beatrix
droegen ze haar tas. ,,Maar ze krijgen geen salaris, alleen een
onkostenvergoeding. Dat vloeit voort uit een verleden waarin het onderwerp
`geld' officieel niet bestond aan het hof. De verhevenheid die het hof moest
uitstralen, sloot - en sluit - zoiets plats als geldzucht uit.''

Voor de koning werken is immers een erekwestie, zegt Hermans. Overvloedige
salarissen passen daar niet bij, al krijgen de mensen in de vitale functies aan
het hof uiteraard wel elke maand een loonstrook, maar dat zijn dan ook volledige
dagtaken.

Ingewijden, voor zover die echt bestaan, zeggen dat ceremonieel gezien de
grootmeester weliswaar de hoogste in rang is, maar dat de sleutelfuncties in
handen zijn van de secretarissen.

De hoogste van hen is de algemeen secretaris, Jaap Leeuwenburg. Hij zou het
brein achter het imago van Willem-Alexander zijn, en hem hebben omgeturnd van
`Prins Pils' tot `Koning Water'. Direct na Leeuwenburg, en volgens anderen zelfs
nog voor hem, speelt Pien Zaaijer een zeer belangrijke rol. Zij zou een leidende
rol spelen in de ontwikkeling van het sociaal koningschap, en maakte Máxima
wegwijs in Nederland.

Maar de enigen die het echt weten, zitten aan het hof, en zij zwijgen erover wie
wat doet. ,,We weten niet precies wie wat bedenkt, en hoe het tot stand komt,''
zegt Lammers. ,,Het is veel waarschijnlijker dat het een samenspel is van
verschillende mensen aan het hof. Die nieuwe man aan het hof, Olger van Dijk, is
ook niet echt bekend, hè, en op het eerste oog geen al te kleurrijk type. Maar
dat is misschien juist een vereiste.''

Dorine Hermans

`Iedere nieuwe koning wil zijn eigen getrouwen'

LOAD-DATE: 23 August 2013

LANGUAGE: DUTCH; NEDERLANDS

GRAPHIC: Willem-Alexander tijdens de inhuldiging als koning in de Nieuwe Kerk.
Op de eerste rij de voornaamste leden van zijn hofhouding. | 1 Pien Zaaijer,
persoonlijk adviseur van koning Willem-Alexander. | 2Joost Klarenbeek,
particuliersecretaris van Willem-Alexander. | 3Lieke Gaarlandt-van Voorst van
Beest, hofdame. | 4Bert Wassenaar, stalmeester. | 5Sjoerd Klein Schiphorst,
hofmaarschalk. | 6Joop Baars, thesaurier. | 7Marco Hennis, grootmeester van het
Huis van de koning. | 8Martine van Loon-Labouchere, grootmeesteres van het Huis
van de koning. | 9Jaap Leeuwenburg, algemeen secretaris. | !0Ernst Veen,
kamerheer. | !1Ewoud Dahmen, intendant der Koninklijke Paleizen. | !2Bibi van
Zuylen van Nijevelt-den Beer Poortugael, hofdame. | !3Eric Verwaal,
plaatsvervangend algemeen secretaris. | !4Bahia Tahzib-Lie,
particuliersecretaris. | Foto afp |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              46 of 114 DOCUMENTS



                              AD/Algemeen Dagblad

                              6 juli 2013 zaterdag

Klagende burger werd aan zijn lot overgelaten

SECTION: Service; Blz. 33

LENGTH: 73 woorden


Jeugdwerker Ibrahim Wijbenga zegt dat we het geweld van jonge Marokkanen, vooral
tegen en onder elkaar, moeten indammen. Maar ik hoor hem niet over de jeugdige
Marokkanen die stelen, winkels onveilig maken en ouderen beroven. Waarom liet
Wijbenga niets van zich horen toen `gewone' burgers het slachtoffer waren? Laat
criminelen elkaar maar om zeep helpen. Overigens zijn er genoeg Marokkaanse
jongeren die het wel goed doen.

Jan van Gladbach.

LOAD-DATE: 23 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              47 of 114 DOCUMENTS



                              AD/Algemeen Dagblad

                              1 juli 2013 maandag

Dit moet stoppen

SECTION: Service; Blz. 17

LENGTH: 189 woorden


Ik ben het volledig eens met briefschrijver Freyee (`Ik ben voor het eerst
bereid te demonstreren', Brieven 29-6), deze brief geeft in grote lijnen weer
hoe wij gewone Nederlanders denken en voelen. Na erover praten en lijdzaam toe
blijven kijken hoe alles om zeep wordt geholpen zouden we inderdaad moeten
overgaan tot daden. Demonstreren! Waar moet ik naartoe, ik ga mee!

F. Hofland, Den Haag.

Dit moet stoppen

Ik ben het helemaal eens met C.M. Freyee om te gaan demonstreren, het is mijn
ding ook niet, maar politici blijven het geld maar weghalen bij de burger, dit
moet worden gestopt.

Piet Blokzijl, Nieuwegein.

Ik doe mee

Ik doe mee, ook voor al die mensen die de dupe worden na een herkeuring voor de
Wajong. Ook al moet het bedrijfsleven hen een baan geven, dan nog zijn ze niet
geholpen, want in deze tijd zijn er te veel werklozen. Er is al genoeg verdriet
onder deze mensen geweest, omdat het niet lukt te worden behandeld als iedereen.
Ik baal van al die graaiers die zichzelf verrijken ten koste van en op kosten
van de samenleving. Hoezo geen geld voor zorg? Haal de miljoenen terug bij deze
bandieten.

Jo-an Schilstra, Groningen.

LOAD-DATE: 23 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              48 of 114 DOCUMENTS



                              AD/Algemeen Dagblad

                              1 juli 2013 maandag

Smullen én improviseren

SECTION: Sport Algemeen - Nieuwsbudget; Blz. 11

LENGTH: 1096 woorden


Na twee weken warmdraaien met de Confederations Cup is de vraag gerechtvaardigd:
is Brazilië klaar voor het WK van komend jaar? AD Sportwereld reisde twee weken
door het immense land, bezocht de stadions, pakte de bus, sprak de mensen en zag
letterlijk overal `futebol'. Het wordt een WK met pijntjes en mankementen, maar
wél een toernooi voor de ware liefhebber.

n Ribeira, een oude buurt aan de noordkant van Salvador de Bahia, voetballen de
jongetjes tot het donker wordt. Het veldje ligt prachtig aan zee, pal aan de
kade. Wie te hard schiet, moet als de bliksem het water in.

Dit soort veldjes: je ziet ze letterlijk overal in Brazilië. In Rio de Janeiro,
in Belo Horizonte, op de eilandjes voor de kust, maar ook in de volgepakte
wijken, schuin tegen de heuvel op. Niet alleen zit het `futebol' diep in het
hart van de mensen, die liefde is ook overal zichtbaar. Waar je ook kijkt, je
ziet jongetjes voetballen op stranden en geïmproviseerde velden. Mannen en
vrouwen kijken voetbal in de barretjes op straat, drinkend uit hun blikjes
Skol-bier.

Het voetbalshirt is hier nationale mode, met trots gedragen door Brazilianen van
alle rangen en standen. In de beroemde Bomfis-kerk in Salvador kun je foto's
ophangen van je dierbaren, om daarna te bidden voor hun lot in een speciale
bidruimte. Het wemelt er van de voetbalfoto's. Complete elftallen van de twee
grote lokale voetbalclubs, Vitória en Esporte Clube Bahia, hangen er aan de
muren.

Aan de onvoorwaardelijke liefde van de Brazilianen voor het voetbal zal het niet
liggen, volgend jaar. De WK-stadions zijn stuk voor stuk fraai geworden, al
werden de meesten met grote vertraging opgeleverd, en vele tientallen miljoenen
boven budget bovendien.

Ook in het geïsoleerd gelegen Manaus, aan de voet van het Amazone-gebied, werd
een compleet nieuw stadion gebouwd voor 43.000 toeschouwers. ,,Wat moet er na
het WK met dat stadion gebeuren,'' vraagt Aglaia zich af, een Braziliaanse
voetballiefhebster én demonstrante. ,,De voetbalclubs in Manaus trekken hooguit
een paar duizend toeschouwers. Het is belachelijk.''

De mierzoete boodschap die de FIFA overal verkondigt waar een WK wordt gehouden:
bij de Brazilianen gaat het er niet in. Ze voelen zich gefopt en bestolen, door
de wereldvoetbalbond en door hun eigen regering. Honderden miljoenen kost het
toernooi straks, maar voor de gewone man zijn de kaartjes onbetaalbaar. `Copa
para quem?' staat er overal in Brazilië, geschilderd op muren en protestborden.
`Voor wie is dit WK?'

Woedend gingen ze bijna twee weken lang de straten op tijdens de Confederations
Cup. Onrustig was het rond de stadions, waar demonstranten de strijd aan gingen
met de politie. Maar formidabel was tegelijk de sfeer op de tribunes. Hoe boos
ze ook zijn over het financiële wanbeleid in hun land, de Brazilianen beleven
het voetbal met volle overgave. In plaats van monotone vuvuzela's, klinkt
emotioneel voetbalgezang. Waar in Zuid-Afrika soms de vreemdste stiltes vielen
in belangrijke spelfases, zinderen de Braziliaanse stadions op de maat van de
wedstrijd.

Voor de liefhebber wordt het een WK om van te smullen. Niet alleen in de
stadions zelf, maar ook daarbuiten, waar de rijke Braziliaanse voetbalcultuur
voor het oprapen ligt. In pak `m beet Rio de Janeiro of Salvador wordt het óók
een feest om de wedstrijden op straat te kijken, in één van de talloze
sfeervolle barretjes.

VOETBALTOERIST

Improviseren wordt het óók voor de voetbaltoerist, bovenal in praktische zin.
Wie de bus wil nemen in Rio de Janeiro, zal geregeld moeten gokken, want bij de
bushaltes staan nergens routegegevens. Europese pinpassen werken vaker niet dan
wel bij de reguliere banken. En verwacht niet dat de taxichauffeur begrijpt waar
je naartoe wilt. Engels, maar ook Spaans, verstaat hij niet.

Er is weinig mis met een beetje avontuur, integendeel, maar een groter probleem
worden de vele vliegreizen door het immense land. Elk team speelt zijn
WK-groepswedstrijden steeds in een andere stad, steevast honderden kilometers
verderop. Voor de voetbalfan die meerdere wedstrijden van zijn land wil zien,
gaat dat geld én geduld vragen. Veel van de luchthavens zijn verouderd, Galeão
in Rio voorop. Eén terminal is bijgebouwd, maar de capaciteit is nog altijd ruim
onvoldoende. Bomvolle aankomst- en vertrekhallen, te weinig bagagebanden,
ellenlange wachtrijen bij de douane.

`Imagina na copa', is een gevleugelde uitdrukking geworden onder Brazilianen.
Een verzuchting voor als de wegen weer eens vastlopen in Rio of São Paulo, of
wanneer de chaos regeert op de vliegvelden. Vrij vertaald: `Stel je deze ellende
eens voor tijdens het WK'.

Ook niet echt handig: veel lokale luchtvaartmaatschappijen accepteren geen
Europese creditcards. Wie een binnenlandse vlucht wil boeken bij bijvoorbeeld
VoeGol, wacht oneindige betalingsproblemen, op een website die slechts ten dele
in het Engels is te bezoeken. In het beste geval wordt de klantenservice uw
beste vriend. In het slechtste geval ontdekt u de problemen pas bij de
incheckbalie.

En dan is er nog het kamerprobleem. Vooral Rio de Janeiro heeft naar verwachting
te weinig hotelkamers beschikbaar, mede omdat de FIFA en grote reisagentschappen
vrijwel alle behoorlijke hotels hebben afgeboekt. De prijzen gaan volledig over
de kop, met gedateerde driesterrenhotels die gerust 300 euro voor een nacht
vragen. Huizenbezitters in Rio ruiken geld en speculeren er vrolijk op los: voor
een maand willen ze hun appartement best onderverhuren, maar dat kost u zeker
15.000 euro.

LEGERS

Het organisatiecomité doet er alles aan het WK te laten slagen. In Belo
Horizonte en andere speelsteden wordt nog volop gewerkt aan de toegangswegen
naar de stad. Extra politiemachten moeten de veiligheid van bezoekers
waarborgen; tijdens de Confederations Cup rukten complete legers uit rond de
stadions.

Net als in 2010 in Zuid-Afrika, wordt veiligheid een beladen thema. Elke overval
of straatroof zal de internationale pers halen. Maar feit is ook dat Rio de
Janeiro en São Paulo een stuk veiliger zijn dan dik tien jaar geleden. In
Braziliaanse steden loopt u een groter risico op narigheid dan in Ohé en Laak of
Wenum Wiesel, zeker, maar laat u vooral niet gek maken.

Voor wie zijn gezonde verstand gebruikt en zich houdt aan de standaardtips
(draag geen dure sieraden, plan uw routes, neem niet uw complete portemonnee
mee) is er normaal gesproken weinig aan de hand. Met al zijn mankementen is
Brazilië bovenal een schitterend land - en een fenomenaal voetballand bovendien.

Is Brazilië ondanks alle onrust klaar voor WK?

Demonstrante Aglaia

`Wat moet er na

het WK met

dat stadion

gebeuren?'

LOAD-DATE: 23 August 2013

LANGUAGE: DUTCH; NEDERLANDS

GRAPHIC: Duidelijke boodschap van demonstranten in Fortaleza. foto REUTERS | Het
verbouwde Maracanã-stadion, het uithangbord van Brazilië. foto AFP | Deze
supporters zijn er zeker van welk land volgend jaar het WK pakt. foto REUTERS |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              49 of 114 DOCUMENTS



                              AD/Algemeen Dagblad

                              28 juni 2013 vrijdag

EU ineens meester in nemen van besluiten

BYLINE: FRANS BOOGAARD

SECTION: Algemeen - Nieuwsdienst; Blz. 6

LENGTH: 725 woorden


Brussel De Europese verkiezingen van mei volgend jaar werpen hun schaduw ver
vooruit: Brussel is ineens de besluitvaardigheid zelve. Al een week lang is er
geen houden meer aan: het ene vastgelopen dossier na het andere wordt
vlotgetrokken. Wat schiet Nederland ermee op?

Landbouw blijft de grootste uitgavenpost

De Europese leiders hadden het gisteravond over de (jeugd)werkloosheid en extra
investeringen in de economie, maar veel grote besluiten vielen de afgelopen
dagen al in de aanloop naar de zomertop.

Banken

Vorig jaar al spraken de Europese leiders af dat omvallende banken nooit meer
een land in hun val mogen meetrekken, zoals in Griekenland, Ierland, Spanje en
daarna toch ook op Cyprus weer gebeurde. Maar al 1 jaar lieten de lidstaten na
die afspraak ook in te vullen. En zie: in twee nachtelijke sessies, met volgens
Nederlandse diplomaten een hoofdrol voor Jeroen Dijsselbloem, is het geregeld.
Eind vorige week besloten Dijsselbloem cs. dat banken eerst zichzelf moeten
redden, en dat ze pas in laatste instantie - onder heel strenge voorwaarden en
tot maximaal 60 miljard euro - ook kunnen putten uit het reddingsfonds ESM.

Dijsselbloem cs. voegden er woensdagnacht aan toe wie in welke volgorde voor de
redding van banken opdraait: eerst aandeel- en obligatiehouders, daarna andere
banken (via een nog op te richten fonds) en tenslotte eventueel het ESM.
Achteraf gezien heeft de manier waarop Nederland begin dit jaar SNS heeft gered,
Europees school gemaakt. Winst voor de gewone burger: de kans dat hij straks -
na de nu lopende grote schoonmaak - via zijn belastinggeld nog banken moet
redden, wordt straks een stuk kleiner. En als kleine spaarder (tot een ton)
blijft hij buiten schot. Of zoals Dijsselbloem het na afloop zei: ,,De rekening
komt nu te liggen waar ze hoort - namelijk bij de sector zelf.

Landbouw

De Europese landbouw wordt concurrerender, groener, en kansrijker voor jonge
boeren. Na 2 jaar gesoebat bereikten de Europese hoofdrolspelers dinsdag een
akkoord over wat wel de grootste hervorming in 30 jaar heet. Met rond 40 procent
van de begroting blijft landbouw voorlopig nog de grootste Europese
uitgavenpost, maar subsidies gaan minder naar mammoetbedrijven, beter gespreid
over lidstaten, alleen nog naar wie agrarisch actief is en volledig
controleerbaar. Nederland legt de komende 7 jaar elk jaar 100 miljoen euro toe
op zijn subsidies, maar boerenvoorman Albert Jan Maat is blij dat de
aardappelzetmeelsector, kalverhouderij en intensieve melkveehouderij - drie
sectoren in ons land die premies en toeslagen kwijtraken - een ruimere
overgangsperiode krijgen. Milieuorganisaties zijn teleurgesteld - zij hadden op
een grotere stap naar een groen landbouwbeleid gehoopt. Maar volgens Maat is de
kentering een feit: ,,Wat nu duurzaam heet, is over 7 jaar gangbaar.  Ook
staatssecretaris Sharon Dijksma spreekt van `een trendbreuk', omdat een deel van
het boerenloon samenhangt met de mate waarin de boer vergroent. Als het goed is,
krijgt de Nederlander tegen betaalbare prijzen eerlijk eten op tafel, en gaat
het landschap (houtwallen, beekdalen) er door natuurbeherende boerencollectieven
op vooruit.

Begroting

Voor het eerst in de geschiedenis gaat Europa de komende 7 jaar minder uitgeven
dan de 7 jaar ervoor. Als klap op de vuurpijl bereikten de toponderhandelaars
van de Europese Commissie, Raad (lidstaten) en Parlement gisteren een akkoord
over de meerjarenbegroting 2014-2020. Met één lidstaat erbij (Kroatië) en meer
taken (de diplomatieke dienst) moet Brussel Europa de komende 7 jaar draaiende
houden met maximaal 960 miljard euro (vorige plafond: 976 miljard). Het
parlement hield het akkoord lang op, omdat het meer flexibiliteit wilde.
Gisteren stemden de lidstaten daarmee in: Europa mag voortaan schuiven binnen
begrotingsposten, en van het ene jaar naar het andere. Nu gaat wat over is terug
naar de lidstaten (wat daar nooit een probleem is) en betalen ze op het eind wat
Brussel tekort komt (wat dan wel een probleem is). Ook besloten de
toponderhandelaars om een aantal uitgaven, zoals voor bestrijding van de
jeugdwerkloosheid en innovatie - heel Europa snel internet, van Kroes, zit daar
nog níet bij - naar voren te halen. Per saldo wordt Europa iets goedkoper, en
Nederland, als relatief groot nettobetaler, wint daarbij.

Jeroen Dijsselbloem

`De rekening komt nu te liggen waarze hoort'

LOAD-DATE: 23 August 2013

LANGUAGE: DUTCH; NEDERLANDS

GRAPHIC: De Duitse bondskanselier Angela Merkel, de Zweedse premier Fredrik
Reinfeldt, de voorzitter van het Europees Parlement Martin Schultz (vlnr) en de
Franse president François Hollande (met de klok mee) praten na de vergadering
nog wat na. Foto EPA/THIERRY ROGE |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              50 of 114 DOCUMENTS



                              AD/Algemeen Dagblad

                             27 juni 2013 donderdag

Zet vette pensioenpot

SECTION: Service; Blz. 25

LENGTH: 905 woorden


Is het geen tijd voor een nieuwe auto, Mark Rutte? (AD 26-6). Wie schudt Rutte
en Samsom wakker in hun ivoren toren? Met hun vier keer modaal inkomen kunnen
zij wel zeggen dat geld weer moet rollen, maar welk geld? Dat van mensen die
werkloos zijn geworden? Of van mensen wier inkomen op de nullijn wordt gezet? Is
het Rutte en Samsom ontgaan dat ouderen door een belastingversimpeling gemiddeld
100 euro per maand minder krijgen? Dat is niet meer uit te geven. Het geld dat
Henk en Ingrid aan hogere btw moeten uitgeven, kunnen ze niet nog eens uitgeven.
Kunnen sommige Haagse roeptoeters van hun heilige berg afdalen en in het dal
gaan kijken hoe gewone mensen moeten leven?

W. van Bockom Maas, Waddinxveen.

Zet vette pensioenpot

op positieve manier in

Dat het kabinet de premies wil verlagen om uiteindelijk 3 miljard aan belasting
op te strijken, is het paard achter de wagen spannen. Dit leidt immers tot een
lager pensioen voor zowel jong (lagere opbouw) als oud (onvoldoende
dekkingsgraad). Een van de grote verworvenheden uit de vorige eeuw, de
onbezorgde oude dag, wordt zo afgebroken. Een betere oplossing om
belastinginkomsten te genereren is de pensioenen te verhogen. Dit kan door de
veel te lage rekenrente voor de vaststelling van de dekkingsgraad (circa 2
procent) te verhogen, zodat er weer kan worden geïndexeerd. Het is nogal
inconsequent van de overheid om bij de belastingheffing over het vermogen van
alle burgers (in box 3) uit te gaan van een rendement van 4 procent, terwijl de
pensioenfondsen, die jarenlang een hoger rendement haalden, met een lager
percentage rekening moeten houden.

Hogere pensioenen als gevolg van deze indexatie - tijdens de crisis is rond 10
procent aan achterstand opgelopen - alsmede nabetaling van de achterstanden,
zullen de overheid in 2014 zeker 6 miljard euro aan belastingen opleveren. Laat
het kabinet niet negatief, maar positief gebruik maken van een klein deel van de
pensioenpot, die ruim duizend miljard euro bevat, om volgend jaar aan de
Brusselse regels te voldoen.

Henk Messchendorp, IJhorst.

Mensen zijn tot vinkjes

en cijfers verworden

De samenleving dat ben jij, mooie kreet van de overheid. De mens staat er
centraal in. Maar dat geldt alleen in verkiezingstijd. We zijn met z'n allen een
cijfer geworden. Als alle vakjes, vinkjes en komma's maar goed in de computer
staan, dan klopt het. Zo klopt het straks ook weer in de geestelijke
gezondheidszorg: er moeten weer bedden worden wegbezuinigd, tot soms 30 procent.
Gaan wij dit merken? Ja, kijk maar naar het drama in Cuijk. Een man die
behandeld had moeten worden, liep vrij rond, waarschijnlijk omdat er geen plek
voor hem was. De cijfertjesmensen halen hun schouders op, want de berekeningen
kloppen. Ik gun niemand zo'n drama, maar misschien verandert er pas iets als de
cijfertjesmensen er een meemaken. Hopelijk gaat dan de mens weer centraal staan.

Peter Kolster, Capelle aan den IJssel.

Waar blijft onze lente

met betogers op plein?

Voor de zomervakantie wil het kabinet een bezuinigingspakket klaar hebben. Er
bestaan plannen voor een hoger eigen risico in de zorg en hogere belasting op
vermogen. Gaan wij achterover leunen? Klagen, maar het gelaten over ons heen
laten komen? Wanneer bevolken tienduizenden landgenoten een plein om gezamenlijk
tegen de plannen te protesteren? Hoe lang moeten we blijven bloeden voor het
gedrocht Europa?

S. Bartels, Den Haag.

Kritische opmerkingen over drones overdreven

Justitie mag superdrone Defensie lenen (AD 26-6). Al generaties lang vliegt de
rijkspolitie met helikopters uitgerust met geavanceerde zoekapparatuur. Nu gaat
die apparatuur worden ingezet in onbemande verkenningsvliegtuigjes en dan begint
D66, toch al berucht vanwege haar onkunde, te blaten dat hier aanvullende
regelgeving voor nodig is. De krant haalt er zelfs een burgerrechtenactivist
bij. Als er geen nieuws is dan maakt de krant het wel.

R. van Dijk , Bodegraven.

Eng idee dat superdrone

in verkeerde handen valt

Natuurlijk is het goed dat het leger en de politie over de nieuwe superdrone
ScanEagle beschikken. Wat ik echter beangstigend vind, is de gedachte dat zo'n
drone in verkeerde handen valt. Wat ongetwijfeld zal gebeuren. Was het niet
Servië dat de onzichtbare bommenwerper Stealth neerhaalde?

W. Theunissen, Boxmeer.

Wanbetalers zijn

de niet-graaiers

Meer wanbetalers zorgpremie (AD 24-6). Mede door de absurde salarissen en
bonussen van managers bij zorgverzekeraars en ziekenhuizen, van chirurgen,
tandartsen en specialisten, en niet te vergeten door de enorme bureaucratie,
zijn veel mensen niet meer in staat om hun zorgpremie te betalen. Dat juist deze
groep mensen het stempel van wanbetaler krijgt op-gelegd, is in mijn ogen
bijzonder wrang.

H. Ottevanger, Helmond.

Coulance van Schippers

geldt ook voor zorgtrips

Minister Schippers wil dat zorgverzekeraars meer doen om loonbeslag te voorkomen
bij klanten die meer dan een half jaar geen premie hebben betaald (AD 24-6).
Inhouden op het loon gaat ten koste van levensonderhoud, waar het hele gezin
onder lijdt. Maar de minister geeft haar topambtenaren wel 4000 euro vergoeding
voor zorgtripjes. Ik hoop dat de minister er met een volgende motie van
wantrouwen uit moet. Liever zou ik zien dat ze de eer aan zichzelf houdt.

A. Jansen, Apeldoorn.

Opstappen

Ministers en staatssecretarissen die zich zorgen maken waar zij op het
regeringsvliegtuig kunnen stappen (AD 25-6), moeten dit niet doen. Zij moeten
gewoon opstappen.

W.J.B. Kroef, Rotterdam.

LOAD-DATE: 23 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              51 of 114 DOCUMENTS



                              AD/Algemeen Dagblad

                             26 juni 2013 woensdag

`Europarlement is voor velen een jubelclub, een gezelschap cheerleaders'

BYLINE: arNO GELDER

SECTION: Algemeen - Nieuwsdienst; Blz. 10

LENGTH: 1769 woorden


Heeft de Europese Unie nog bestaansrecht? Het ideaal van politieke en
economische samenwerking op een traditioneel door oorlog geteisterd continent is
in de loop der jaren steeds meer verbleekt. Europa is verdeeld, ruziet en ziet
zijn draagvlak slinken. Of komt het nog goed met het relatief jonge verbond?
Aflevering 4: Derk Jan Eppink, Europees Parlementslid.

Derk Jan Eppink vecht tegen de grote roze wolk in Brussel

ij zetelt nu 4 jaar in het Europees Parlement, maar echt lekker zat het pluche
nooit. ,,Ik werd hier meteen uitgemaakt voor platte populist,  zegt Derk Jan
Eppink (54). ,,Nog voor ik één woord had gezegd.  Dat komt zo - Eppink, lid van
de Vlaamse partij Libertair, Direct, Democratisch (LDD) en deel van de fractie
van Europese Conservatieven en Reformisten, verknalde in de ogen van menigeen
zijn entree in het Europarlement met zijn boek De Eurorealisten komen. Daarin
keert de voormalig journalist zich tegen de betuttelende wetgeving van Europa en
het disrespect van Brussel voor de Europese burger. Bovendien vergelijkt hij de
Europese Unie met de Toren van Babel die tot de hemel zou moeten reiken, maar
onder zijn gewicht dreigt te bezwijken.

,,Nou, dat was ongehoord,  zegt Eppink. ,,Maar ja  toen kwam de eurocrisis en
was het ineens muisstil. Eerst werd beweerd dat de euro, hét symbool van
eenheid, ons tegen de crisis zou beschermen. Maar de euro maakte juist deel uit
van diezelfde crisis. Zo werd Griekenland aanvankelijk als incident beschouwd,
maar daarna volgden de andere zwakke landen. Toen was het ineens: `Houston, we
have a problem '

,,Nu zeggen collega's van andere fracties: `Je had toch wel een punt.' Maar
toegeven dat ze ten dienste stonden van een vergissing, ho maar. Dat krijgen ze
hier niet uit hun strot.

Betweter

Eppink omschrijft zichzelf als `Eurorealist', liever dan als Euroscepticus. Dat
laatste klinkt hem te gemakkelijk. Die kwalificatie veronderstelt immers een
positie aan de zijlijn van een chagrijnige betweter. ,,En ik denk graag in
oplossingen.  Hij wil daarom naar eigen zeggen `optimistisch' beginnen. ,,Over
20 jaar zal de Europese Unie nog steeds bestaan. De samenwerking, het
integratieproces zijn onomkeerbaar.

Maar: ,,De grote fout van de Europese elite - politici, ambtenaren, journalisten
- is dat zij zich niet realiseert dat er helemaal geen Europees volk is, waarvan
zij zo graag spreekbuis wil zijn. De Europese volkeren kennen onderling heel
andere culturen, talen en gevoelens.

,,Ze willen in Brussel te veel tegelijk in een te hoog tempo. Hét voorbeeld
daarvan is de euro. Ondoordacht ingevoerd, véél te snel en in te veel landen. We
hadden in alle rust moeten beginnen met de D-mark-zone, waartoe ook Nederland
behoort. Waarna we stap voor stap hadden kunnen uitbreiden. De eurozone was dan
kleiner geweest, maar wel stabiel.

,,De toenmalige Duitse bondskanselier Willy Brandt zei eens: `Es wächst
zusammen, was zusammen gehört' - `Wat bij elkaar hoort, groeit samen.' Brandt
sprak weliswaar over de scheiding tussen de Bondsrepubliek en de DDR, maar het
geldt evenzeer voor Europa. Niet alles kan samengroeien. Durf dat nou toch eens
te benoemen! Binnen de Eurozone hebben we landen toegelaten die er niet
thuishoren: Italië, Griekenland, Cyprus.

,,Het is de elite die roept: `Als je er maar in gelooft, dan lukt het vanzelf.'
Maar dat alleen is ontoereikend. Functioneert het ook? Europa heeft God
afgeschaft en seculiere goden ingevoerd. De god van de Europese staat,
bijvoorbeeld. Je mag best in een federatie geloven, maar verlies de realiteit
niet uit het oog. We hebben nu de eurocrisis. En een scherpe tegenstelling
tussen Noord- en Zuid-Europa, die er historisch altijd was. De eeuwige
tegenstelling komt weer aan het licht.

,,We zijn voortdurend onderling aan het ruziën. Italië is verlamd, Griekenland
failliet, Frankrijk en Duitsland beloeren elkaar. Duitsland wil bezuinigen,
terwijl Frankrijk roept dat de bezuinigingen voorbij zijn. Kijk, de euro is
altijd een politiek project geweest. Een constructiefout. Je had rekening moeten
houden met de economische realiteit. Het gevolg is niet politieke eenheid, maar
conflicten.

Derk Jan Eppink schetst het beeld van het de Europese Unie als een
kerkgenootschap vol goedgelovigen dat streng in de leer is. ,,De religie luidt:
`We gaan naar een steeds hechtere Unie toe. De Ever Closing Union.' Dat is de
gospel van dit geloof. Elke stap vooruit is er een op weg naar het Beloofde
Land. Die droom wordt door iedereen in Brussel omarmd. Inclusief journalisten
die het nog maar een keer gaan uitleggen aan al die domme burgers. Iedereen hier
is deel van het systeem. Academici krijgen beurzen, er zijn denktanks die door
de Europese Commissie worden gefinancierd. Je gaat vanzelf op een roze wolk
leven omdat iedereen er zo heilig in gelooft.''

Zigeuners

,,Nu de werkelijkheid. Ik heb nagenoeg alle landen van ons continent bezocht,
ken hun historie. Handel is prima, ons land heeft daar als exportnatie baat bij.
Maar we kennen ook het vrije verkeer van personen. Neem de Roemenen en de
Bulgaren. Als je hun geschiedenis kent, weet je dat daar een groot probleem is
met zigeuners, de Roma en Sinti. Velen van hen reizen naar Duitsland en vestigen
zich daar ongelukkigerwijze in arme gemeentes in het Ruhrgebied. Eenmaal daar
zeggen ze: `Nou, help ons maar ' Dat leidt tot talloze spanningen in die
relatief arme steden.

,,Als je dus vrij verkeer mogelijk maakt, moet je de historie en de
samenstelling van de bevolking van landen kennen. Een sloeber in Boekarest zou
wel gek zijn als hij niet naar Nederland gaat. En wanneer je straatarm bent in
Bulgarije en je kunt in ons land een compleet fraudesysteem opzetten, dan ben je
toch de koning te rijk?

,,Vanaf 1 januari 2014 hebben Roemen en Bulgaren dezelfde rechten als alle
andere burgers in de EU. Zij mogen in Nederland wonen en werken. En de man in de
straat moet dat allemaal slikken. Omdat politici hier op de wolk van hun
Europa-ideaal leven. Daal eens af! Ga kijken in die steden. Je ziet het voor je
ogen gebeuren.

,,`Had je dat niet kunnen voorzien?' zegt de gewone man boos. Ja, dat had
gekund. Maar als je het destijds opperde, werd je uitgescholden voor
anti-Europeaan. Als ongelovige. Maar de nadelen komen altijd bij de zwakste
mensen terecht. En dan moet je niet tegen die mensen zeggen: `Jullie zijn tegen
buitenlanders'. Zij hebben namelijk te maken met de keerzijde van een desastreus
beleid.

,,Europa kwam in een stroomversnelling door de val van de Berlijnse Muur in
1989. Er zijn toen in alle haast structuren gemaakt zonder enige onderbouw. Dat
voelt de man in de straat. Die krijgt alle nadelen op zijn bord. Grote
immigratie in zijn buurt die hij niet meer terugkent. Bedreiging van zijn
pensioen. Baanverlies omdat de export wegzakt.

Voor Eppink is vooral om die reden duidelijk dat Turkije nooit mag toetreden tot
de EU. ,,Met Turkije erin dien je de hele EU te veranderen. Dan moet je alleen
voor een interne markt kiezen. Turkije is dusdanig groot en dermate arm, dat het
alle verhoudingen omgooit. Er wonen bijna 70 miljoen mensen. Nog even en het is
Duitsland voorbij. En als je bij toetreding ook vrij verkeer van personen
toestaat, dan stuur je de revolutie rechtstreeks een uitnodiging. Bovendien zien
we nu dat premier Erdogan niet bepaald een figuur is dat zich voor lidmaatschap
kwalificeert.''

Spilzucht

,,Toen ik eind jaren '90 voor Frits Bolkestein werkte, begonnen de
onderhandelingen met Turkije. Als Europees Commissaris zei Bolkestein: `Ik ben
tegen.' Hij was de enige van twintig commissarissen. Die andere negentien wilden
niet worden uitgemaakt voor Euroscepticus. Ook veel parlementsleden lopen maar
achter de muziek aan. Europolitici die, als ze in Den Haag zijn een grote broek
over de spilzucht van Europa aantrekken. Maar in Brussel verruilen ze die voor
een heel kort broekje. Men wil gewoon bij de familie horen.

,,Wim van der Camp, Europarlementariër voor het CDA, kwam in 2009 naar Brussel
met de leuze `Ik ga besparen in Europa'. Ik heb het nagekeken, maar bij elke
verhoging van de Europese begroting stemde hij voor. Elk jaar. En zo zit het
hier vol met mensen die het ene in hun hoofdstad beweren en het andere in
Brussel doen. Daarmee bedrieg je de bevolking.

,,Het Europarlement is voor velen een jubelvereniging, een gezelschap
cheerleaders. Maar in een parlement behoort gedebatteerd te worden. Er moet
tegenspraak zijn. Kritiek wordt echter uitgelegd als ongeloof. Als ketterij. Het
dogma van de eigen religie schrijft voor dat we `nog meer Europa' moeten hebben.
Maar wat is meer Europa? Meer problemen? Op naar de Verenigde Staten van Europa
hoor je dan. Dus wij moeten in korte tijd de VS imiteren, terwijl we totaal
anders zijn. Dan heb je geen snars verstand van geschiedenis. Je creëert een
totaal debacle.

,,Bovendien moeten we af van dat harder, hoger en sneller. De hoofdkwartieren in
Brussel zijn te duur. Het gebouw van Van Rompuy schoot 100 miljoen euro over het
budget heen. De Europese Centrale Bank in Frankfurt is nog erger. Geraamd op 800
miljoen, kost het nu al 1,3 miljard. Echt, ze kunnen niet met geld omgaan.

,,De EU moet zich bezighouden met de interne markt, dat is de grondslag van de
Unie. Niet de euro. De eurozone wordt een recessiezone - de munt maakt Europa
kapot. Richt je op je kerntaken die een vrijhandelszone van ruim 500 miljoen
mensen ten goede komt: interne markt, buitenlandse handel, muntunie, milieu,
migratie, energie en buitenlands beleid. Dat lijkt me genoeg. Bemoei je niet met
sociaal beleid, sport, cultuur, onderwijs, toerisme en dergelijke. Dat kunnen de
lidstaten zelf veel beter. Landen kunnen uiteraard samenwerken, maar dat hoeft
niet per decreet te gebeuren. De EU heeft de pretentie alles te willen doen.

,,Als je dat nou eens laat, kun je de Europese Commissie ook van 27 naar 15
leden verkleinen. En ga uit van de realiteit! De beleidsmakers in Brussel weten
wel hoe ze van A naar Z moeten komen, maar niet van A naar B. Eigenlijk is het
eenvoudig. Elk ideaal stuit op een muur van steen. Die stenen heten feiten en
realiteit. Als je op zo'n moment je hoofd stevig stoot, vraag je je toch af
waarom het misging en hoe dat in de toekomst is te voorkomen?

,,Nu zegt meneer Barroso, de voorzitter van de Europese Commissie, dat we een
federatie van natiestaten moeten vormen. Dat is een tegenstelling in zichzelf -
Barroso weet niet eens meer waarover hij spreekt. Zo'n man herhaalt slechts
slogans. Het denkvermogen van onze Europese leiders zit volledig verstopt.

Volgende week: schrijver en historicus Geert Mak.

`De euro is altijd eenpoltitiek projectgeweest, eenconstructiefout'

`Barroso weetniet eens meerwaaroverhij spreekt'

LOAD-DATE: 23 August 2013

LANGUAGE: DUTCH; NEDERLANDS

GRAPHIC: Derk Jan Eppink ziet zichzelf niet als Euroscepticus, maar als
Eurorealist. Niettemin is zijn kritiek op de Europese Unie niet mals. `De man in
de straat krijgt alle nadelen op zijn bord.' Foto pim ras |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              52 of 114 DOCUMENTS



                              AD/Algemeen Dagblad

                             22 juni 2013 zaterdag

5

BYLINE: LUUK KORTEKAAS

SECTION: Algemeen - Nieuwsdienst; Blz. 12

LENGTH: 1543 woorden


den haag Alle twaalf provincies van Nederland hebben de afgelopen weken kennis
kunnen maken met hun nieuwe koning en koningin. Het AD volgde de koning op de
voet en nu al is duidelijk dat Willem-Alexander andere accenten legt dan zijn
moeder. Hij brengt in praktijk wat hij kort voor zijn inhuldiging al
aankondigde: dat hij het op zijn eigen manier gaat doen. De eerste 50 dagen van
de koning in vijf korte schetsen.

Ontspannen koning

`Ik ben geen protocol-fetisjist. Het gaat er mij meer om dat mensen op hun gemak
zijn als ik bij ze ben.'

Waar Beatrix hechtte aan het nauwgezet volgen van het protocol, zit
Willem-Alexander daar duidelijk minder mee. Waar zij zich vaak bewoog in de
kringen van de hogere cultuur, omringt haar zoon zich soepeltjes met vooral
`gewone' Nederlanders.

Jacques Tichelaar, commissaris van de koning in Drenthe, staat nog even uit te
blazen op de nog met dranghekken afgezette weg in Assen. Het provinciebezoek zit
er net op, het lijkt of een wervelwind is gepasseerd. Tot zijn verbazing is het
strikte tijdschema - dit soort bezoeken heeft een draaiboek van minuut tot
minuut - met bijna een halfuur overschreden. ,,Ze wilden met iedereen praten, ze
hebben niet helemaal op de tijd gelet. Het enige moment tijdens deze lange dag
dat ze voor zichzelf hadden, hebben ze zelfs overgeslagen.''

De vaste volgers van Beatrix zijn verbaasd: bij haar ging alles volgens de
regeltjes. Nu zien ze de koning af en toe in looppas een bad in de menigte
nemen. In Overijssel zingt hij mee met het lied Goors Victorie, in Den Bosch
blijkt hij de woorden van Brabant van Guus Meeuwis te kennen.

Voorafgaand aan zijn bezoeken zegt hij vooral `gewone' Nederlanders te willen
ontmoeten, de hogere cultuur waar zijn moeder, zeker in haar laatste maanden, zo
druk mee was, laat hij vrijwel links liggen.

Tussen de honderd uitverkorenen die elk provinciebezoek een ontmoeting met het
koningspaar hebben, vallen vooral de sporters op. Op het IJsselmeer bijvoorbeeld
varen olympisch schaatskampioene Yvonne van Gennip, zeilster Marit Bouwmeester
en schaatssprintkanon Thijsje Oenema met het koningspaar mee. Thijsje vindt het
prachtig. ,,Heel bijzonder om mee te maken. Ja, hij weet wel wie ik ben hoor, ik
zag duidelijk blijken van herkenning.''

Koopman-koning

`Het is onze bedoeling het instrument van staatsbezoeken zeker buiten Europa
meer in te gaan zetten voor economische betrekkingen.'

Waar Beatrix al zeer actief was in het bijdragen aan handelsmissies, staat vast
dat Willem-Alexander van zins is haar op dat punt te overtreffen.

Niets ten nadele van de provinciebezoeken natuurlijk: zelfs al tonen ze de
koning en de koningin vooral een Nederland dat niet echt bestaat, een land waar
iedereen gelijktijdig lacht en opgewonden met telefoonfoto's van veel
achterhoofden en in de verte een zwaaiende hand erop thuiskomt. Niets mis met de
schutterijen in Maastricht, het vlegeldorsen in Leek, het mastklimmen in Akkrum
of de strijdwagens in 's-Heerenbroek: de koning en koningin lachen overal en
meestal ís het ook hartverwarmend leuk.

Maar het contrast met de rol van vooral de koning bij de handelsmissie naar
Duitsland is groot. Daar kan hij zelf veel actiever zijn en komt hij helemaal
uit de verf. Hij geniet van oor tot oor bij voor buitenstaanders uiterst
ondoorgrondelijke machines die iets met lasertechnologie schijnen te kunnen.

Hij stelt volop vragen, en maakt grappen die door zijn toehoorders met veel
gelach worden onthaald. De ondernemers zijn in de pauze van een van de
netwerkbijeenkomsten vol lof: de koning praat gemakkelijk en weet alles.
Opel-commissaris Jaap Timmer ziet van dichtbij hoe het gaat. ,,Natuurlijk werkt
het. Iedereen wil erbij zijn als de koning er is. In zaken ben je dan al een
heel eind.'' In zijn afsluitende toespraak maakt de koning een voor hem
typerende kwinkslag over wat Nederlanders en Duitsers samen kunnen, doelend op
de winnende treffer van Arjen Robben in de Champions League-finale:
,,Samenwerking en teamwerk brengen ons verder. Op Wembley was dat weer te zien.
Zelfs het sterkste Duitse team kon pas winnen met behulp van een schot
Nederlandse creativiteit en techniek.''

Koning met de hartenaas

`Nee, er is niet zoiets als een duobaan. Absoluut niet. Er is maar één
staatshoofd.'

Waar Beatrix de last van het koningschap na de dood van prins Claus alleen moest
dragen, heeft haar zoon de steun van zijn echtgenote.

In zaal Elysee van het Le Méridien Hotel in Stuttgart staat de koning na een
lange dag bedrijfsbezoeken de Nederlandse en Duitse media te woord. Wij
Nederlanders zijn vooral benieuwd naar ons staatshoofd: `Ziet u verschil met
toen u hier als kroonprins was?' `Hoe heeft u de eerste maand ervaren?' `Hoe
kijkt u terug op de 30ste april?'

Koningin Máxima is van de circa 20 minuten die voor het gesprek met de
Nederlandse pers zijn uitgetrokken, misschien 2 aan het woord - `Gelukkig heb ik
net even met de kinderen kunnen praten.'

Bij de Duitse media is het anders. Zij willen vooral dingen van Máxima weten:
`Spreekt u al Duits?' `Hoe voelde u zich de ochtend na de inhuldiging?' `Is er
een moment geweest dat u zich ineens realiseerde: hé, ik ben de koningin van
Nederland?' Van de circa 20 minuten voor de Duitsers is de koningin er ongeveer
10 aan het woord.

Als niets toevallig is bij de Oranjes - en dat is het zeker in dit soort sessies
nóóit - ligt de conclusie voor de hand. Voor binnenlands gebruik is
Willem-Alexander het solo-staatshoofd, met zeer nabije ondersteuning. Dat er
vanuit het publiek zeker zo vaak om zijn vrouw als om hem wordt geroepen,
accepteert hij met een glimlach. In elk geval in Duitsland, en straks
waarschijnlijk ook elders in het buitenland, presenteren zij zich samen als het
gezicht van Nederland, een jong en wereldwijs koningspaar. De zeer
internationaal georiënteerde Máxima, die het maar niet wil lukken slecht op een
foto te staan, is over de grens de ideale troefkaart om naast de koning uit te
spelen.

21ste-eeuwse koning

`Het enige constante van de monarchie is dat het instituut altijd in beweging
is.'

Waar Beatrix ooit vertelde nooit te mailen en geen computer te hebben, heeft
Willem-Alexander de digitale wereld altijd binnen handbereik.

`HEEL VEEL DANK!!!!!!!' sms't de koning aan burgemeester Van der Laan van
Amsterdam, meteen na de vlekkeloos verlopen inhuldiging. Waar hij ook gaat of
staat, de iPad is altijd in de buurt.

Veelzeggend is de eerste foto van zijn werkkamer: Op het eerste oog springen
vooral de familiefoto's eruit. Vervolgens is duidelijk dat alleen op deze foto
al drie elektronische snufjes staan. Op de Grondwet ligt zijn iPhone, daarnaast
een iPad, en dan is er ook nog een gewone computer. Van precies dezelfde plek in
Paleis Noordeinde bestaat trouwens ook een foto uit de tijd van Beatrix. Het
bureau is daar van een afstand gefotografeerd, en zelf is ze er ook niet op te
zien. Een computer is er niet.

Koen van Tongeren van de website voor Appleliefhebbers One More Thing weet er
meer over. De iPhone van de koning is van het type 4 of 4s, dus niet van de
allerduurste versie. De iPad heeft heel veel apps, toepassingen. Volgens Van
Tongeren leert inzoomen op het apparaat dat hij er liefst vijf rijkgevulde
mappen van heeft, met de namen Nieuws, productiviteit, navigatie, spelletjes 1
en spelletjes 2: ,,De koning loopt duidelijk tegen de beperking van maximaal 20
apps per map aan.''

Te herkennen zijn volgens hem de browser Chrome, de weerdienst Weatherpro, de
movieplayer, de Volkskrant, een omrekenaar voor vreemde valuta en een tomtom
voor West-Europa. En verder staat het vermaarde spelletje Angry Birds, waar geen
moderne vader buiten kan, erop.

Authentieke

koning

`Het is belangrijk dat je authentiek blijft. Als je niet authentiek bent, dan
kun je het ook in zo'n nieuwe functie niet goed volbrengen.'

Waar zijn moeder Beatrix hechtte aan de aanspreektitel `majesteit' en van het
koningschap weer een echt instituut maakte, mist Willem-Alexander haar
natuurlijke uitstraling.

Kort voor de inhuldiging zei koningshuiskenner Dorine Hermans dat
Willem-Alexander er helemaal klaar voor is, maar in elk geval voor twee dingen
een weg zal moeten zoeken. Ten eerste is hij een man, en de Nederlanders zijn
gewend aan een vrouw als staatshoofd, en geneigd een moederfiguur eerder aan de
borst te koesteren. Ten tweede heeft hij van nature niet de majesteitelijke en
afstandelijke houding die zijn moeder zo kenmerkt en die zij gebruikte om het
koningschap als instituut na de regeerperiode-Juliana van nieuwe autoriteit te
voorzien.

De tijd zal leren hoe dat uitpakt. Hij is nu eenmaal een man, al toont hij in
zijn eerste weken zeker zijn zachte kant. Ingewikkelder is het hoe hij de balans
gaat vinden tussen zijn positie, die nu eenmaal die van staatshoofd is, en zijn
`authentiek zijn', dat hij zo belangrijk zegt te vinden. Het is een dun koord
waarover hij moet lopen. Te `gewoon' worden is historisch gezien niet wat de
Nederlander van de koning of koningin wil, net zo min als hij wil dat een vorst
zich al te zeer boven het volk verheft.

In die zin is het een gunstig teken dat hij ook bij warm weer zijn jasje en
dasje aanhoudt, een koning draagt nu eenmaal een jas en een das. Maar het blijft
spannend hoe Willem-Alexander die balans gaat vinden, zeker als over een tijdje
de wittebroodsweken achter de rug zijn.

LOAD-DATE: 23 August 2013

LANGUAGE: DUTCH; NEDERLANDS

GRAPHIC:  juni: Willem-Alexander komt handen tekort voor alle belangstellenden
tijdens een bezoek aan Lelystad. Foto ANP | 3 juni: Kennismaken met
bondskanselier Angela Merkel in Duitsland. Foto ANP | 14 mei: Wetten
ondertekenen in de werkkamer in Paleis Noordeinde. Foto ANP | 4 juni: Een
bezoekje aan de Opel-fabriek in Duitsland, waar nieuwe modellen klaarstaan. Foto
ANP | 19 juni: Een bijzonder moment voor een meisje in Almere: trippelende
koninklijke vingers op je buik. Foto EPA | Willem-Alexander sluit heel het
Nederlandse volk in zijn armen, zo straalt de koning uit als hij samen met
koningin Máxima een kennismakingsbezoek brengt aan Goes. Het koningspaar bezocht
Zeeland gisteren.Foto ANP/ROBIN UTRECHT |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              53 of 114 DOCUMENTS



                              AD/Algemeen Dagblad

                             22 juni 2013 zaterdag

SECTION: Algemeen - Nieuwsdienst; Blz. 31

LENGTH: 104 woorden


Jan Modaal moet in Nederland gemiddeld 2 dagen werken om hetzelfde te verdienen
als zijn baas in een uur. Het uurloon van de baas ligt in Nederland gemiddeld op
377 euro. En daarmee is Nederland heel netjes, blijkt uit een lijstje van het
Britse zakenblad The Economist over salarisverschillen in Europa. De Roemeense
Jan Modaal moet 13 dagen werken voor het uurloon van zijn baas. En de Duitse
`Otto Normalverbraucher' werkt ruim 3 dagen voor een uurloon van de baas.

Dan heeft hij wel 420 euro verdiend.

Alleen IJslanders, Ieren en Noren hoeven minder lang te werken dan Nederlanders
om het uurloon van hun baas binnen te halen.

LOAD-DATE: 23 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              54 of 114 DOCUMENTS



                              AD/Algemeen Dagblad

                             22 juni 2013 zaterdag

Het voetbalshirt is in Brazilië óók een politiek statement

SECTION: Sport Algemeen - Nieuwsbudget; Blz. 5

LENGTH: 564 woorden


Stap in een stadsbus en tel de shirts van Flamengo, je ziet er tientallen in een
uur

Op een bankje in Rio de Janeiro sliep een man. Naast zijn hoofd lag een
bierblikje dat een beetje was ingedeukt. Om zijn lijf krulde een bevuild shirt
van Botafogo met rugnummer 7, dat bij de naad begon te scheuren. Hij snurkte
zachtjes.

Het was een schitterend shirt, vermoedelijk uit de tweede helft van de jaren
tachtig. De shirtsponsor, Coca Cola, was afgedrukt op een groot zwart stuk
katoen, dat ouderwets op de buik van het shirt was vastgenaaid. Terwijl hij
sliep, lag zijn hand liefdevol op het embleem van Botafogo.

Veel demonstranten die protesteerden op de Avenida Presidente Vargas, een paar
kilometer verderop, droegen deze week voetbalshirtjes. Flamengo, Vasco da Gama,
Botafogo, Corinthians, Santos, Fluminense, Sao Paulo. Dat lijkt wat vreemd,
protesteren tegen een WK voetbal met je voetbalshirtje aan, maar dat is het niet
echt.

Het voetbalshirt is in Brazilië alomtegenwoordig. In een land van grote sociale
ongelijkheid is het de enige vorm van mode die alle klassen overstijgt. Ook
jonge, mooie vrouwen dragen hier voetbalshirts, in een getailleerde uitvoering.
Oudere mannen laten hun hond uit in een retro-shirt van Zico, wandelend langs
het Lagoa Rodrigo de Freitas.

Wie denkt dat Engeland het land is van de voetbalshirts, moet in Brazilië gaan
kijken. In Londen of Liverpool zie je ze vooral op wedstrijddagen, rondom de
stadions of in de achterbuurten. In Rio de Janeiro kleuren ze het alledaagse
straatbeeld. Stap in een stadsbus en tel de shirts van Flamengo. Je ziet er
tientallen in een uur.

De voetbalstadions in Brazilië lopen angstig leeg. Flamengo telt in heel
Brazilië miljoenen fans, maar voor een gemiddelde competitiewedstrijd trekt
`Fla' minder publiek dan pak hem beet NAC of NEC. Dure kaartjes, onveiligheid,
onnavolgbare competitieschema's. Geen land dat zo van voetbal houdt als
Brazilië, maar de stadioncultuur is er al lang geleden kapotgemaakt.

De liefde voor het `Futebol' wordt bovenal beleden in voetbalshirtjes. Slechts
in de leeftijd van het shirt herken je de rijkdom van de drager, of juist het
gebrek daaraan. Ook hier kost een nieuw voetbalshirt zestig of zeventig euro -
en elk jaar verschijnen er minimaal drie nieuwe modellen. Oneindig is het
aanbod, met al die honderden clubs in heel Brazilië.

De armen dragen gedateerde shirts, maar meestal zijn die des te mooier. Zwervers
slapen erin. In de favela's dragen jongetjes te grote shirts van dertig jaar
geleden, doorgegeven van generatie op generatie.

De Brazilianen protesteren niet tegen het WK omdat ze niet van voetbal houden.
Integendeel. Ze gaan met honderdduizenden de straat op, omdat ze voelen dat hun
onvoorwaardelijke liefde voor het spel geëxploiteerd wordt. Het `Futebol' wordt
misbruikt en uitgewoond.

Terwijl de gewone man niet meer naar het stadion kan, of naar een fatsoenlijk
ziekenhuis, vult de elite zijn zakken met behulp van de FIFA. De politici
dachten dat het klakkeloos gepikt zou worden, al die honderden miljoenen
uitgeven aan nieuwe stadions, want het volk is dol op voetbal. Maar het volk is
niet achterlijk.

Het dragen van hun oude, vertrouwde voetbalshirts, is voor de Brazilianen óók
een stilzwijgend statement. Wat ze ermee willen zeggen, is evident. Je kunt het
hart uit een volkssport proberen te trekken, maar een volkssport niet uit het
hart.

Column

sjoerd mossou

LOAD-DATE: 23 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              55 of 114 DOCUMENTS



                              AD/Algemeen Dagblad

                             20 juni 2013 donderdag

Wereldspitsen

SECTION: Sport Algemeen - Nieuwsbudget; Blz. 2

LENGTH: 883 woorden


De ene voormalige wereldspits steunt de woedende demonstranten op straat, de
andere is de grijnzende buikspreekpop van de FIFA en de Braziliaanse
voetbalbond. De grote sociale onlusten in Brazilië plaatsen Romário (47) en
Ronaldo (36) - oud-PSV'ers - lijnrecht tegenover elkaar. ,,Het WK voetbal wordt
de grootste roof uit de Braziliaanse geschiedenis.''

Vandaag trekken opnieuw vele duizenden mensen de straat op in Rio de Janeiro,
uit protest tegen de grote sociale ongelijkheid in Brazilië. Niet toevallig
gebeurt dat op de dag van Spanje - Tahiti, een duel van het toernooi om de
Confederations Cup in het voor vele honderden miljoenen verbouwde
Maracanã-stadion.

Het voetbal biedt een dankbaar podium voor het woedende volk, dat zich elke dag
in een andere grote stad verenigt. De revolutie hangt voelbaar in de lucht in
Brazilië. In alle barretjes van Santa Teresa, de beroemde oude wijk van Rio,
drommen mensen samen voor de televisie om naar de nieuwsbeelden te kijken. In
São Paulo werd dinsdag het gemeentehuis bestormd. Auto's werden in brand
gestoken en de mobiele eenheid rukte uit op tal van plaatsen, maar veel van de
protesten verlopen ook vreedzaam.

,,Ik ben trots op jullie,'' sprak Romário de Souza Faria gisteren tot de
demonstranten, via zijn eigen Instagram-account. De oud-spits is tegenwoordig
congreslid en trekt al maanden ten strijde tegen de exorbitante uitgaven rond de
Confederations Cup en het WK. Romário is een gezworen socialist die voortdurend
knokt tegen de gevestigde orde, strijdend voor betere voorzieningen en agerend
tegen de diepgewortelde corruptie in Brazilië.

Immens is het contrast met Ronaldo Luiz Nazario da Lima, die andere voormalig
wereldspits en oud-PSV'er. Ronaldo is ingelijfd door het lokale
WK-organisatiecomité van de Brazilaanse voetbalbond en de FIFA, als een soort
knuffelmascotte. Samen met Romário's generatiegenoot Bebeto draaft hij trouw op
bij officiële bijeenkomsten en persconferenties, om het volk uit te leggen dat
het heus allemaal goed gaat komen met het WK. ,,Dit wordt een onvergetelijk
voetbalfeest en zal een erfenis achterlaten voor jaren hierna,'' aldus Ronaldo.

Maar het volk gelooft die boodschap niet meer. De miljarden reaal die worden
uitgegeven aan de bouw van nieuwe stadions, hotels, vliegvelden en
wegennetwerken; ze wekken woede en onvrede. Terwijl de Braziliaanse elite steeds
rijker wordt in de bloeiende economie van het land, is er amper sociale
zekerheid, zijn de ziekenhuizen abominabel en weelt de corruptie tierig.

,,Ik heb het maanden geleden al gezegd,'' aldus Romário. ,,Het WK wordt de
grootste roof uit de Braziliaanse geschiedenis.''

Waar het Zuid-Afrikaanse volk zich vier jaar geleden min of meer liet
onderdompelen in het WK-feest, bespeeld door de mooi-weer-verhalen van politici
en de FIFA, weigeren de Brazilianen zich nu te laten inpalmen. Het WK is zeker
niet de enige aanleiding voor de huidige protesten in tal van grote steden. Maar
het voetbal is wél een belangrijke katalisator van de woede, zoals de volkssport
overal in de Braziliaanse maatschappij geworteld is, tot in de kerk en de
politiek aan toe.

Dat het gewone volk onmogelijk de toegangsprijzen kan betalen voor de
wedstrijden, is al tijden onderwerp van nationale discussie. Juist in Brazilië
waren voetbalkaartjes immer betaalbaar voor de lagere sociale klasse, maar die
tijd lijkt nu definitief voorbij. In de Braziliaanse competitie raken de
tribunes leger en leger, als rechtstreeks gevolg van de stijgende prijzen. En
waar een kaartje in het oude Maracanã acht jaar geleden nog zo'n 1,50 euro
kostte, betaal je nu, twee peperdure en ernstig vertraagde verbouwingen later,
het dertigvoudige.

POLITICUS

Romário mag vroeger dan een luie spits zijn geweest, als politicus strijdt hij
vol overgave voor zijn volk. Weinig congresleden zijn zo vaak aanwezig in de
parlementsvergaderingen als hij, de man die als voetballer zo graag in bed bleef
liggen. De geboorte van zijn geestelijk gehandicapte dochtertje Ivy gaf Romário
de inspiratie voor een politieke carrière, vertelde hij al geregeld. ,,Dankzij
haar ontdekte ik hoe weinig er wordt gedaan voor mensen met beperkingen,'' aldus
Romário.

De oud-spits stelde in het parlement al tal van vragen over de faciliteiten voor
gehandicapten in de WK-stadions - en de hoge entreeprijzen. Eerder dit jaar
opende hij frontaal de aanval op Jose Maria Marin, de voorzitter van de
Braziliaanse voetbalbond CBF. Marin had nauwe banden met het dictatoriale regime
van de jaren '60, '70 en '80 en wordt verdacht van betrokkenheid bij de moord op
een journalist.

Romário hielp eerder ook al mee om Ricardo Texeira, de vorige CBF-voorzitter,
ten val te brengen.

Zijn steun aan de demonstranten staat deze week niet op zichzelf. Ook
voetballers uit de huidige Braziliaanse selectie toonden openlijk hun begrip
voor de onvrede, onder wie Chelsea-verdediger David Luiz. Ook Givanildo Vieira
de Souza, beter bekend als `Hulk' toonde zich solidair met de demonstranten.
,,Ik kom van de laagste sociale ladder,'' aldus de sterspeler van Zenit
Sint-Petersburg. ,,Ik zie de demonstranten en weet dat ze gelijk hebben. Er moet
heel, heel veel veranderen in Brazilië. We moeten nu luisteren naar de stem van
het volk.''

Romário kritisch over WK-investering

verdelen Brazilië

Ronaldo knuffelmascotte van de voetbalbond

LOAD-DATE: 23 August 2013

LANGUAGE: DUTCH; NEDERLANDS

GRAPHIC: Een demonstrante biedt voor het Maracanã-stadion de oproerpolitie een
bloemetje aan. | Foto links: de toen 16-jarige Ronaldo is dolgelukkig met de
wereldtitel in de Verenigde Staten, waar Romário (11) de grote ster was. |
foto'S EPA, | MICHAEL KOOREN |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              56 of 114 DOCUMENTS



                              AD/Algemeen Dagblad

                              14 juni 2013 vrijdag

Groei werkloosheid zet kabinet voor het blok

BYLINE: Frank hendrickx

SECTION: Algemeen - Nieuwsdienst; Blz. 2

LENGTH: 596 woorden


den haag De werkloosheid loopt in 2014 op naar 7 procent, het aantal mensen
zonder baan groeit sneller dan ooit in de afgelopen 30 jaar en werklozen doen er
steeds langer over om een nieuwe betrekking te vinden. Die sombere boodschap van
het Centraal Planbureau (CPB) doet het kabinet naar adem snakken.

Ook het CPB is weer te positief geweest. De krimp van de Nederlandse economie
zal dit jaar twee keer zo groot zijn als in maart werd verspeld: niet 0,5
procent maar 1 procent.

De neergang heeft alles te maken met de crisis op de arbeidsmarkt, zo blijkt uit
het gisteren vervroegd vrijgegeven rapport van het CPB. De werkloosheid groeit
in Nederland inmiddels net zo hard als in de eerste helft van jaren '80. Volgend
jaar groeit het aantal mensen zonder werk naar 7 procent, hoewel de economie dan
volgens de huidige inzichten ook weer heel voorzichtig gaat groeien, met 1
procent.

Bijkomend probleem is dat mensen er langer over doen om nieuw werk te vinden:
slechts 19 procent heeft binnen 3 maanden een nieuwe betrekking. Nederlanders
die nog wel werk hebben, leveren in 2013 en 2014 geld in: de inflatie is hoger
dan de loonstijging.

Door de koopkrachtverliezen en oplopende kosten van werkloosheidsuitkeringen
blijft het Nederlandse huishoudboekje in de gevarenzone. Het CPB verwacht
volgend jaar een tekort van 3,7 procent.

De oppositie legt de schuld van de neergang bij het kabinet. ,,Premier Mark
Rutte heeft Nederland kapot gemaakt. De gewone man is de klos en verliest zijn
baan,'' aldus PVV'er Geert Wilders. ,,Rutte heeft het CPB niet verslagen,  meent
Emile Roemer van de SP. ,,Nog harder bezuinigen is geen medicijn, maar gif voor
de economie.

In het rapport van het CPB zit nog meer slecht nieuws voor het kabinet. Het met
veel bombarie gepresenteerde sociaal akkoord heeft volgens het CPB een negatief
effect op de werkgelegenheid. In vergelijking met het regeerakkoord halveert de
groei. Dat komt vooral omdat onder druk van de vakbonden de hervormingen van de
WW grotendeels zijn teruggedraaid. ,,Het uitstellen van hervormingen kost 23.000
banen,  zegt D66-leider Alexander Pechtold. ,,Het sociaal akkoord is absoluut
niet sociaal, maar slecht voor werkenden en werkzoekenden. Rutte heeft zijn ogen
gesloten voor de realiteit.

extra bezuinigen

VVD en PvdA moeten door het oplopende begrotingstekort volgend jaar extra
bezuinigen. De coalitie wil de sanering beperken tot 6 miljard en baseert zich
daarbij op de iets gunstigere ramingen van de Europese Commissie en niet op het
CPB, zoals eerder nog de bedoeling was. Volgens minister van Financiën Jeroen
Dijsselbloem vormen de Europese aanbevelingen `de nieuwe realiteit'. ,,Het
kabinet zal op basis daarvan besluiten.

Het kabinet neemt daarbij op de koop toe dat Nederland ook volgend jaar weer
boven de tot voor kort heilige norm van 3 procent begrotingstekort uitkomt. Het
CDA meent dat het kabinet `risico's' neemt door zich te baseren op
`optimistische ramingen'.

Het kabinet liet eerder al de begrotingsdiscipline in 2013 varen. Nu lijkt ook
voor 2014 de harde lijn langzaam te verdwijnen. VVD-Kamerlid Mark Harbers wil
nog niet erkennen dat 6 miljard extra bezuinigingen waarschijnlijk te weinig zal
zijn om onder de 3 procent te komen. ,,Dat hang helemaal af van de maatregelen
die je neemt. Bovendien kan het ook zomaar eens meezitten.

Begin juli wil het kabinet met een voorlopig pakket aan bezuinigingsmaatregelen
komen. De definitieve beslissing daarover wordt in augustus genomen.

CPB-cijfers voeren druk op de begroting verder op

Alexander Pechtold

`Rutte heeft zijn ogen gesloten voor de realiteit'

LOAD-DATE: 23 August 2013

LANGUAGE: DUTCH; NEDERLANDS

GRAPHIC: Mensen doen er steeds langer over om nieuw werk te vinden. Slechts 19
procent heeft binnen 3 maanden een nieuwe betrekking. Foto anp/koen suyk |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              57 of 114 DOCUMENTS



                              AD/Algemeen Dagblad

                              7 juni 2013 vrijdag

Bilderbergnetwerk houdt

SECTION: Service; Blz. 27

LENGTH: 759 woorden


waarheid buiten zicht

`Geheimzinnigste netwerkconferentie ter wereld' (AD 6-6). Crisis is een woord
dat bij de Bilderberg-netwerkconferentie niet voorkomt.

De welvarende deelnemers aan die conferentie verdienen steeds meer aan de
armoede. Ga zelf maar eens op onderzoek uit en kom tot de conclusie dat er veel
meer aan de hand is dan wat er in het artikel staat. Banken, farmaceutische
industrie, voedselproducenten en ga maar door proberen ons wat wijs te maken.
Dat is mijn ontdekking, mijn waarheid.

J. van Reeuwijk, Kwintsheul.

Elitaire vergaderaars

stellen eigen luxe veilig

De rijken der aarde komen bijeen op de Bilderberg-conferentie om te praten, eten
en golfen. Zij stellen alles in het werk om hun rijkdom veilig te stellen.
Tijdens deze conferentie bepalen zij wat politici wel en niet mogen. Die
schikken zich graag om zichzelf van een riante toekomst te verzekeren. Deze
elitaire groep zou door iedereen moeten worden genegeerd. Leuk verhaal in de
krant, maar het is niet waar het echt om gaat.

Annie Jansen, Apeldoorn.

Snoepvoetballen in

Indonesië en China

Oranje vertrekt naar Indonesië en China voor twee oefenduels. Ik heb geen hekel
aan voetbal en kijk vaak, maar anno 2013 is dit toch wel overdreven. Wat deze
trip gaat kosten, kan beter worden besteed.

Manuela Brouwer, Zegveld.

Israël is inderdaad te ver

voor het EK-jeugdvoetbal

De kritische opmerkingen van briefschrijver Van der Zee over het EK-jeugdvoetbal
in Israël vind ik volkomen terecht. Europese kampioenschappen moeten
plaatsvinden in een Europees land. Israël ligt niet in Europa, maar in het
Midden-Oosten.

P. Luykx, Utrecht.

Zwabberde SGP maar

eens in haar dogma's

Briefschrijver Stolk betoogt dat de rechtlijnige partij SGP gelukkig geen
zwabberbeleid voert zoals het CDA (AD 5-6). Zwabberde de SGP maar eens, denk ik
dan op mijn beurt. Bijvoorbeeld op het gebied van abortus - zodat de leider niet
hoeft te zeggen `verkrachte vrouwen worden niet zwanger'. Of als het gaat om
respect voor vrouwen en homo's - die hoef je als ambtenaar van de burgerlijke
stand niet in de echt te verbinden. In achterhaalde dogma's blijven hangen is
mijns inziens veel gevaarlijker dan tot nieuwe inzichten komen. Ook al gaat dat
laatste vaak met vallen en opstaan.

Wim Weenink, Rozenburg.

Door niet te kijken dwing je af dat tv beter wordt

Briefschrijver Bianca Ras (AD 5-6) vindt televisiekijken zonde van haar tijd,
zij pakt liever de fiets of gaat wandelen. Een klassedame dus. Ik vind een
overdosis reclame en herhalingsbagger een regelrechte belediging voor mijn
intelligentie. Dat is ook de reden dat ik geen tv bezit. Ik lees liever een goed
boek, fiets en wandel. Zouden meer mensen moeten doen, misschien komt er dan
weer wat kwaliteit op de buis?

Fransis McCalsey, IJmuiden.

Advocaat pedofiel durft nogal wat te beweren

`Pedofielen lijken de heksen van onze tijd' (AD 5-6). Benno L. komt vrij en zijn
advocaat Van der Kruijs durft te beweren dat zijn cliënt geen kernpedofiel is.
Wat verstaat hij dan onder het misbruik van tientallen zwakbegaafde kinderen
over een langere periode? Hij beweert ook nog eens dat een topcrimineel rustig
door Amsterdam kan wandelen en zijn cliënt bang moet zijn te worden gelyncht.
Deze topcrimineel liet gewone burgers buiten schot en Benno L. bracht afschuw in
de hele samenleving teweeg. Van der Kruijs heeft het lef om te beweren dat de
bevolking een paria van Benno L. maakt en dat daardoor de kans op een terugval
toeneemt. Hoe verzin je het?

M. Vogelaar, Ridderkerk.

Heerlijk, die heldere taal

van Jeroen Dijsselbloem

Minister van Financiën Jeroen Dijsselbloem is eerlijk en direct. Hij moet niets
hebben van de ouderwetse politiek van tijdrekken en verbloemen (AD 1-6). Hij
geeft gewoon antwoord op vragen en wil het eerlijke verhaal vertellen. Dat
blijkt moeilijker dan gedacht. Dijsselbloem wordt afgerekend op zijn klare taal,
en dat is triest. De nieuwe Mister Euro moet blijkbaar een goochelaar met
woorden zijn, in het bezit van rookgordijnen. Voor Dijsselbloem rest helaas de
grote verdwijntruc. De andere goochelaars blijven de burger voor de gek houden.
Begin een eigen partij, Dijsselbloem, de Partij van de Waarheid. Eindelijk.

S. Bartels, Den Haag.

Schoffelen in parken kan maar één ding betekenen

VVD en PvdA hebben in het regeerakkoord afgesproken dat van iedere
bijstandsontvanger een maatschappelijke tegenprestatie mag worden gevraagd. Dat
heeft als resultaat dat mijn kleinzoon tijdens diens stage bij een hovenier bij
het schoffelen in het stadspark door een vrouw wordt gevraagd: `Bent u een
uitkeringstrekker of een boef?'

J. Arentshorst, Woerden.

LOAD-DATE: 23 August 2013

LANGUAGE: DUTCH; NEDERLANDS

GRAPHIC: Twee oefenpartijen in verre landen: zonde van het geld, vindt
briefschrijver Manuela Brouwer. |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              58 of 114 DOCUMENTS



                              AD/Algemeen Dagblad

                              4 juni 2013 dinsdag

Nederland lijkt op een zinkend schip

SECTION: Service; Blz. 22

LENGTH: 517 woorden


Is het geen tijd om straffen voor minderjarigen aanzienlijk te wijzigen? Dit
naar aanleiding van de eisen in de zaak van de doodgeschopte grensrechter. De
laatste jaren is er een schrikbarende tendens dat veel misdrijven door steeds
jongere personen worden uitgevoerd. Mishandelingen, berovingen en inbraken zijn
geen onbekend terrein voor 16- of 17-jarigen. Vaak zijn de daders echter al op
veel jongere leeftijd ontspoord en blijkt er weinig ambitie te zijn om een
normaal leven te leiden. Als gewone burger wist ik dat het zover zou gaan komen.
Veel politici in ons land houden zich al jaren bezig met treintjes,
vliegtuigjes, koophuizen, rijkswegen en manieren om beide ouders aan het werk te
krijgen zodat toezicht van de jeugd bij derden terechtkomt. Tevens speelt
cultuur een steeds grotere rol. Het resultaat van dit beleid wordt steeds
duidelijker. Zwaardere straffen voor minderjarigen zijn noodzakelijk, maar ik
vraag me af of het schip Nederland niet reeds zinkende is.

M. Vogelaar, Ridderkerk.

Liegen mag van Koran

De verdachten in de zaak van de doodgeschopte grensrechter Nieuwenhuizen zijn
allen islamitisch. Dat heeft gevolgen voor hun betoog in de rechtbank. In de
Koran staat immers dat moslims mogen liegen tegenover niet-moslims. Ik vrees dat
de rechter en de officier van justitie naïef zijn en de islam niet kennen.

Alphons Mantel, Utrecht.

Snel op vrije voeten

`Familie grensrechter teleurgesteld over eis' (AD 1-6). Kotsmisselijk word ik
van de strafeisen tegen de verdachten van het doodschoppen van grensrechter
Nieuwenhuizen. Ons rechtssysteem is een lachtertje. Deze jongeren kunnen iemand
doodschoppen om daarna elkaar de schuld geven. Het OM komt er zo nooit achter
wie de fatale schop heeft uitgedeeld.

Geef iedereen die aan deze mishandeling heeft bijgedragen een forse straf. Dat
sommige verdachten zelfs na een veroordeling binnen een paar weken weer vrij
rondlopen is onacceptabel. Iedereen heeft bij deze mishandeling willens en
wetens gehandeld. Zelfs een vader die het goede voorbeeld zou moeten geven heeft
een paar rake tikken uitgedeeld. De advocaten van de verdachten trachten met
alle middelen hun cliënten vrij te pleiten. Ik ben benieuwd of zij dat ook
zouden doen als zoiets in hun directe omgeving zou zijn gebeurd.

A. Bavelaar, Voorschoten.

Geen enkel respect

De verdachten in de zaak van de overleden grensrechter stelden allerlei eisen.
Het liefst waren ze niet alle vijf tegelijk in de rechtszaal. Nu dat niet is
gehonoreerd hangen ze verveeld op hun stoelen. Dat alleen al getuigt van een
gebrek aan respect. Vervolgens geven ze elkaar de schuld. De een is dus getuige
voor de ander. Gemakkelijk toch? Geef ze allemaal straf. Maar zo werkt het niet
in Nederland. Het is te hopen dat hun advocaten zich niet in allerlei bochten
wringen om deze zaak te bagatelliseren. Deze jongens weten voor 100 procent
zeker dat ze niets hebben gedaan. Weet je wat 100 procent zeker is? Dat iemand
die als vrijwilliger zijn vrije tijd beschikbaar stelde op zeer brute wijze is
doodgeschopt door een groep die als een dolleman tekeerging.

T. Groothuis-van der Struik.

Grensrechter

LOAD-DATE: 23 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              59 of 114 DOCUMENTS



                              AD/Algemeen Dagblad

                              3 juni 2013 maandag

`Nee, de oorlog gaan we met Buma niet winnen'

BYLINE: MARCEL WIEGMAN

SECTION: Algemeen - Nieuwsdienst; Blz. 2

LENGTH: 622 woorden


DEN BOSCH Het gaat om de samenleving, niet om de overheid. Met een licht rukje
naar rechts deed CDA-leider Sybrand Buma zaterdag een poging zijn partij nieuw
elan te geven. Het applaus was lauw, de reacties achteraf vernietigend. ,,Dit is
een verhaal waar je niet tegen kunt zijn, maar ook niet voor.''

Buma gaat er nog maar eens goed voor staan op het jaarlijkse congres van zijn
partij in Den Bosch: ,,Wie zegt dat het allemaal één pot nat is, heeft gelijk:
links en rechts bieden ons versleten oplossingen en een politiek zonder
toekomstvisie. Het kabinet heeft geen verhaal, inspireert niet en is bloedeloos.

Buma heeft er sinds het aantreden van het kabinet Rutte-2 vriend en vijand mee
verrast. Het CDA, van oudsher bolwerk van brave bestuurders, bleek de afgelopen
maanden wel degelijk oppositie te kunnen voeren. De partij deed niet mee aan het
woonakkoord en steunde moties van wantrouwen tegen de staatssecretarissen Teeven
en Weekers.

De Kamerfractie heeft er lol in. Eindelijk los. Alleen de kiezers komen er niet
door terug. Het massale verlies van zetels bij de coalitie van PvdA en VVD
vertaalt zich niet in winst bij de christendemocraten. Sterker nog: in de
laatste peilingen zakt de partij van dertien naar twaalf zetels. Dus wordt er
gemord in de partij. Want wat doen Buma en zijn fractie nu eigenlijk meer dan
tegen het kabinet aan trappen? Waar staat de partij nog voor na de blamage van
het door de PVV gedoogde kabinet VVD/CDA? Waar wil leider Buma heen met de
christendemocratie?

Buma doet op het partijcongres een eerste poging de koers uit te zetten. Die
gaat een klein beetje naar rechts, getuige de enige harde belofte die hij maakt:
het CDA zal niet meewerken aan belastingverhogingen. ,,Een eerlijke economie is
een economie waar werken loont en je niet van iedere euro die je spaart direct
weer een groot deel moet afdragen,  zegt hij. ,,In een eerlijke economie zijn
gezinnen met een middeninkomen niet langer de melkkoe.

De CDA-leider presenteert vanachter het katheder zijn zeven
christendemocratische principes voor een `Nederland van het wij'. Ze moeten het
hart gaan vormen van de nieuwe politieke lijn van het CDA. Veel bekende
christendemocratische kost: de familie als fundament, terugkeer van het fatsoen,
steun aan Europa, tegen een leven van ledigheid en politiek gericht `op de
toekomst van onze kinderen'.

Van `het radicale midden' naar `de gewone man in het midden'. Het applaus voor
Buma klinkt lauw, maar op de eerste rij tonen de partijbonzen zich tevreden.
,,De eigen positie is weer gemarkeerd,  zegt voormalig Defensieminister Hans
Hillen. ,,Wij zijn geen allemansvriend meer.

Maar als de camera's uit zijn en de opschrijfblokjes gesloten, komen de
klachten. ,,De partij is volkomen in paniek,  zegt een CDA-prominent. ,,Al die
zetels die op drift zijn en niet eentje komt er richting onze partij. Als dit
congres één ding duidelijk maakt, is het wel dat we het nergens over eens zijn.
En dus krijg je het verhaal zoals we het net van Buma hebben mogen horen: je
kunt er niet tegen zijn, maar ook niet voor. Het is niets.

Nog altijd is de partij volgens hem niet heen over de samenwerking met de PVV.
,,De fractie wil naar rechts, de partijleden naar links. Buma is met zijn
belegen grapjes niet in staat daar richting aan te geven. En volgend jaar zijn
er al verkiezingen voor de gemeenteraad.''

,,Ik ben een fan van Sybrand,  zegt een congresganger die actief is in de lokale
politiek en straks de zetels moet binnen slepen. ,,Hij is intens integer. Dat is
een opluchting, zeker nadat we Maxime Verhagen hebben gehad. Maar de oorlog?
Nee, die gaan we met hem niet winnen.

Vernietigende reacties op koers van CDA-partijleider

CDA-prominent

`We zijn het in de partij nergens over eens'

LOAD-DATE: 23 August 2013

LANGUAGE: DUTCH; NEDERLANDS

GRAPHIC: CDA-leider Sybrand Buma spreekt het partijcongres toe in Den Bosch. Na
afloop was er veel kritiek. Foto ANP/TOUSSAINT KLUITERS |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              60 of 114 DOCUMENTS



                              AD/Algemeen Dagblad

                              3 juni 2013 maandag

DNB sluit de weg naar het belastingparadijs af

BYLINE: KOEN VOSKUIL

SECTION: Algemeen - Nieuwsdienst; Blz. 10

LENGTH: 878 woorden


AMSTERDAM Jarenlang konden schimmige financiële dienstverleners ongestoord
miljoenen euro's doorsluizen naar belastingparadijzen. Niemand kon controleren
of dat kapitaal gebruikt werd voor criminele doeleinden. Daar komt nu een eind
aan. Met nieuwe regels in de hand heeft toezichthouder De Nederlandsche Bank
(DNB) de jacht geopend op illegale trustkantoren. De eerste worden nu beboet of
strafrechtelijk vervolgd.

Jacht op schimmige financiële dienstverleners is geopend

Hoge torengebouwen van glimmend spiegelglas aan de Amsterdamse Zuidas stralen
aan alle kanten uit dat de Nederlandse trustsector floreert. Dankzij ons
gunstige belastingklimaat beheren trustkantoren hier de virtuele hoofdkantoren
van grote multinationals als IKEA en Starbucks. Over de miljarden euro's die
dagelijks door deze vennootschappen vloeien, hoeven buitenlandse ondernemingen
nauwelijks belasting te betalen.

Trustkantoren beheren vennootschappen voor andere bedrijven. Per dag gaan er
vele miljarden in deze sector om. Om te voorkomen dat Nederlandse trustkantoren
- bewust of onbewust - meehelpen aan witwassen, belastingontduiking of
terrorismefinanciering, staan ze onder permanent toezicht van De Nederlandsche
Bank (DNB). Zo'n 300 bedrijven hebben een vergunning voor deze werkzaamheden.

Maar behalve die gereguleerde sector, is er volgens DNB een selecte groep
illegale trustkantoren dat zich aan toezicht onttrekt. In totaal zijn het er
slechts iets meer dan tien, maar de schatting is dat ook zij jaarlijks miljoenen
doorsluizen.

Wie in Google zoekt op `belastingontwijking' of `belastingparadijs', ziet
vanzelf advertenties opduiken van kantoren met chique klinkende namen en
aanduidingen als Juristen of Lawyers. Zij bieden eigenlijk het tegenovergestelde
aan van de reguliere trustkantoren: ze halen geen buitenlandse bedrijven naar
Nederland, maar helpen ondernemers en particulieren uit de polder met hun
fiscale emigratie naar belastingparadijzen als de Seychellen of Cyprus.

Eén van hen is Toine Manders van het Haags Juristen College (HJC), gevestigd in
Den Haag. De veertiger zegt inmiddels zo'n 5000 ondernemers te hebben geholpen
aan fiscaalvriendelijker constructies.

Een vergunning van DNB heeft HJC niet nodig, zegt hij. ,,In Nederland hebben we
slechts een `representative office'. Alle trustactiviteiten doen onze drie
vestigingen in het buitenland.  HJC claimt volstrekt legale methoden te hebben
ontwikkeld. Zo schetst Manders hoe ondernemers onder hun belasting over
inkomsten uit aandelen kunnen uitkomen. Hun winst reist dan langs bedrijven op
de Seychellen naar een stichting op Cyprus, die de ondernemer de winst
uiteindelijk belastingvrij `schenkt'.

Conflict

Dat Manders in 2010 zelf een conflict heeft gekregen met de Belastingdienst en
dat hij nog steeds van faillissementsfraude wordt verdacht, verzwijgt hij
liever. ,,Géén van de door HJC bedachte constructies is ooit aangevochten door
de fiscus.

Een belastinginspecteur, die anoniem wil blijven, spreekt dat tegen.
,,Natuurlijk zijn dergelijke constructies fiscaal niet legaal. Maar de
illegaliteit ervan kan pas worden vastgesteld indien ook echt alle feiten boven
water komen. En dat is bijna altijd het probleem.''

Toch wordt er soms iemand gesnapt. Zoals Bob van V., die in 2011 tot een jaar
cel is veroordeeld wegens belastingontduiking en valsheid in geschrifte. Van V.
probeerde zijn inkomsten uit erotische websites te verdoezelen via Belize, de VS
en Zwitserland. Volgens het vonnis zegt Van V. door HJC te zijn geadviseerd.
Manders ontkent dat.

Alleen al in Oostenrijk en Luxemburg hebben Nederlanders 1,1 miljard euro
geparkeerd, berekende het ministerie van Financiën op verzoek van deze krant.
Als ook deze Europese landen in 2015 als laatste het bankgeheim afschaffen,
lopen de zwartspaarders onherroepelijk tegen de lamp.

,,Het is niet meer zo stoer om de fiscus te glad af te zijn. Dat gaat immers ten
koste van de gewone burger. Het morele aspect is zwaarder gaan wegen,  stelt
hoogleraar belastingrecht Leo Stevens. Mede daarom worden nu illegale
trustkantoren aangepakt. Met de aanscherping van de Wet Toezicht Trustkantoren
(WTT) in 2011 en 2012 kreeg DNB eindelijk een instrument om in te grijpen.

Met de Belastingdienst en de FIOD deed DNB de afgelopen maanden onderzoek naar
de verdachte trustkantoren. Bij een tiental kantoren heeft een onderzoek naar de
boeken plaatsgevonden.

Dennis Vermeulen van Stichting Internationaal Zakendoen kent de wereld van
belastingontwijking als geen ander. Tot vorig jaar was hij zelf een van de
aanbieders. Maar na de verscherpte WTT zag hij geen legale mogelijkheden meer.
,,Sindsdien geven we alleen nog maar adviezen. Wij merken dat klanten steeds
sneller afhaken als je ze het volledige verhaal vertelt.  Veel van zijn
voormalige collega's zijn onverminderd doorgegaan, constateert Vermeulen.
,,Formeel gezien zijn alle bureaus, zoals Toine Manders' HJC, in overtreding.

Het onderzoek van DNB onderschrijft dat, zegt woordvoerder Remko Vellenga. ,,Er
zullen niet alleen bestuurlijke boetes opgelegd worden, maar in voorkomende
gevallen zal ook strafrechtelijk worden opgetreden.  Toine Manders wil niet
zeggen of zijn HJC ook is onderzocht door DNB. ,,Dat vind ik niet iets om met de
pers te delen.

Twitter: @ADResearchteam

Reacties: researchteam@ad.nl

LOAD-DATE: 23 August 2013

LANGUAGE: DUTCH; NEDERLANDS

GRAPHIC: De Zuidas in Amsterdam is het domein van de trustkantoren. | Foto co de
kruijf/ hollandse hoogte |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              61 of 114 DOCUMENTS



                              AD/Algemeen Dagblad

                              1 juni 2013 zaterdag

KoningshuisOppakken critici is gewoon beleid

SECTION: Service; Blz. 32

LENGTH: 655 woorden


Weer vreedzame demonstrant tegen monarchie gearresteerd (AD 31-5). Dit kan geen
toeval meer zijn. Ook de politie leest kranten en moet toch weten dat dit niet
hoort. Het is gewoon beleid. Anders komt het wel erg dom over. Zelfs een ezel
stoot zich geen twee keer aan dezelfde steen. Raar dat dit in een land waar de
vrijheid van meningsuiting in de Grondwet is verankerd kan gebeuren. Er wordt op
een zieke manier omgegaan met het koningshuis. Van enige kritiek kan geen sprake
zijn, alles wat ze doen is geweldig en fantastisch. Zelfs volwassen mensen
gedragen zich in koninklijk gezelschap op een onderdanige manier. Raar om dat te
ervaren in 2013. Op een nette en fatsoenlijke manier demonsteren, dat moet
kunnen. En laten we ook op een normale en volwassen manier omgaan met het
koningshuis.

Arno van Loon, Goirle.

Dank voor mooie Máxima

Máxima, de Grace Kelly van de Lage Landen (AD 31-5). Mag ik het AD heel
hartelijk bedanken voor de schitterende foto van onze nieuwe koningin op de
voorpagina? Erg mooi, zo heb ik haar zelf niet in beeld gekregen. Ik was ook in
Utrecht. Na uren wachten zag ik het nieuwe koningspaar voorbijgaan. Mede door de
vele beveilingsmensen kreeg ik hen niet goed voor de lens. Maar ik kreeg wel een
hand van de koningin. Ook heel bijzonder.

Henny Baars, Bodegraven.

Máxima lijkt er niet op

Máxima, de Grace Kelly van de Lage Landen (AD 31-5). Het schijnt dat we allemaal
in aanbidding moeten vallen voor Máxima. Elke kritische noot op de Oranjes wordt
weggepoetst. Over persoonsverheerlijking gesproken. Máxima lijkt trouwens voor
geen meter op Grace Kelly. Ik vind de netto uitkeringen van tienduizenden euro's
per maand aan dit koningspaar veel te hoog. Daarbovenop krijgen ze enorme
onkostenvergoedingen. Dan kun je stralen, lachen en vrolijk zijn. In een tijd
met 650.000 werklozen en in een tijd dat er steeds meer afgepakt wordt, vooral
van onze ouderen, is dit een heel slecht voorbeeld.

I. van den Berg, Rotterdam.

Afbetaling studielening loopt echt zo'n vaart niet

Rijkeluiskinderen kunnen studeren wat ze willen (Brieven 31-5). Als
briefschijver Reijenga het nieuws wat beter zou volgen had hij geweten dat je
volgend jaar, met arme ouders, 238 euro per maand en een ov-jaarkaart krijgt.
Ruim voldoende om van te studeren. En zelfs als je dit allemaal leent, betaal je
uiteindelijk maximaal 60 euro per maand terug. Ik hoop dat hij dat zijn eigen
ontwikkeling waard vindt.

J. van Vuuren, Zoetermeer.

Beloning Cohen asociaal

Job Cohen verdiende 35.000 euro met het onderzoek naar de `facebookrellen' in
Haren. Wat een ongehoord hoge beloning. Veel mensen verdienen dat amper in een
heel jaar. En dat voor iemand die te boek staat als `sociaal'.

G.M.J. Klinkenberg, Ede.

Wat gaat er toch fout?

Wat is er mis in dit land? Banken vragen veel te hoge rentepercentages voor hun
hypotheken, spaargeld levert slechts een minimale rente op en in Duitsland kun
je veel goedkoper een hypotheek afsluiten (AD 31-5). Woningcorporaties zeggen
geen geld over te houden voor investeringen. De huren blijven stijgen, vooral
voor mensen die `te goedkoop' wonen.

De benzineprijs wordt direct aangepast als de olieprijs stijgt, maar pas na een
week als deze weer daalt. Is het vreemd om te stellen dat er heel veel geld te
veel wordt betaald door Jan met de pet om er straks weer voor te kunnen zorgen
dat er exorbitante salarissen en bonussen kunnen worden uitgekeerd aan degenen
die voor ons op ons geld passen?

Dat zijn de mensen die ervoor zorgen dat heel veel producten gewoon te duur
blijven.

R.E. Bal, Roosendaal.CorrectieIn het AD van gisteren plaatsten wij een verhaal
over de rechtszaak rond de dood van grensrechter Richard Nieuwenhuizen. In het
fotobijschrift is abusievelijk vermeld dat deze foto ons beschikbaar was gesteld
door advocaat Gerard Spong, de advocaat van een van de verdachten. Het
bijschrift had moeten luiden: ,,De aantekeningen op de foto zijn van de
verdediging van de verdachten.'' Hoofdredactie AD

LOAD-DATE: 23 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              62 of 114 DOCUMENTS



                              AD/Algemeen Dagblad

                             23 mei 2013 donderdag

Spruitjenisse, idylle voor de oudere Nederlander

BYLINE: Vincent Bijlo

SECTION: Algemeen - Nieuwsdienst; Blz. 11

LENGTH: 471 woorden


Stedenbouwkundige Peter Kipps had een droom. Een speciale wijk op Rotterdam-Zuid
voor de oudere Nederlander. Want wat is er nou prettiger dan oud worden in een
vertrouwde omgeving van vroeger met mensen uit je vaderland?

Kipps ontwierp, bijgestaan door medewerkers van zijn stedenbouwkundig bureau
PeKi Transformatie, Spruitjenisse, 100%NL Zuid. In de wijk hadden tweehonderd
scheefwoonhuizen moeten verrijzen, driehonderd goedkope, slecht geïsoleerde
koopwoningen, een jaren '50-galerijflat, kerken, een buurthuis

Ach,  verzucht Kipps, gezeten achter zijn tekentafel, ,,het had zo mooi kunnen
zijn, maar helaas, de negatieve reacties hebben roet in het eten gegooid. Het
idee is echt top, helemaal toppie mag ik wel zeggen. De oudere Nederlander snapt
de veranderende wereld niet meer. Hij of zij voelt zich vervreemd en bedreigd.
Dan denkt men al gauw: de oudere Nederlander is een racist, maar dat is niet zo.
De oudere Nederlander is bang, dat is het, niet op zijn of haar gemak, er is te
veel veranderd. Daarom had ik Spruitjenisse willen bouwen. Een dorp in de stad.
Waslijnen buiten, van die ouderwetse televisieantennes, kachels gestookt met
steenkool, ik rook het al voor me. Kleine middenstandertjes, een katholieke
groenteboer, een gereformeerde groenteboer, een socialistische groenteboer, een
katholieke kruidenier, een gereformeerde kruidenier, een socialistische
kruidenier, een katholieke bakker, enzovoort enzovoort. Bij al die winkeltjes
kan je betalen in guldens.

Er zouden kerken komen, een katholieke, een Nederlands-hervormde, een herstelde,
een vrijgemaakte

Op de markt zou je gulden een daalder waard zijn, voor 30 cent had je al een zak
koekkruimels van de stroopwafelkraam waar je misselijk van werd. Op de hoek zou
een snoepwinkeltje komen, een kauwgombal zou een cent kosten. Dan zei je tegen
de mevrouw van het winkeltje: `Mag ik 250 kauwgomballen?'. En zij maar zuchtend
tellen. En dan kon je je lachen bijna niet houden omdat je wist wat er ging
komen. Als ze bij 248 was zei je: `Nou, doe er eigenlijk toch maar 100'.

Spruitjenisse, patat in een puntzak met een houten vorkje dat je nooit
gebruikte. Tot bij je pols zat de mayo. Maar helaas, het mag niet zo zijn, mijn
droomwijk zal nooit verrijzen. Ik heb zo verschrikkelijk veel woedende mails
gekregen, ik zie er van af.

Terwijl het een open wijk wordt. Hij is weliswaar ingericht op oudere
Nederlanders, maar Turken zijn welkom, natuurlijk, dat heb ik ook altijd
duidelijk gezegd. Maar ze snappen het blijkbaar niet. Ze zijn bang voor
Henk-en-Ingrid-dorpen, voor een christelijk bolwerk, dat is nergens voor nodig.
En daarom zeg ik: Wees niet zo bang Turken, gun ons nou ook eens iets. Maar mij
krijgen ze niet klein, ik ga Spruitjenisse nu realiseren aan de Spaanse Costa.

Oleeeeeeeeeeeeeee!!!

`Het idee is echt top, helemaal toppie mag ik zeggen'

LOAD-DATE: 22 May 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              63 of 114 DOCUMENTS



                              AD/Algemeen Dagblad

                              18 mei 2013 zaterdag

Gijzeling Almelo kent 5 jaar later alleen verliezers

BYLINE: TOBIAS DEN HARTOG

SECTION: Algemeen - Nieuwsdienst; Blz. 11

LENGTH: 795 woorden


ALMELO Ahmet O. ging de geschiedenis in als de gijzelnemer die in 2008 urenlang
vijf ambtenaren onder schot hield in het stadhuis van Almelo. Hij zou gemangeld
zijn door de bureaucratie van het gemeentebestuur en tot wanhoop zijn gedreven.
Een boek over de gijzeling en de nasleep daarvan werpt een nieuw licht op de
zaak.

Hij is die dag verward het stadhuis binnengelopen. Zegt dat hij wethouder Anthon
Sjoers wil spreken. Een enkeling ziet dat zijn hoofdhaar verschroeid is. Dat hij
naar benzine ruikt. Maar nog voordat men kan ingrijpen, heeft Ahmet O. (toen 41)
naar zijn twee pistolen gegrepen. ,,Vandaag ga ik dood, echt waar. Altijd hard
werken, maar gemeente probleem tegen mij. Alles kapot,'' zegt hij nog.

Uiteindelijk gijzelt hij een wethouder (niet Sjoers, maar een collega) en vier
ambtenaren. Er vallen geen doden, maar geen van de betrokkenen krijgt ooit nog
zijn oude leven terug.

Het is de trieste conclusie van schrijfster Mirjam Pool die een boek over de
affaire schreef. Met Procedures en Pistolen - dat deze week is verschenen -
maakte ze een reconstructie met alle betrokkenen, onder wie dader Ahmet O. Met
zijn gijzelingsactie op 16 juni 2008 maakt O. zich tot het wereldnieuws. Die
zonnige middag heeft de wanhopige O. eerst zijn grand café in Almelo in de fik
gestoken. Vervolgens rijdt hij naar het gemeentehuis, steekt zijn auto in brand
en loopt naar binnen voor een gijzeling die 5,5 uur zal duren.

Hij speelt in die bange uren met zijn twee pistolen, richt ze geregeld op de
ambtenaren. Tijdens de bloedstollende gijzeling denken ze geregeld te zullen
gaan sterven. Als een van de gegijzelden op zijn mobieltje wordt gebeld door
zijn 14-jarige dochter, doet hij net of er niets aan de hand is. Meteen daarop
denkt hij: misschien was dit leugentje wel ons allerlaatste contact.

wending

Uiteindelijk vallen er geen gewonden. De Koerdische Turk geeft zich over, maar
het nieuws van het geweld tegen het gemeentebestuur neemt een opmerkelijke
wending. Dader O. oogst vooral bijval, die dagen. De Turk is tot wanhoop
gedreven door de bureaucratie van het onwillige ambtenarenapparaat van Almelo,
zegt zijn familie. De wethouders hebben hem dwarsgezeten, terwijl hij als harde
werker alleen maar een florerende horecazaak wil.

Zelfs als de gijzeling nog gaande is, verkondigt zijn zoon dat Ahmet `een lieve
man is'. Hij zal het begin blijken van een soort `O.-verering'. Van de Turk, een
selfmade man, wordt een hardwerkende burger gemaakt, die wordt gedwarsboomd door
een vals gemeentebestuur.

Gevoed door de familie van O. raakt Nederland, via de gretige media, er van
overtuigd dat niet de gegijzelden, maar O. zélf het werkelijke slachtoffer is.

Immers, het kleine Almelo zou bol staan van vriendjespolitiek. En O. is gewoon
`genaaid' doordat hij en zijn vrouw die ene, cruciale horecavergunning niet
hebben gekregen. Getreiter om `de kleine man' te pakken, zo wordt de stemming.
Zelfs als de man na alle rechtszaken 9 jaar cel krijgt opgelegd, blijft dat aan
de zaak-Almelo kleven.

Niet geheel terecht, concludeert schrijfster Pool. ,,Dit had overal kunnen
gebeuren. Er zijn verkeerde signalen afgegeven aan O., waardoor hij vaak dacht
dat hij verder kon met zijn zaak. Maar uiteindelijk zijn er geen harde fouten
gemaakt. De gemeente had dit veel en veel beter aan kunnen pakken, maar van
vriendjespolitiek of grove fouten is geen sprake geweest.''

Voor de betrokkenen is er een leven vóór en een leven ná de gijzeling, zo
ontdekte schrijfster Pool. De wethouder op wie O. het gemunt had, is weg uit de
politiek. Een van de gegijzelden is gestopt als ambtenaar, een ander deels
arbeidsongeschikt geraakt.

Naast de bloedstollende reconstructie van de gijzelingsuren en de naspeuringen
naar de redenen achter de gijzeling, beklijft dat toch het meeste, zegt de
auteur: de zaak kent alleen maar verliezers.

O.'s vrouw bleef berooid achter, haar man in de cel. Een van zijn zoons keerde
terug naar Turkije. In de cel kreeg O. een hartinfarct. Hij is door zijn
strafblad tot ongewenst vreemdeling verklaard en zal het land in 2015, als hij
vrijkomt, moeten verlaten. Zijn grand café staat er nog verloren bij in het hart
van Almelo.

Ahmet heeft nog altijd geen doorvoeld berouw getoond voor zijn daden.
,,Eigenlijk horen ze excuses aan mij aan te bieden,'' zegt hij nog steeds.
Sterker: wees hij eerst naar wethouders en burgemeester die hem tot gekte
dreven, nu ziet hij grotere complotten. Premier Rutte hoogstpersoonlijk zou er
achter zitten.

,,Zijn vrouw en hij zijn overtuigd geraakt van een complot tegen hen, waarbij
machtsmisbruik heeft geresulteerd in de vernietiging van hun levenswerk en in
zijn straf. Dat is nog steeds hun beleving.''

Boek en reconstructie over drama met Ahmet O. op stadhuis

Ahmet O. `Eigenlijk horen ze excuses aan mij aan te bieden'

LOAD-DATE: 17 May 2013

LANGUAGE: DUTCH; NEDERLANDS

GRAPHIC: De uitgebrande auto van Ahmet O. voor het stadhuis van Almelo. Foto
eric brinkhorst |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              64 of 114 DOCUMENTS



                              AD/Algemeen Dagblad

                              17 mei 2013 vrijdag

picknick in Kabul en daklozen in de VS

BYLINE: EVELIEN BAKS

SECTION: Algemeen - Cultuur; Blz. 31

LENGTH: 641 woorden


De reislust van Nederlandse fotografen vormt de rode draad van het dertiende
FotoFestival Naarden, dat dit weekend begint. Met hun beelden - vaak van gewone
mensen in bijzondere omstandigheden - tonen ze hun visie op de wereld.

In het al jaren door geweld getekende Afghanistan stelde de Nederlandse
fotografe Marieke van der Velden dit voorjaar aan vele inwoners van Kabul een
alledaagse vraag. Die luidde simpelweg: `Wat is je favoriete plek in de stad?'
Waarop mannen, vrouwen en kinderen haar meetroonden naar dierentuinen, vreedzame
picknickplekken en het Ghargameer waar stoere heren in hun vrije tijd een paard
huren om er vervolgens zo hard mogelijk mee over het strand te galopperen.

A monday in Kabul heeft de Amsterdamse fotografe de serie genoemd, die nu een
van de grote blikvangers is op de dertiende editie van FotoFestival Naarden. De
beelden van vakantie- of weekendvierende Afghanen hebben een ereplaats tussen de
kanonnen van het Vestingmuseum en de uit de kluiten gewassen geiten die er boven
op de oude vestingmuren hun dagelijks maal komen verorberen.

Bekroonde fotografie, gespannen op zeildoek tussen het frisse groen of
opgehangen in een donkere kelder en onbekend werk van opkomende fotografen op
markante of juist onverwachte plekken in het vestingstadje: dat maakt het
festival traditiegetrouw tot een nationale trekpleister die ook dit jaar weer
hoopt op 20.000 tot 25.000 betalende bezoekers.

Met Jan Banning als boegbeeld hebben curatoren Feiko Koster en Eduard Planting,
die voor de tweede maal op rij tekenen voor de selectie van de circa vijftig
exposanten, een grote naam in huis. De fotograaf van bekende series als de
Indonesische Troostmeisjes, die in 2010 was te zien in de Kunsthal Rotterdam, en
Bureaucratics, waarin het gaat om staatsmacht, toont in Naarden zijn portretten
van op straat levende Amerikanen.

De daklozen uit Down and Out in the South hebben er, heel toepasselijk, onderdak
gevonden in het belangrijkste gebedshuis. Aan de wanden van de Grote Kerk
prijken de portretten van de mannen en vrouwen uit Mississippi, Georgia en South
Carolina die door de veelvuldig onderscheiden Banning zijn vereeuwigd als
`gewone' mensen. Je kunt hooguit aan hun getekende gezichten aflezen dat ze een
allesbehalve comfortabel leven leiden.

Wat de aan deze editie van het festival deelnemende fotografen gemeen hebben, is
dat ze op vele plekken in deze wereld op zoek gaan naar bijzondere momenten,
omstandigheden en personen. Reist Banning de wereld over om recht en onrecht in
beeld te brengen, de 38-jarige Marieke van der Velden wil tijdens haar reizen
vooral de `gewone' burger een podium bieden om te laten zien dat er ondanks alle
geweld en terrorisme in de brandhaarden van deze wereld ook nog zoiets is als
een normaal dagelijks leven. Te zien is ook de bekroonde serie die deze
fotografe 2 jaar geleden volgens ongeveer dezelfde formule in Bagdad maakte en
die werd gepubliceerd door de New York Times. Toen luidde haar vraag aan de
bevolking eenvoudig: `Hoe gaat het met jou?'

Met hun foto's van hun reizen laten de deelnemers zien wat hun visie is op wat
er gaande is op deze planeet. Dat varieert uiteraard nogal. De jonge talenten
Van Breugel en Mudde geven in Bastion Oranje een grappig inkijkje in de
nachtelijke wereld van stappend Tokyo. Jongeren die de laatste metro niet halen,
brengen de nacht slapend door, hangend aan een tafeltje in een van de vele
McDonald's-tentjes. Bas Losekoot belicht in de almaar dichtgroeiende
wereldsteden het effect dat die immer voortschrijdende bebouwing heeft op zijn
inwoners. Zijn bijna filmische beelden tonen op indrukwekkende wijze eenlingen
in een vol decor.

De komende 5 weken is Naarden, kortom, andermaal in de ban van de Nederlandse
fotografie.

FotoFestival Naarden: 18 mei t/m 23 juni. http://fotofestivalnaarden.nl

FotoFestival Naarden in teken van reizen

LOAD-DATE: 16 May 2013

LANGUAGE: DUTCH; NEDERLANDS

GRAPHIC: Foto boven: Marieke van der Velden fotografeerde inwoners van Kabul op
de plekken waar ze hun vrije tijd doorbrengen, zoals in het park . Foto links:
Jan Banning portretteerde daklozen in de Verenigde Staten. Beide series zijn te
zien in Naarden. |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              65 of 114 DOCUMENTS



                              AD/Algemeen Dagblad

                             16 mei 2013 donderdag

`Bank onbetrouwbaar, dan maar eigen kluis'

BYLINE: heleen boex

SECTION: Algemeen - Nieuwsdienst; Blz. 11

LENGTH: 648 woorden


barneveld Mensen die alle vertrouwen in de banken hebben verloren, kopen steeds
vaker een kluis om hun geld veilig thuis op te bergen. Leveranciers van
brandkasten zien een opvallende stijging van de verkoop, sinds de financiële
crisis op Cyprus en de cyberaanvallen op Nederlandse banken. `Ook Jan Modaal
weet nu de weg naar de kluizenboer'.

Bij De Raat Security, een van de grootste leveranciers van kluizen in Nederland,
gingen in de eerste 4 maanden van dit jaar 15 procent meer kleine kluisjes over
de toonbank dan in dezelfde periode vorig jaar. Ook de verkoop van zwaardere
kluizen met een officiële certificering steeg de afgelopen maanden met 8
procent. ,,Dit zijn uitschieters,  vertelt directeur Marc Dudink. ,,Sinds Cyprus
zien we de verkoop duidelijk stijgen.

Bij concurrent Nauta is het beeld eender. De verkoop van kluisjes steeg vorig
jaar met 12 procent ten opzichte van 2011, waar de verkoop van zware kluizen
zelfs met 15 procent steeg. ,,En dit jaar zet die trend alleen maar sterker
door,  zegt directeur Hans Bonsel. ,,Vooral sleutelspecialisten verkopen veel
meer kluizen. En dat zijn juist de dealers die vooral aan particulieren
verkopen.

Alle kluizenverkopers merken dat de groei absoluut niet meer te verwachten valt
van winkeliers en ondernemers die hun omzet willen veiligstellen. De nieuwe
klantenkring bestaat uit angstige consumenten die de bank of de beurs hun geld
niet meer toevertrouwen. ,,Emotie speelt een grote rol,  zegt Bonsel. ,,Mensen
zijn bang, ze hebben weinig vertrouwen in de banken. Ze hebben hun centjes
liever thuis in de kluis liggen, dan kunnen ze er tenminste altijd bij.  Het
betreft echt niet alleen de rijken der aarde; juist ook Jan Modaal heeft de weg
naar de kluizenboer gevonden.

Een apart, maar verklaarbaar verschijnsel, denkt financieel specialist Erica
Verdegaal. ,,Mensen zijn in deze tijd onzeker over hun baan en hun bezit en ze
voelen wantrouwen jegens de banken. Dat gevoel van onbehagen vertaalt zich
blijkbaar in de verkoop van kluizen. Het is een vorm van veiligheid, maar ik
vind het behoorlijk overdreven. Je geld is veiliger op de bank dan in de kluis.

Ook directeur Jos Kools van Kools & Ravenhorst Kluizen merkt dat consumenten
door angst en onzekerheid hun toevlucht nemen tot een kluis in huis. ,,Toen er
eind vorige maand vijf plofkraken waren bij pinautomaten van ABN Amro, stond bij
ons de dag erna de telefoon roodgloeiend. Particulieren kopen lang niet meer
altijd zo'n goedkoop kluisje van de bouwmarkt; ze kopen steeds vaker een
zwaardere kluis.

Die ontwikkeling houdt volgens Kools ook verband met het gestegen aantal
inbraken. ,,Door de crisis zijn er meer werklozen, daardoor stijgt de
criminaliteit en neemt het aantal inbraken toe. Mensen wapenen zich daartegen en
kopen een kluis.  Collega Bonsel beaamt dat het groeiende aantal inbraken de
verkoop van kluizen een extra zetje heeft gegeven.

De Tilburgse hoogleraar bankwezen Harald Benink waarschuwt dat mensen met een
kluis vooral schijnveiligheid in huis halen. ,,Ze vrezen dat hun geld bij de
bank niet meer veilig is en besluiten het zelf maar op te bergen. Heel duidelijk
een emotioneel besluit.

Als kluiskopers namelijk op rationele gronden zouden beslissen, zou het geld
zeker op hun rekening blijven staan. ,,Als je niet meer dan 100.000 euro op de
bank hebt staan, is er geen reden een kluis aan te schaffen. Dankzij het
depositogarantiestelsel krijg je al je geld gewoon terug, mocht je bank in
problemen komen.

Hetzelfde geldt voor een cyberaanval waardoor je bankrekening via internet wordt
leeggehaald. ,,Als je kunt aantonen dat je daar zelf geen schuld aan hebt,
betaalt de bank het geld terug.  Tenslotte denkt Benink dat je geld in een kluis
niet gegarandeerd veilig is. ,,Als een inbreker met wapens op zak de bewoner
dwingt de kluis te openen, ben ik benieuwd of hij dat weigert.

Leveranciers brandkastenzien verkoop fors stijgen

LOAD-DATE: 15 May 2013

LANGUAGE: DUTCH; NEDERLANDS

GRAPHIC: Een klant neemt bij Bouwmarkt Zoetermeer een kluis in ogenschouw. De
verkoop van kluizen is flink gestegen doordat steeds meer mensen betwijfelen of
hun geld bij de bank wel veilig is. Zij bewaren het liever thuis. Foto GUUS
SCHOONEWILLE |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              66 of 114 DOCUMENTS



                              AD/Algemeen Dagblad

                              14 mei 2013 dinsdag

Nachtje Marlies voor 350 euro

BYLINE: iris van den Boom

SECTION: Algemeen - Nieuwsdienst; Blz. 13

LENGTH: 544 woorden


Rotterdam De Bed&Breakfast is haar goedkope imago ontstegen. Wie houdt van
persoonlijke aandacht en luxe kiest steeds vaker voor een B&B. Het nieuwste
adresje is van lingeriekoningin Marlies Dekkers. Voor 350 euro per nacht.

Exclusief overnachten in het oude woonhuis van lingerieontwerpster Marlies
Dekkers in Rotterdam-Delfshaven kan vanaf volgende maand. Voor 350 euro per
nacht. Niet bepaald een prijs die je verwacht bij een Bed and Breakfast, maar
voor dat geld krijg je er een fitnesszaal (eventueel met personal trainer),
dakterras en sauna bij. En als je veel geluk hebt een ontbijtje door Dekkers
zelf geserveerd.

,,Het is alijd al een droom geweest om een hotel te beginnen. Maar daar heb ik
door mijn internationale werk absoluut geen tijd voor'', vertelt Dekkers.

,,Het bovenste deel van mijn huis had ik altijd ingericht voor vrienden of voor
mijn ouders. Het is groot, met een openhaard en daarom ook prima geschikt voor
B&B-gasten,'' zegt de Rotterdamse.

Met de prijs van 350 euro per nacht voor twee kamers richt Dekkers zich
duidelijk niet op Jan Modaal. ,,Modeontwerper Jean Paul Gaultier was laatst hier
in de stad. Federer is er tijdens het tennistoernooi vaak. Dat soort gasten hoop
ik binnen te krijgen. Ik weet uit eigen ervaring dat bekende mensen behoefte
hebben zich op een luxe plek terug te trekken. Niet steeds weer in die hotels,
waar je tegen iedereen tegen kan komen,'' aldus Dekkers. Zelf maakt ze in het
buitenland ook geregeld gebruik van de topcategorie B&B's.

groeiende markt

Met het openen van haar accommodatie, begeeft de lingerieontwerpster zich in een
groeiende markt. In 2006 telde Nederland 3450 geregistreerde B&B's, in 2010 ruim
4000 en op dit moment zijn dat er tussen de 5500 en 6000, stelt de Stichting Bed
and Breakfast Nederland. Overigens vormt Bed and Breakfast daarmee slechts 2
procent van de totale markt aan overnachtingen.

De tijd dat een B&B een kamertje op zolder was en het ontbijt bestond uit een
bruine boterham met kaas bij de familie aan de keukentafel, is definitief
voorbij. Overnachten voor 25 euro per nacht kan nog wel, maar dan bij
kleinschalige organisaties als Vrienden op de Fiets. Een B&B-kamer kost
gemiddeld 74 euro per nacht, inclusief ontbijt dus.

B&B-eigenaar Arie Stijger (72) uit De Lutte in Drenthe snapt wel waarom Bed and
Breakfasts zo populair zijn. Zijn B&B De Hamshorst werd vorig jaar uitgeroepen
tot de beste van Nederland. ,,De hotels vormen een eenheidsworst. Mensen willen
liever een persoonlijkere entourage met warme broodjes en een verse bos bloemen
op tafel. Daarbij worden de B&B's steeds luxer. Dat spreekt zich rond.'' Ook
Stijger heeft de ervaring dat `bekende personen' - `ik noem geen namen' - liever
voor de anonimiteit van een B&B kiezen. ,,Hier word je door niemand gestoord.
Zelfs de krant wordt hier niet bezorgd.''

Volgens de Stichting Bed and Breakfast is de economische crisis voor sommige
mensen reden om een B&B te openen.

,,Verkijk je er niet op,'' zegt Stijger. ,,Voor een overnachting van zijn mijn
vrouw en ik zo'n 6 uur in touw. Kamers op orde brengen, gasten ontvangen,
ontbijt maken en natuurlijk de was doen. Wie het doet voor de centen, valt
geheid door de mand.''

Lingeriekoningin begint een Bed and Breakfast

slaapkamer

dakterras

gang met zebra

zitkamer

LOAD-DATE: 13 May 2013

LANGUAGE: DUTCH; NEDERLANDS

GRAPHIC: De uiterst luxe B&B op de zolder van Marlies Dekkers in Rotterdam. Er
is ook nog een sauna en fitnesszaal beschikbaar voor de gasten. Foto's sanne
donders |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              67 of 114 DOCUMENTS



                              AD/Algemeen Dagblad

                              4 mei 2013 zaterdag

Zou Amalia's gaap soms

SECTION: Service; Blz. 33

LENGTH: 683 woorden


op vermoeidheid duiden?

Briefschrijver Kortenaar heeft problemen met de geeuw van Amalia tijdens het
optreden van het kinderkoor. Het prinsesje was waarschijnlijk al voor dag en
dauw uit de veren om onberispelijk voor de dag te komen. Ook zij zal al weken
voor deze dag hebben geoefend en ze had er al minstens 4 uur aan protocollen en
in het gelid lopen op zitten. Laat haar lekker geeuwen. Dat zal niet komen omdat
het koor saai is, maar omdat ze moe is. En dan te bedenken dat ze nog tot zeker
half elf door moesten. Petje af voor alle drie de prinsesjes.

J. Helling, Rijnsburg.

Er zijn volop beeldschone

Lalla Salma's in dit land

De beeldschone Marokkaanse prinses Lalla Salma staat zonder hoofddoekje op de
foto, en we vragen meteen of het hier ook zo kan (Brieven 3-5). Heus niet alle
vrouwen die dit kledingsstuk dragen, worden onderdrukt. Velen van hen dragen hun
geloof op deze manier uit. Met of zonder hoofddoekje, er lopen tal van prachtige
Marokkaanse vrouwen in dit land rond. Als wij maar eens verder kijken dan onze
neus lang is.

Joost Vis, Oostvoorne.

Van Buurens Bolero zou prachtig zijn geweest

In weerwil van wat briefschrijver De Korte meldt (Brieven 3-5), is het voor
menig dj een ware eer om een klassiek stuk van een alom geëerde componist te
mogen verrijken. In de meeste gevallen levert dat een bijzondere vermenging van
stijlen op, de bewerking is met recht een bijzondere aanvulling op bestaande
uitvoeringen. Ik was er dinsdag bij op het Java-eiland, omdat ik erg van
klassiek en de stijl van Armin van Buuren houd. Jammer dus dat het resultaat van
de samenwerking niet te beluisteren was in de Bolero.

Nadine Hoogvelt, Nieuwerkerk aan den IJssel.

Grauw paleis op de Dam

Dankzij de recente foto's van het Koninklijk Paleis op de Dam zie ik pas de
grauwheid van de gevel. Ik weet dat dat de tand des tijds is, die inwerkt op het
uit zandsteen opgetrokken gebouw. Maar had men die grauwheid niet kunnen
verbloemen door het gebouw op hoofdlijnen wat meer in de bloemetjes te zetten?

J.F. van Wijnen, Bergambacht.

Eed mag in Fries, maar niet in Indonesisch

Briefschrijver Versteijnen vindt het ongepast dat een volksvertegenwoordiger de
eed in het Fries aflegde. Hij schrijft dat de eed dan in allerlei talen kan
worden afgelegd. Het is een feit dat Fries de enige officiële minderheidstaal
is. Daarom mag de eed ook in het Fries worden afgelegd en niet in het Turks,
Marokkaans of Indonesisch.

P. Steensma, Almere.

Shirt van Koningsspelen

in Bangladesh gemaakt

Tot mijn verbazing zag ik in het oranje T-shirt dat mijn kleinkinderen op school
hebben gekregen Made in Bangladesh. Terwijl Richard Krajicek meldde dat de
shirtjes niet in Bangladesh zouden worden gemaakt, vanwege de slechte
arbeidsomstandigheden daar. Je moet er toch niet aan denken dat de feestelijke
shirtjes in die ingestorte fabriek zijn gemaakt.

Ruud Roeleveld, Zoetermeer.

Mabels jurk verwees op subtiele wijze naar Friso

De inhuldiging was een dag vol symboliek. Wat mij raakte, was de zwarte jurk van
Mabel, met op een mouw een grote witte strik. Dat moest wel iets speciaals
betekenen. Naar ik hoorde was dat ook zo. Zij had op deze voor haar beladen dag
een stukje van haar trouwjurk op de linkermouw laten draperen om op die manier
prins Friso toch een beetje naast en bij zich te hebben. Ontroerend toch?

T. Groothuis, Culemborg.

Medaille volgt wel snel

Paradecommandant De Boer kreeg een medaille voor zijn inzet op de
inhuldigingsdag. Stond hij daar als vrijwilliger of beroepshalve? Als militairen
van een missie terugkomen, verzint men wat om lintjes uit te reiken. Het is toch
werk? De gewone man krijgt ook geen lintje als hij of zij naar het werk gaat.

Ad Horrevoets, Made.

Belgische zender gaf

mooiste informatie

Volgens de kijkcijfers keken 6,6 miljoen mensen naar de troonswisseling. Daar
kunnen er in elk geval twee bij worden opgeteld: mijn vrouw en ik. Wij keken
naar de Belgische zender, een verademing. Geen stiltes, maar prachtige
informatie over vroegere koningen, het gewicht van de mantel, details over de
Nieuwe Kerk, zelfs informatie over de samenstelling van het kabinet. Heerlijk.

Wim van Zijl, Gouderak.

LOAD-DATE: 3 May 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              68 of 114 DOCUMENTS



                              AD/Algemeen Dagblad

                             27 april 2013 zaterdag

Een nieuw tijdperk breekt aan

BYLINE: Tekst: Luuk Kortekaas

SECTION: Specials - Special 2; Blz. 8

LENGTH: 630 woorden


Met dank aan Lodewijk Napoleon die er zijn hof vestigde: de koning wordt volgens
de Grondwet beëdigd en ingehuldigd in de hoofdstad. En dat is Amsterdam.

Beatrix wordt gevolgd door een imposante stoet rond de nieuwe koning en koningin



De ceremoniemeester van de koningin, Willem Cosijn, valt zowaar even uit zijn
rol. ,,Waanzinnig gaaf!'' zegt de grote regelaar van de hofhouding op de vraag
of hij uitkijkt naar de gebeurtenissen op 30 april.

Cosijn is dinsdag met de voorzitter van de Verenigde Vergadering, Fred de Graaf,
de spil in het web van feestelijkheden. Moeiteloos lepelt hij de exacte volgorde
van de plechtigheid in de Mozeszaal van het Paleis op de Dam op, waar het
eigenlijk op 30 april om draait.

De troonsafstand is van een ontnuchterende Hollandse eenvoud en behelst niet
meer dan het zetten van een handtekening door koningin Beatrix. Zodra ze haar
pen van de Akte van Abdicatie heeft getild, is zij staatshoofd af en zitten
naast haar ineens koning Willem-Alexander en koningin Máxima.

Ook wat er aan de handtekening voorafgaat is ingetogen. Er is een korte
toespraak van Beatrix, waarna directeur Chris Breedveld van het Kabinet der
Koningin de tekst van de akte voorleest. ,,Om 10 uur is iedereen in de zaal, en
ik denk dat de koningin binnen een kwartier haar handtekening al gezet heeft,''
zegt Breedveld. Daarna plaatsen de andere aanwezigen in de zaal hun handtekening
onder de akte, en kan iedereen zich opmaken voor de meer spectaculaire
onderdelen van de dag.

De aftredende koningin en de kersverse koning en koningin laten zich zien aan de
maximaal 20.000 toeschouwers die op de Dam worden toegelaten. Kort daarna volgen
de drie prinsesjes. Vervolgens is er een korte pauze.

Aan het begin van de middag volgt de inhuldiging in De Nieuwe Kerk, het meest
ceremoniële evenement dat er in Nederland bestaat. Formeel gaat het om een
gezamenlijke vergadering van de Eerste en Tweede Kamer, die om half twee begint,
zo'n twintig minuten voor prinses Beatrix binnenkomt. Zij wordt 10 minuten later
gevolgd door een imposante stoet rond de nieuwe koning en koningin.

heraut van de koning

Een opvallende rol daarin is voor de door de nieuwe koning aangezochte herauten
en koningen van wapenen, erefuncties voor Nederlanders die zich op hun vakgebied
hebben onderscheiden. Het zijn de wetenschapper Robbert Dijkgraaf, topambtenaar
Renée Jones-Bos, dressuurkampioene Anky van Grunsven, oud-commandant der
strijdkrachten Peter van Uhm en astronaut André Kuipers.

Volgens Fred de Graaf zit in de kerk het maximaal mogelijke aantal genodigden.
,,Op de kop af zijn het er 2045. Dat is aanmerkelijk minder dan in 1980, toen er
nog zo'n 3000 gasten waren. Om redenen van veiligheid gaat dat dit keer niet.''

Het leeuwendeel bestaat uit de leden van de Eerste en Tweede Kamer (225) en hun
gasten (221). Het aantal gasten van het Koninklijk Huis bedraagt ongeveer 350.
Onder hen is geen enkel gekroond hoofd. Niemand torent uit boven de nieuwe
koning, dat is tegen het protocol. Wel wemelt het van de kroonprinsen en
-prinsessen.

Andere genodigden in de kerk zijn ruim vijfhonderd gewone burgers, ruim honderd
diplomaten en zo'n honderd vertegenwoordigers van de hoge Colleges van Staat.

Hoogtepunt is het afleggen van de eed door de koning. Een centrale rol is er
letterlijk en figuurlijk voor de zogenoemde credenstafel, die recht voor de
nieuwe koning staat. Daarop liggen de kroon, de scepter en de rijksappel:
symbolen van de koninklijke waardigheid.

Ongetwijfeld opgelucht dat het allemaal achter de rug is en na het roepen van
`leve de koning', beginnen vanaf half vier de wat lossere onderdelen van het
programma. Eerst is er een receptie in het Koninklijk Paleis, daarna vertrekt
het gezelschap naar de oevers van het IJ voor de koningsvaart en een diner in
het Muziekgebouw.

LOAD-DATE: 26 April 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              69 of 114 DOCUMENTS



                              AD/Algemeen Dagblad

                             27 april 2013 zaterdag

Kleiover wijn Elke week wijnadvies van Nicolaas Klei

SECTION: Stijl; Blz. 30

LENGTH: 164 woorden


Het kan me niet jong genoeg zijn, wijn. Families heb ik liefst zo oud mogelijk.
Heerlijk, die romantiek van geslachten die teruggaan tot Hendrik de Lijpe of
Engelbert met de Zeiloren. En zo democratisch ook dat we met een beetje
heraldisch spitwerk allemaal afstammen van de Grote Karel.

Al stammen sommigen wat meer af. En kijk nou: dat blijkt soms Jan met de Pet.
Niet Mas de Daumas de Gassac, de grand cru de languedoc van jetsetdruiven als
cabernet is van aloude adel, maar z'n neefje de plezante landwijn voor alledag,
gemaakt van druiven carignan, grenache, syrah.

Guilhem, heet-ie. Oud-Frans voor Guillaume oftewel Willem. Hier, in de buurt van
Orange, leefde in de 8ste eeuw een voorvader van onze Willem-Alexander: de
Markies met het Kleine Neusje. Ja, echt.

De wijn is ook klein. En heel fijn. Verrukkelijke rode familiewijn, fruitig en
kruidig.

Moulin de Gassac, Guilhem, pays d'hérault 2011,  6.

okhuysen.nl

Kleiover wijnElke week wijnadvies van Nicolaas Klei

reageren?

nicolaas@ad.nl

LOAD-DATE: 26 April 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              70 of 114 DOCUMENTS



                              AD/Algemeen Dagblad

                             26 april 2013 vrijdag

`Vlinder' Masako mag even uit haar gouden kooi

SECTION: Algemeen - Nieuwsdienst; Blz. 10

LENGTH: 709 woorden


vorstenhuizen sturen hun kroostnaar inhuldiging willem-alexander

tokio/rotterdam Al 7 jaar is de Japanse kroonprinses niet meer in het buitenland
geweest. Het is in Japan dan ook groot nieuws dat zij bij de inhuldiging van
Willem-Alexander aanwezig is.

De `gevangen vlinder' mag eindelijk weer uit haar kooi, het keizerlijk paleis in
hartje Tokio. Het bezoek van kroonprinses Masako aan Nederland, voor het
bijwonen van de inhuldiging van koning Willem-Alexander, is haar eerste
officiële buitenlandse bezoek in 11 jaar. Toen bezocht zij met haar man,
kroonprins Naruhito Australië en Nieuw-Zeeland.

Daarna was er nog één buitenlandse privé-trip, in 2006 naar Nederland, voor een
bezoek aan de koninklijke familie en een vakantie in jachtslot Het Loo op
uitnodiging van koningin Beatrix. Masako's reis onderstreepte de uiterst
hartelijke relatie tussen beide vorstenhuizen.

Prinses Máxima zou volgens bronnen in Tokio persoonlijk met Masako hebben
overlegd over de uitnodiging. Haar artsen, geleid door Yutaka Ono, hebben
uiteindelijk ingestemd met de reis. Of de kroonprinses heel de dag aanwezig zal
zijn bij de plechtigheden, is onbekend, schrijft de krant Asahi Shimbun. Maar
dat zij de reis maakt, zorgt al voor voldoende opwinding in Japan.

Masako-san (49) lijdt al meer dan 10 jaar aan depressies. Het burgermeisje
Masako Owada trouwde in 1993 met de 4 jaar oudere kroonprins. Daarmee kwam er
een einde aan een briljante carrière als diplomate, die van haar een vrouw van
de wereld had gemaakt. Ook haar opvoeding had al een kosmopolitisch karakter.
Haar vader, Hisashi Owada, was eveneens diplomaat en rechter bij het
Internationaal Gerechtshof in Den Haag.

Masako wist dat zij met het huwelijk een gouden kooi zou binnenlopen waaruit
geen ontsnappen mogelijk is. Het keurslijf in het paleis is zo strak, dat een
leven met privacy en vrijheid in één klap wordt weggevaagd.

Achter de eeuwenoude, witte muren heerst een verstikkend regime van tradities en
regels. Daar loopt de vrouw achter en niet naast haar man. Zij luistert naar de
raadgevingen van de keizerlijke hofhouding, de `kunaicho', die als een vechthond
waakt over de monarchie. De hofhouding bepaalt met het kabinet wanneer leden van
de keizerlijke familie op reis gaan en wie op bezoek komt.

De huidige keizerin, Michio Shoda (78) - zij trouwde in 1959 met kroonprins
Akihito die in 1989 zijn overleden vader Hirohito opvolgde - had dat al aan den
lijve ondervonden. Ook zij is afkomstig uit het `gewone volk'. Michio
verkommerde aan het hof en was vaak een zenuwinzinking nabij. Ook nu is haar
gezondheid uiterst fragiel.

De druk op Masako werd extra groot, omdat het 8 jaar duurde voordat zij voor een
nakomeling zorgde. Iedereen rekende op de geboorte van een zoon, wat al sinds
1965 niet meer was gebeurd, maar de warmte achter de paleismuren bekoelde toen
er op 1 december 2001 een meisje werd geboren: Aiko. Een jongetje zou de
troonopvolging veilig hebben gesteld - volgens de grondwet moet dat gebeuren
volgens de mannelijke lijn.

De hoop van de hofhouding op nog een kind voor de kroon- en kroonprinses, dit
keer een jongen, is inmiddels vervlogen. Aiko is hun enig kind en daarmee heeft
Masako in de ogen van de `kunaicho' het laten afweten. Voor het eerst gingen er
daarom in Japan stemmen op de grondwet te wijzigen, om ook vrouwen het recht te
geven op troonsopvolging. Maar in 2006 keerden de kansen van Aiko, omdat haar
tante, prinses Kiko, de vrouw van Naruhito's jongere broer Akishino na twee
dochters een zoon baarde. Hij is nu de derde in lijn van opvolging, na Naruhito
en Akishino.

Haar man geeft de schuld voor de ziekte van zijn vrouw aan de hofhouding. Ter
gelegenheid van haar 49ste verjaardag ging Masako afgelopen december zelf in op
haar ziekte. ,,Omdat de behandeling al zo lang duurt, neem ik aan dat ik veel
onrust heb veroorzaakt. Maar ik doe alles om te herstellen.''

Iedereen in Japan hoopt dat Masako haar belofte waar kan maken. Maar de druk
blijft groot. Keizer Akihito (79) tobt met een zwakke gezondheid. Hij kampte de
laatste jaren met prostaatkanker. Bovendien onderging hij een open hartoperatie.
Als kroonprins Naruhito tot de Chrysantentroon wordt geroepen en keizer wordt,
komt het keurslijf voor de nieuwe keizerin zelfs nog iets strakker te zitten.

LOAD-DATE: 25 April 2013

LANGUAGE: DUTCH; NEDERLANDS

GRAPHIC: Masako (rechts) zwaait samen met haar dochter Aiko en haar man,
kroonprins Naruhito naar de fotograaf. | foto afp/ | KAZUHIRO NOGI |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              71 of 114 DOCUMENTS



                              AD/Algemeen Dagblad

                             24 april 2013 woensdag

Koning Willem I laat zijn geliefde `Jetje' niet vallen

BYLINE: HANS VAN ZON

SECTION: Algemeen - Nieuwsdienst; Blz. 9

LENGTH: 1125 woorden


Geen koning Willem IV, maar koning Willem-Alexander I. Die naam sluit beter aan
bij de 21ste eeuw. Maar het Koninkrijk der Nederlanden maakt onder de drie
eerste vorsten ook zulke turbulente tijden mee, dat er aan de naam Willem een
smetje kleeft. Vandaag deel 1 van een drieluik: Willem I (1772-1843), de
controlfreak die voor de liefde kiest.

Zuinige, harde werker bespot om keuze voor hofdame

Willem Frederik begrijpt zijn vader niet. De oudste zoon van stadhouder Willem V
werkt vanaf de eerste dag van hun vlucht naar Engeland, in 1794 voor de legers
van Napoleon, aan een terugkeer naar de Nederlanden. Engeland is ook niet zijn
`tweede thuis'. Hij voelt er zich niet op zijn gemak. Het zit de prins bovendien
goed dwars dat de Engelse bondgenoten hem in de steek lieten toen hij de opmars
van de Franse legers nog probeerde te stuiten. En zijn vader? Die heeft alleen
maar oog voor de jacht, mist elke aandrang om weer de oversteek te maken naar de
Hollandse kust.

Als Willem Frederik iets in zijn kop heeft, is hij niet te stuiten. ,,Ik ben een
Fries,'' luidt zijn verklaring. Hij houdt het een jaar vol in Hamptoncourt waar
de Oranjes onderdak hebben gekregen van hun Britse gastheren. Hij gaat naar
Berlijn, want in zijn hart en zijn denken is hij veel meer een Pruis. Zijn
moeder, Wilhelmina, en zijn vrouw Wilhelmina, de dochter van koning Friedrich
Wilhelm II, komen uit Pruisen. Vooral zijn moeder heeft grote invloed op hem.
Zij is zijn adviseur, zijn souffleur. Net zo kordaat als haar zoon en
vastbesloten van hem de man te maken die zijn vader nooit heeft willen of kunnen
zijn.

De Pruisische opvoeding en de Pruisische genen maken Willem Frederik tot wie hij
is: een harde werker, gewiekst, met grote dossierkennis, een controlfreak die
alles zelf wil regelen en bepalen. Een koppig man ook die niet snel loslaat, die
met gemak mensen laat vallen als hij hen niet meer nodig heeft.

Na veel vallen en opstaan, met nederlagen tegen de Fransen in Pruisische en
Oostenrijkse krijgsdienst, gloort eindelijk hoop als Napoleon zich vertilt aan
de veldtocht tegen Rusland. Na de bevrijding van Napoleon in 1813 verwacht hij
herstel van het oude stadhouderschap maar de grote mogendheden, voorop
Groot-Brittannië, zien liever een monarchie in de Nederlanden. Na zijn terugkeer
op 30 november 1813 stapt hij energiek in het spel om de macht. In de
constitutionele monarchie probeert hij een zo groot mogelijke machtspositie te
krijgen in de grondwet. Hij knoopt zich daarbij wel de waarschuwing van zijn
moeder in de oren: ,,Ik raad U sterk aan zelf de schijn te vermijden, van een
sterk koningschap te zoeken. Al was het alleen om het vooroordeel dat in het
land nog zolang tegen de titel heeft bestaan.'' De erfprins krijgt op veel
punten zijn zin. Hij palmt de regenten van de Staten-Generaal in door zich te
presenteren als een bestuurder met een democratisch vernisje. Maar democratisch
is hij niet. Ook geen despoot, hij is een man met verplichtingen aan het volk.

In 1814 bestijgt Willem I de troon, als Soeverein Vorst der Nederlanden. De
sobere inhuldiging legt een ander deel van zijn karakter bloot: zuinigheid. Hij
is geen feestbeest, let altijd op de kleintjes. De ceremonie bevestigt de mening
die het buitenland al had. Voor een klaterend feest moet je niet in Den Haag en
Amsterdam zijn. Een jaar later, met de toevoeging van de Zuidelijke Nederlanden,
is een tweede inhuldiging iets uitbundiger: hij wordt absoluut monarch.

Het zal nooit een gelukkig huwelijk worden, van Willem I met België. De Belgen
vinden zijn bestuur te protestants, te Hollands, te anti-Frans. Er groeit een
beweging die pleit voor een afscheiding. Er ontstaan twee hoven, een in Den Haag
met Willem I, een in Brussel, met de erfprins Willem Frederik. De vaderhaat met
Willem V krijgt Willem I dubbel en dwars terug. De erfprins verschilt in alles
van zijn vader - impulsief, charmant, buigzaam - en maakt er beleid van het
altijd met hem oneens te zijn. De zoon laat zich zelfs even voor het karretje
van de separatisten spannen.

De koning kan zich weer beroepen op een helder verstand en toont zich daarmee
een goed koopman, ondernemer en bestuurder. Hij is de voornaamste grondlegger
van het materieel herstel na de Franse bezetting. Hij trekt noord en zuid bij
elkaar met de aanleg van vele (water)wegen. Hij richt De Nederlandsche Bank op,
en de Nederlandsche Handel-Maatschappij, een voorloper van ABN Amro.

Als een voorlopig bewind in Brussel op 4 oktober 1830 de onafhankelijkheid
uitroept, is hij woedend. Hij trekt ten strijde, bombardeert Antwerpen. Een jaar
later brengt een noordelijk leger het zuiden een gevoelige nederlaag toe, maar
de grote mogendheden scharen zich achter een onafhankelijk zuiden.

Willem I weigert dat te accepteren, zadelt het noorden op met de lasten en pijn
van een Brits-Frans embargo. Pas op 19 april 1839 legt De Koppige, zoals hij
inmiddels wordt genoemd, het hoofd in de schoot. Zijn koppigheid heeft de bodem
van de schatkist in zicht gebracht en hem hoogst impopulair gemaakt.

De stemming wordt nog slechter als hij na het overlijden in 1837 van zijn
geliefde eerste vrouw, koningin Wilhelmina van Pruisen, besluit te trouwen met
gravin Henriette d'Oultremont. Verontwaardiging mondt uit in afkeer, in spot. De
vroegere hofdame van zijn overleden vrouw, in de volksmond omgedoopt in Jetje
Dondermont, is rooms-katholiek en Belgisch. Heel de Nederlanden staan op hun
achterste benen. Ook de erfprins wil er niets van weten. ,,Zou men willen,''
zegt hij tegen de staatsman Groen van Prinsterer die hem ook kapittelt, ,,dat ik
een maîtresse nam?''

De hoon, en het gevoel van onmacht na het schisma en inperking van zijn macht,
doen Willem I uiteindelijk besluiten afstand te doen van de troon. Op 7 oktober
1840 volgt Willem II hem op. Zijn vader verhuist naar Berlijn en trouwt er een
jaar later met zijn geliefde. De nieuwe koning weigert het huwelijk te erkennen,
weigert ook zijn vader en stiefmoeder te ontvangen. Als zij een jaar later in
Nederland dreigen te trouwen als gewone burgers - wat een enorm schandaal zou
zijn - bindt Willem II in en in juli 1842 verschijnt het paar in Den Haag. Daar
tekent de voormalige koning, beheerder van een groot fortuin, in op een
staatslening om de financiële nood van de regering te verlichten. Voor 10
miljoen. Tegen 3 procent rente. Hij blijft koopman.

Zijn laatste levensjaar is gelukkig. De relatie met Nederland is weer wat
hartelijker. Maar de Graaf van Nassau krijgt een beroerte en komt op 12 december
1843 in zijn paleis aan Unter den Linden te overlijden.

Morgen: Willem II, de bon-vivant met een gat in zijn hand.

Moeder Wilhelmina

`Ik raad U sterk aan zelf de schijn te vermijden, van een sterk koningschap te
zoeken'

Willem I

`Zou men willen dat ik een maîtresse nam?'

LOAD-DATE: 23 April 2013

LANGUAGE: DUTCH; NEDERLANDS

GRAPHIC: Willem I bestijgt in 1814 als Soeverein Vorst der Nederlanden de troon.
Foto ANP |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              72 of 114 DOCUMENTS



                              AD/Algemeen Dagblad

                             24 april 2013 woensdag

BulgarenfraudeBij hen verbleken onze zwendelaars

SECTION: Service; Blz. 22

LENGTH: 509 woorden


Staatssecretaris Weekers heeft uitleg moeten geven over frauderende Bulgaren. De
berichtgeving via Brandpunt (KRO) bevestigt wat iedereen al weet. Bulgaren
plunderen ons via zorg- en huurtoeslag. Roemenen plunderen onze bankrekeningen
door pinpassen te skimmen. Het lukt Marokkaanse en Turkse landgenoten om zich
over onze rug aan bijstand en kinderbijslag te verrijken, omdat hun regering er
niet aan meewerkt om het vermogen of het aantal kinderen van deze mensen te
controleren. Per 1 januari 2014 gaat het pas echt los. Is er nog wel toekomst
voor onze eigen autochtone fraudeurs, oplichters en zwendelaars?

K. van Scheindelen.

Kleine man grijpen, maar

grote vissen laten gaan

Staatssecretaris Weekers reageert geschrokken op de frauderende Bulgaren (AD
23-4). Het schijnt al een jaar bij de Belastingsdienst bekend te zijn, maar die
deed er niets mee. Zelfs een Bulgaarse journalist die er onderzoek naar deed en
bij Buitenlandse Zaken informatie wilde opvragen, kreeg te horen dat er geen
tijd voor een interview was. De Belastingsdienst weet de gewone man te vinden
als je 1 euro te veel verdient, maar deze Bulgaren inden maandenlang toeslagen
zonder controle op de adressen. Het valt mij op dat briefschrijvers op deze
pagina meer verstand van zaken hebben dan onze regering die op een andere
planeet zit.

Hilly de Graaf, Den Haag.

Rechters rancuneus

jegens Moszkowicz

Een maagchirurg wordt voor zeker drie medische missers niet vervolgd. Hij was
niet `noodzakelijkerwijs onzorgvuldig', aldus het Openbaar Ministerie. Er zijn
17 aangiften tegen hem gedaan. Moszkowicz wordt zijn baan ontnomen omdat hij
zijn zaken niet op orde had. Had hem tijd gegund. Volgens mij speelde er rancune
mee. De rechters hebben na het vonnis vast een fles wijn opengetrokken.

R. van der Gaag, Rotterdam.

Door geld te verplaatsen

is fiscus nog te verslaan

Onze ministers slaan zich op de borst nu Luxemburg en Liechtenstein rekeningen
aan de fiscus gaan doorspelen (AD 20-4). Enkel dommeriken met een rekening op
naam moeten met de billen bloot. Je kunt nog steeds geld verbergen of witwassen.
Je richt een stichting op in Guernsey of Panama, of je verhuist fictief naar
Monaco. Je opent op naam van de stichting een rekening. Klaar is Kees. Creëer
her en der stichtingen en begin een spelletje geld verplaatsen waar je fiscaal
adviseur bleek van wordt. Zolang de G8 niet unaniem de offshore paradijzen
isoleert, waardetransfers blokkeert en transfer-pricing verbiedt, verandert er
niks. De G8 zal niets doen. Anders stort de economie van Luxemburg,
Liechtenstein, Zwitserland, Andorra, Monaco, London en Dubai in. En die trekken
iedereen in de val mee.

Stijn Laureys, Opdorp, België.

New York goed voorbeeld

Als Willem-Alexander wordt ingehuldigd, is het aan te bevelen hem ook tot
burgemeester van het land te benoemen. Nederland en New York hebben ongeveer
evenveel inwoners. De Big Apple wordt door één burgemeester en 3000 ambtenaren
bestuurd. Dat kunnen wij dan ook. Al onze problemen opgelost. Kunnen we zoals
Rutte wil auto's en huizen gaan kopen.

P.C. Penning, Zwijndrecht.

LOAD-DATE: 23 April 2013

LANGUAGE: DUTCH; NEDERLANDS

GRAPHIC: Een skimmer wordt geboeid afgevoerd. foto ANP/Lex van Lieshout |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              73 of 114 DOCUMENTS



                              AD/Algemeen Dagblad

                             22 april 2013 maandag

Bezorging van post op maandag vervalt

BYLINE: david bremmer

SECTION: Algemeen - Nieuwsdienst; Blz. 3

LENGTH: 229 woorden


den haag PostNL hoeft vanaf januari 2014 nog maar 5 dagen per week post te
bezorgen. Minister Kamp (Economische Zaken) schrapt de maandag als verplichte
bezorgdag. Dat staat in een wetsvoorstel dat de bewindsman vandaag naar de
Tweede Kamer stuurt.

PostNL moet nu nog van maandag tot en met zaterdag brieven bezorgen, zo eist de
Postwet. Omdat er jaarlijks steeds minder post wordt verstuurd, wil het bedrijf
al enkele jaren van die wettelijke eis af. Dat scheelt 10 miljoen euro in de
kosten, waardoor de postbezorging rendabel kan blijven.

Nadat oud-staatssecretaris Bleeker 2 jaar geleden al overwoog de maandag te
schrappen als postbezorgdag, maakt minister Kamp (Economische Zaken) er nu werk
van. De versoepeling geldt alleen voor gewone post. Rouwkaarten en medische post
moeten gewoon 6 dagen per week bezorgd blijven worden.

De kans is groot dat de Tweede Kamer akkoord gaat met het voorstel. Ook gewone
Nederlanders lijken weinig moeite te hebben met een dag minder post. Uit
onderzoek dat het ministerie van Economische Zaken door Intomart GfK liet
uitvoeren, blijkt dat 83 procent dit prima vindt. PostNL wijst erop dat op dit
moment slechts 1 tot 2 procent van de post op maandag wordt bezorgd. De meeste
mensen zullen dus nauwelijks hinder van de maatregel ondervinden. Vorige maand
maakte Kamp bekend dat PostNL de postzegelprijs vanaf juli met 10 cent mag
verhogen.

LOAD-DATE: 21 April 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              74 of 114 DOCUMENTS



                              AD/Algemeen Dagblad

                             22 april 2013 maandag

De zegeningen van kroos

SECTION: Algemeen - Media; Blz. 25

LENGTH: 58 woorden


EenVandaag (18.10 uur, Ned.1) verzamelde in de aanloop naar 30 april dromen voor
de koning van `gewone' Nederlanders. Vandaag die van poolreiziger Marc
Cornelissen. Hij hoopt dat prins Water zich ontpopt alsKoning Kroos. Kroos wordt
gezien als `plaag', maar we kunnen ervan eten, er de veestapel mee voeden en er
plastic en vliegtuigbrandstof van maken.

LOAD-DATE: 21 April 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              75 of 114 DOCUMENTS



                              AD/Algemeen Dagblad

                             20 april 2013 zaterdag

`Gek stukje metaal' blijkt allereerste zakuurwerk

BYLINE: heleen boex

SECTION: Algemeen - Nieuwsdienst; Blz. 14

LENGTH: 565 woorden


zutphen Het oudst bekende uurwerk van noordelijk Europa is gevonden in Zutphen,
bij archeologisch onderzoek. Deze quadrans uit de 14de eeuw heeft model gestaan
voor het moderne horloge en de tomtom-navigator. Kenners én de gelukkige vinder
zijn in hun nopjes met de zeldzame vondst. `Zoiets vind je nooit.'

Sicco Siegers moest hard lachen toen hij hoorde dat het onbekende voorwerpje dat
hij vorige week met zijn metaaldetector uit de Zutphense aarde heeft opgevist,
zo zeldzaam bleek te zijn. ,,Het metaal is hooguit een paar euro waard, niet de
moeite om in te wisselen tegen geld,  vertelt de 60-jarige vrijwilliger van de
archeologische dienst in de Gelderse stad. ,,Maar de historische waarde is
enorm.

De gemeente Zutphen onthulde gisteren vol trots het door Siegers gevonden
kleinood: een quadrans uit de 14de eeuw, de tijd dat Zutphen een bloeiende
Hanzestad was. ,,Toen we gingen googelen, kwamen we erachter dat dit een
absoluut zeldzame vondst was,  zegt stadsarcheoloog Michel Groothedde. ,,In
Nederland is zo'n quadrans nooit eerder gevonden, in Europa maar een handvol.

Eerst werd het kleine `klokje' terzijde geschoven, omdat niemand het kon
thuisbrengen. Siegers: ,,De Romeinse munt die mijn maat had gevonden, kreeg in
eerste instantie veel meer aandacht.  Tot het reliëf van lijnen en tekens op het
schijfje na een grondige reiniging zichtbaar werd. ,,Zoiets vind je natuurlijk
nooit. Had ik toch nog het beste zoekgebied getroffen.

Zonnewijzer

De kwartcirkel van messing lijkt verdacht veel op een piepkleine uitvoering van
de zonnewijzer. Door het instrument voor je neus te houden en naar de zon te
richten, kon je er met behulp van de schaduw van een schietloodtouwtje de tijd
mee aflezen. Verder kon je er op zee je positie mee bepalen door de breedtegraad
te berekenen. Zo is het de voorloper van zowel het moderne horloge als de
tomtom. De quadrans was een uitvinding uit de Arabische wereld, die in de 13de
eeuw tot Europa doordrong en daar pas na 1500 gemeengoed werd.

Archeoloog Groothedde vermoedt dat het Zutphense exemplaar toebehoorde aan een
koopman. De Houtmarkt, waar de quadrans werd gevonden, was in de late
middeleeuwen het economisch centrum van de stad. ,,Daar stonden de grote
pakhuizen voor de Hanzehandel. De rijkere handelaren woonden er ook.

Ook in de bruikbaarheid van het instrumentje ziet Groothedde een belangrijke
aanwijzing voor zijn theorie. ,,Je kon er alleen de breedtegraad mee berekenen
tussen Vlaanderen en Noorwegen, exact het handelsbereik voor Zutphense
kooplieden uit die tijd. Ten noorden of ten zuiden van dat gebied was de
quadrans niet goed bruikbaar door een verkeerde hoek ten opzichte van de zon.

De quadrans zou ook nog eigendom van een geestelijke kunnen zijn geweest. ,,Die
moest op gezette tijden bidden, dan was het van belang de tijd exact te kunnen
berekenen. De gewone burger zou dat in de middeleeuwen worst wezen.

museum

De Zutphense klokkenrestaurator Melgert Spaander hoopt vurig dat de quadrans
voor zijn woonplaats behouden blijft. Daar wordt hij vooralsnog in het Stedelijk
Museum tentoongesteld. ,,Ik ben helemaal wild van het feit dat dit uurwerk in
Zutphen is gevonden. Het geeft voor mij de belangrijke plek aan die Zutphen in
de geschiedenis inneemt. In de middeleeuwen stelde het westen van het land nog
bitter weinig voor. Het object hoort hier thuis.

Amateur-archeoloog vindt 14de-eeuwse quadrans in Zutphen

LOAD-DATE: 19 April 2013

LANGUAGE: DUTCH; NEDERLANDS

GRAPHIC: Sicco Siegers moest hard lachen toen bleek dat hij een zeldzaam
voorwerp uit de Zutphense grond had opgevist. foto eric brinkhorst | De
quadrans, afgebeeld op ware grootte: de zijden zijn 6,2 cm lang. |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              76 of 114 DOCUMENTS



                              AD/Algemeen Dagblad

                             20 april 2013 zaterdag

Beyoncé heeft het gewoon allemaal

BYLINE: renske baars

SECTION: Algemeen - Nieuwsdienst; Blz. 12

LENGTH: 656 woorden


amsterdam In een miniscule H&M-bikini op het strand van de Bahama's of op het
podium van het Amsterdamse Ziggo Dome: overal waar de Amerikaanse Beyoncé komt,
vallen monden open en verstommen gesprekken. Terecht, zeggen bewonderaars die
haar vooral zo `lekker gewoon' vinden. De perfecte prinses van de r&b strijkt
morgen en maandag neer in ons land om twee uitverkochte concerten te geven.

`MRS. PERFECT' komt naar NEDERLAND

Sommige mensen zijn gewoon te goed om waar te zijn. Beyoncé Knowles-Carter is zo
iemand. De 31-jarige Amerikaanse zangeres is niet alleen bloedmooi, maar op het
eerste gezicht ook enorm gelukkig. Bevriend met de Obama's, 5 jaar getrouwd met
de stabiele rapper Jay-Z, moeder van een schattig meisje. En in het bezit van
een prachtig lichaam: grote borsten, dikke billen, maar niet overdadig. Zoals ze
zelf zegt: `bootylicious'. Oftewel: retelekker.

Tot opluchting van de gemiddelde vrouw vertelde de Amerikaanse superster onlangs
aan het tijdschrift Shape Magazine dat dat haar niet komt aanwaaien. ,,Ik ben
niet iemand die van nature dun is. Ik moet hard werken om mijn lichaam in vorm
te houden.''

Met een maatje 36 en zo'n 59 kilo op de weegschaal is de koningin van de
glitterpakjes verre van dik te noemen. Toch wordt ze gezien als `curvy' - een
vrouw met wulpse rondingen. Sharon Doorson, zangeres en kandidaat bij The Voice
of Holland, is een grote fan: ,,Haar lichaam klopt gewoon helemaal. Alles zit
erop en eraan en op de juiste plek.''

Na de geboorte van haar dochter Blue Ivy, op 7 januari 2012, moest de zangeres,
net als de meeste moeders, gelukkig wel flink aan de bak om haar oude figuur
terug te krijgen. ,,Ik was tijdens mijn zwangerschap 25 kilo aangekomen en 3
maanden na de bevalling stond mijn eerste show al gepland. Dat doe ik nooit
meer.''

Op het podium weet Beyoncé hoe ze haar gewelfde vormen het beste naar voren moet
laten komen. De pakjes zijn kort, strak en laten nauwelijks iets te raden over.
,,Op het podium is Beyoncé een beest'', zegt Sharon Doorson. ,,Dan is ze Sasha
Fierce, haar alter ego. Ze gaat, en dat doe ik ook, helemaal uit haar dak. Dat
hoort ook bij het leven van een zangeres.''

Edsilia Rombley is het daar mee eens. ,,Als ik naar de show van Beyoncé kijk,
denk ik: `Oh Eds, was je maar tien jaar jonger'. Die bewegingen die ze maakt.
Het is heerlijk om naar haar te kijken.'' Rombley gaat morgenavond ook naar
`Mrs. Perfect' in de Amsterdamse Ziggo Dome: ,,Met Trijntje Oosterhuis. Ik heb
hoge verwachtingen.''

Rombley denkt dat de Texaanse schone, ondanks dat ze bewonderd wordt over de
hele wereld, ruimte blijft maken voor het gewone leven. ,,Sommige popsterren
worden steeds onaardiger naar gelang ze beroemder worden. Dat gevoel heb ik bij
Beyoncé helemaal niet. Zij komt niet gemaakt over.''

Het perfecte plaatje dat Beyoncé graag naar buiten brengt, heeft de afgelopen
maanden wel wat deuken opgelopen. Jarenlang kon het wonderkind niets fout doen.
Iedereen liep weg met haar, van de gewone vrouw op straat tot Oprah en de
Obama's. Maar juist bij de inauguratie van de Amerikaanse president ging het
fout: ze playbackte. Zenuwen, zei ze later. Maar het duurde net iets te lang
voordat ze toegaf dat ze niet live had gezongen.

Rombley: ,,Ik vind die kritiek onterecht. Zij had de band toch live ingezongen.
Ga jij daar maar staan met min 15 graden en het hele volk dat naar je kijkt. Het
is een wonder dat ze niet vaker playbackt. Het is voor geen enkele superster te
doen om zoveel te dansen en ook nog eens loepzuiver te zingen.''

Ook de vakantie met echtgenoot Jay-Z naar het communistische Cuba viel niet bij
iedereen in goede aarde. Maar het lijkt mevrouw Carter weinig te deren. Beyoncé
reisde door naar het Servische Belgrado. Daar begon ze haar wereldtour The Mrs.
Carter Show. Wie de donkere schone daar zag optreden, in haar met glinsterende
steentjes bezette pakje, vergeet en vergeeft snel. Voice-zangeres Doorson
verzucht: ,,Ze heeft het gewoon allemaal.''

LOAD-DATE: 19 April 2013

LANGUAGE: DUTCH; NEDERLANDS

GRAPHIC: Beyoncé. Foto EPA |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              77 of 114 DOCUMENTS



                              AD/Algemeen Dagblad

                             19 april 2013 vrijdag

Lieve Hugo,

SECTION: Algemeen - Nieuwsdienst; Blz. 15

LENGTH: 772 woorden


310

Elke woensdag en vrijdag schrijven Iris Koppe, auteur van De man met de schaar,
en Hugo elkaar.

`Homo's in een tuintje, met buren aan drie kanten, vind ik lastig'

Op zich heb ik best een gemengde vriendenkring, met onder anderen een Surinamer
en een Arubaan. Verder doe ik niet aan leeftijden, dus vind je op mijn feestjes
zowel 40'ers als mensen van onder de 20. Ik heb ook een homovriend, die was hier
toevallig afgelopen week nog.

Omdat het mooi weer was, konden we in de tuin eten. Maar net toen we alle
borden, glazen en het bestek naar buiten hadden verplaatst, begon de homovriend
over zijn liefdesleven.

Nu is er natuurlijk niets mis met homo's in het algemeen, homo's op een boot of
in een Oostblokland. Maar homo's in een Amsterdams tuintje - met buren aan drie
kanten naast en boven je - vind ik lastig. Dat ik misschien gewoon in de jaren
'50 thuishoor, wist ik al langer dan vandaag. Ik vind het namelijk extreem
belangrijk wat de buren van mij vinden en probeer me daarom altijd als een
degelijke, hardwerkende burger te gedragen.

De homovriend verhaalde uitgebreid over zijn escapades met Marokkaanse jongens
in het Sarphatipark.

,,Hoe is het eigenlijk op je werk?  probeerde ik. Maar hij weidde al uit over de
vijf symbolische rondjes die om het park gereden moeten worden. Na een bepaald
gebaar slaat er één fietser een donker, met mos begroeid paadje in, waarna de
ander moet volgen.

Boven me hoorde ik hoe de buurman al kuchend zijn krant opvouwde. Luidruchtig
werd een stoel verschoven.

,,Maar wat er dan gebeurt!  gierde mijn vriend. ,,Nou, daar snappen jullie
hetero's niks van. En dan is er dus nog geen woord gewisseld, hè?

Onverstoord schepte ik voor de tweede keer op. ,,Wist je trouwens dat dit
biologische chorizo is? En deze kikkererwten zijn zelfgeweekt.  Het was mijn
laatste poging. Ik had mijn eigen stemvolume al tot Carla Bruni-achtige
proporties teruggebracht. Maar dit gefluister leek hem geheel te ontgaan.

,,Nou, en soms ga ik daarna gewoon nog een keer. Weer rondjes om het park
fietsen. Totdat je merkt dat er iemand achter je aan rijdt.

Ik stapelde de borden op. We waren klaar met eten, we konden naar binnen.

,,Fijn dat het zo lekker rustig is,  zei de vriend opeens. ,,Ik zit ook wel eens
in zo'n tuintje waar je de buren letterlijk kunt verstaan. Gelukkig is dat hier
niet.

Lfs, Iris

In onze achtertuin staan een bank, een houten tuintafel met stoeltjes en een
ligstoel, maar verleiden doen ze me niet. Hoe schitterend en schaduwrijk onze
tuin ook is, ik zit er zelden of nooit. Tijdens het lezen van jouw stukje vroeg
ik me af waarom eigenlijk niet. Ik sluit toch niet uit dat geluiden die uit
belendende tuinen komen mij ervan weerhouden. Niet dat ik me erger, maar het
leidt zo af tijdens het lezen.

Mijn ene buurman is journalist bij De Telegraaf en heeft de stem van een captain
Baines uit de Onedin Line. Die draagt twee straten ver. Als onze tuindeuren
openstaan, hoor ik hem vaak telefoneren. Ik had al vijf keer met zijn primeurs
uit het reiswezen aan de haal kunnen gaan voor het AD, maar zoiets doe je niet
na 20 jaar. Ik heb ook geen trek in De Rijdende Rechter en bovendien hebben wij
van het AD Hans Avontuur.

Ik ben dol op onze buren hoor. Het is een soort familie. De hond van de buren,
een Drentse patrijs, is ook een beetje onze hond. Hij is 12 en loopt op zijn
laatste poten. Dat beest heeft menselijke trekjes. Weet je dat Bongo kan skypen?
De dochter des huizes bevindt zich een halfjaar overzee en als de buurtjes hun
computer tevoorschijn halen en haar stemgeluid komt uit de Antillen gewaaid,
spitst hij zijn oren, jankt bijna onhoorbaar en kijkt gespannen richting
beeldscherm. Je ziet Bongo denken: hoe is het technisch mogelijk, in 12 jaar is
er toch een hoop veranderd.

De tuin.

Voor mij is de tuin het exclusieve domein van vogels. Ik kan er door het raam
rustig een halfuur naar staren. Als het extreem droog is, zetten we een grote
schaal met water op de tuintafel. Een badderende merel doet me meer dan Het
Journaal. Of mussen die ineens met dertig tegelijk neerstrijken en luid tjilpend
een zandbad komen nemen. Ontroerend. Dit jaar heb ik de halsbandparkieten nog
niet gezien. Voordelig omdat die beesten herrie maken, maar ook wel weer jammer,
omdat ze zo prachtig zijn.

Weet je wanneer ik voet in de tuin zet? Als de buurtkat jacht maakt op vogels.
Zinloos natuurlijk, je moet niet ingrijpen in de natuur, maar als er een net
uitgevlogen mereljong zit te wachten onder een struik om gevoerd te worden, dan
sis ik de loerende buurtkat onze tuin uit.

Homo's hebben wij nooit in de achtertuin trouwens, Iris. Al heb ik daar
principieel niks op tegen.

Hartelijks,

Hugo

LOAD-DATE: 18 April 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              78 of 114 DOCUMENTS



                              AD/Algemeen Dagblad

                             13 april 2013 zaterdag

`Met dit kabinet is het lastig en moeizaam'

BYLINE: Edwin van der Aa Frank Hendrickx

SECTION: Algemeen - Nieuwsdienst; Blz. 10

LENGTH: 1592 woorden


Edith Schippers is de machtigste vrouw van het Binnenhof. De minister van
Volksgezondheid, die door bewonderaars wordt getipt als eerste vrouwelijke
premier, wil dat het kabinet-Rutte II Nederland klaarmaakt voor de toekomst.
Geen sociaal akkoord of strikte begrotingsnorm van 3 procent doet daar iets aan
af voor de liberale. ,,Als ik alleen mijn stoel mag warm houden, doe ik dat
liever thuis.

Edith Schippers wil regeren of een andere baan

Edith Schippers maakt er in haar kantoor met uitzicht over Den Haag geen geheim
van dat poseren voor de fotograaf een noodzakelijk kwaad is. Ze volgt soms met
een gefronste blik de aanwijzingen op. ,,Je moet altijd iets meer lachen of toch
weer iets minder. Een beetje naar rechts kijken en dan weer een beetje naar
links. Ga er zelf maar eens voor staan!

De spotlights hebben geen grote aantrekkingskracht op de VVD-bewindsvrouw. In de
publiciteit komt ze vooral als het functioneel is. Eén keer deed ze mee aan een
spelletje - Tien voor Taal - maar alleen omdat haar vader daar zo graag naar
keek. ,,Niks voor mij,  oordeelt ze nu. ,,Doe ik nooit meer. Als ik beroemd
wilde worden, had ik wel meegedaan aan The Voice.

Ze heeft er ook geen behoefte aan om te pochen over haar successen als minister.
Schippers slaagde er in de jaarlijkse kostenoverschrijdingen in de zorg terug te
dringen en een slepend conflict met de medische specialisten te beslechten.
,,Als ik daar triomfantelijk over ga doen, zou ik me er meteen voor schamen.
Successen hangen nooit van één persoon af. `'

U bent deze zomer 10 jaar politicus, 20 jaar geleden werkte u voor het eerst bij
de VVD-fractie. Hoe houdt u het zo lang vol in een wereld die volgens sommigen
vuil en vunzig is?

,,Dat beeld vind ik echt onterecht. Er is ook veel kameraadschap in de politiek
en er wordt vaak fijn samengewerkt. Emoties mogen niet de overhand krijgen. Dat
vertroebelt je rationele denkvermogen. Oppositiepartijen als de SP en PVV kunnen
heel fel zijn, maar als ze iets inbrengen dat ik een goed idee vind, zal ik me
daar net zo hard voor inzetten als voor ideeën van anderen.

,,Natuurlijk kan het ook een hard vak zijn. De ene dag zit iemand nog op het
paard, de andere dag ligt hij ernaast. Dan worden er wel eens messen in ruggen
gestoken door mensen van wie je het niet had verwacht. Maar dat is in het
bedrijfsleven niet anders. Ook daar moeten mensen wel eens vertrekken, terecht
of onterecht. Het verschil is dat hier alles wordt geregistreerd door camera's.
Dan denken mensen al snel: het is een slangenkuil.

Als beginnend Kamerlid in 2003 zei u: het ministerschap is niks voor mij. Was
dat valse bescheidenheid?

,,Nee. Ik was toen net volksvertegenwoordiger en was daar gewoon niet mee bezig.
Ik wilde vooral leren om een goed Kamerlid te worden. Uiteindelijk ben ik
minister geworden, maar dat kun je helemaal niet plannen. Ik heb nooit gehad:
mijn carrièrepad eindigt daar.

Je moet toch ook willen strijden om de macht? In 2010 wilden meer VVD'ers naar
het kabinet, maar u werd het. Is dat dan toeval?

,,Nee, dat is geen toeval. Ik heb nooit iets voor niks gekregen. Je moet
vechten, ergens voor willen knokken en weten wat je wilt. Als ik op deze post
niet weet wat ik wil, word ik een speelbal van iedereen. Ik sta open voor ideeën
van anderen, maar vaar mijn eigen koers.

U weet wat u wilt  Wilt u premier worden?

Ze lacht. ,,Ik weet niet waarom dat zo vaak gevraagd wordt... We hebben een
jonge, veelbelovende premier, die pas 2,5 jaar bezig is. Hij heeft van de VVD de
grootste partij gemaakt, groter dan we ooit zijn geweest. Joh, die heeft nog zo
lang te gaan. Tegen de tijd dat hij klaar is, ben ik met pensioen.

Eurocommissaris Neelie Kroes ziet in u op termijn de eerste vrouwelijke premier
van Nederland. Frits Bolkestein schoof u onlangs naar voren als potentiële
opvolger van Rutte.

,,Dat zijn heel vriendelijke woorden en ik vind het een groot compliment dat
mensen er wel eens aan denken, maar ik wil vooral van mijn ministerschap een
succes maken.

U zou het wel kunnen, het premierschap?

,,Ik denk daar echt to-taal niet over na. Het is helemaal niet relevant. Ik ben
dol op deze premier en kijk vol bewondering hoe makkelijk hij opereert.

Het kabinet oogt wel wankel met al die ministers die door de wandelgangen dolen
op zoek naar steun om een meerderheid te krijgen in de Eerste Kamer.

,,Je zult uit mijn mond niet horen dat de positie van dit kabinet geweldig is in
het licht van de democratie.

Diederik Samsom zegt dat

,,Ik hoor het nu zoveel politici zeggen: `Het is fantastisch, want nu moeten we
wel in gesprek met anderen op zoek naar een breed draagvlak'. Nou, ik had liever
een meerderheidskabinet in de Eerste en Tweede Kamer gehad.

U zei een dag vóór de verkiezingen: ,,Een paars kabinet met VVD, PvdA en D66
heeft geen meerderheid in de Senaat. Zo'n kabinet slaat geen deuk in een pakje
boter.

,,Dat klopt. Dat heb ik gezegd. Ik ben daar dus redelijk consistent in. Ik had
liever een meerderheid in de Eerste Kamer gehad. Hahaha.

Nu hebben we Paars minus D66. Dit kabinet gaat volgens uw logica dus geen deuk
in een pakje boter slaan.

,,Dat moeten we nog zien. Dat weet je pas achteraf. Dat het lastig is en
moeizaam is en dat ik het liever anders had gezien  Natuurlijk is dat zo. Een
meerderheidskabinet kan daadkrachtiger en sneller opereren.

Maar waarom heeft u in de formatie niet een kopje koffie met Rutte gedronken en
gezegd: Met alleen PvdA en VVD bereiken we niets.

,,Ik ga verder niks over de formatie zeggen, maar het idee dat de premier
tijdens de formatie tijd heeft om kopjes koffie te drinken is een illusie. Ik
had deze analyse voor de verkiezingen en ik behoor niet tot het peloton dat nu
zegt: Wat is het fijn dat we geen meerderheid in de Eerste Kamer hebben. Nee,
dat vind ik helemaal niet fijn. In de formatie zijn er andere keuzes gemaakt.
Blijkbaar op basis van de analyse dat de Eerste Kamer minder politiek zou zijn
dan die is. Ik had een andere inschatting. Maakt niet uit. We moeten nu dealen
met de situatie. Daarom moeten we op zoek naar breed draagvlak.

Dus u bent tevreden met het sociaal akkoord dat er nu ligt?

,,Ik kijk zakelijk naar zo'n sociaal akkoord en concreet blijven alle
hervormingen overeind. Dat is winst. Het is jammer dat bepaalde maatregelen
gefaseerd of later worden ingevoerd, maar daar krijgen we rust in de polder voor
terug. Per saldo slaat de balans dan positief uit. Al ben ik nooit zo van de
vlag uit en een rondedansje doen.

Maar u bent toch iemand die Nederland juist wil aanpassen, toekomstbestendiger
wil maken? Dit is een akkoord van stilstand.

,,De aanpassingen, die in het regeerakkoord staan, zijn juist allemaal overeind
gebleven! Dat is voor mij heel belangrijk. En natuurlijk had ik het liefst
integraal het VVD-verkiezingsprogramma uitgevoerd, maar nu moesten er
compromissen worden gesloten. En die vind ik acceptabel. Want voor mij geldt:
als ik alleen mijn stoel mag warm houden, doe ik dat liever thuis.

Kunt u als liberaal ook leven met de gedachte dat er bezuinigingen zijn
doorgeschoven. Uw partij is toch van 'Niet doorschuiven, maar aanpakken'?

,,We gaan in augustus bekijken hoe we er financieel voor staan. Gaat het
huishoudboekje op orde komen? Zo niet, dan moeten er alsnog maatregelen worden
genomen.

Het blijft, ook na het sociaal akkoord, de wens van het kabinet om het
begrotingstekort volgend jaar maximaal te laten uitkomen op 3 procent. Is dat
nog haalbaar?

,,Ik ben niet de politiek in gegaan voor die 3 procent. We moeten het land
klaarmaken voor de toekomst. Het huishoudboekje op orde brengen, is daarbij een
voorwaarde. Of dat precies 3 procent moet zijn, 2,9 of 3,2 procent... Dat zijn
voor mij willekeurige getallen.

,,Als we op de winkel passen en alleen maar zorgen dat we onder de 3 procent
blijven, dan is er hier niks te halen voor mij. We hebben het over het
verdienvermogen van Nederland. Hoe verdienen we straks onze kost? Wordt de taart
alleen maar kleiner of gaan we ook nog een beetje groei bewerkstelligen? Mijn
motivatie ligt erin dat ik mensen de ruimte wil geven om zelf creatief te zijn,
om dingen op te pakken waarvan zij denken dat het nodig is.

,,Ik wil ook doen wat nodig is, wat is afgesproken in het regeerakkoord,
maatregelen waar we nu al zo lang over praten. Als dat niet kan, dan kan ik
beter een andere baan gaan zoeken.

In alle stukken die over u worden geschreven, komen steeds twee woorden terug:
Koel en zakelijk.

,,Dat schrijven ze over me, ja. Het verwondert me niet. Als minister van
Volksgezondheid moet ik meestal een rotboodschap brengen: de premies gaan
omhoog, de aanspraken in het verzekeringspakket gaan omlaag... Je moet ook wel
zakelijk zijn om hier te kunnen opereren. Iedereen heeft hele zielige verhalen
en voordat je het weet geef je drie keer meer uit dan je kunt betalen. De meeste
mensen zien wel dat iemand daar tegenwicht aan moet bieden, maar ik ben dan toch
de bitch die de rotbeslissing neemt.

,,Als ik het niet doe, ben ik geen knip voor de neus waard. We moeten de zorg
betaalbaar houden voor de hardwerkende Nederlander. Ik geef andermans geld uit!
Daar ben ik me iedere dag van bewust. Die zorggelden zijn niet van mij, dat zijn
premiegelden. En met andermans geld moet je nog voorzichtiger omgaan dan met je
eigen geld. Ik wil wel met iedereen in de sector een feestje vieren als we
straks kunnen zeggen: de zorg is kwalitatief goed, voor iedereen toegankelijk en
- yes! - we zijn ruim binnen de ramingen gebleven.

`Het is een hard vak. De ene dag zit iemand op het paard, de andere dag ligt hij
ernaast'

`Ik moet meestal een rotboodschap brengen. Ikben dan toch de bitch'

LOAD-DATE: 12 April 2013

LANGUAGE: DUTCH; NEDERLANDS

GRAPHIC: Minister van Volksgezondheid Edith Schippers: `Ik ben niet de politiek
in gegaan voor die 3 procent. We moeten het land klaarmaken voor de toekomst.'
Foto Pim ras |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              79 of 114 DOCUMENTS



                              AD/Algemeen Dagblad

                             13 april 2013 zaterdag

`Gewone man' wordt de nieuwe trend op tv

BYLINE: GUDO TIENHOOVEN

SECTION: Algemeen - Nieuwsdienst; Blz. 15

LENGTH: 589 woorden


CANNES Tv-producent Reinout Oerlemans mag dan de wereld veroveren met zijn
hitformule Celebrity Splash waarin sterren springen van de duikplank, in de
komende golf televisieprogramma's staan `echte mensen' met herkenbare problemen
centraal. In zowel geacteerde als niet-geacteerde vorm, zeggen mediakenners.

Mediakenners Cannes: positieve verhalen in crisistijd

Vaste prik op de internationale MIP-televisiebeurs in het Franse Cannes: Fresh
TV Around the World. Een grote selectie fragmenten van de meest hippe
tv-formules van het moment. Afgelopen week kwamen enkele quizzen en series met
nationale bekendheden voorbij (zoals het Net5-programma Sabotage van John de
Mols Talpa), maar producenten en zenders lijken momenteel vooral geïnteresseerd
in `de gewone man'.

Als sterren dan een rol spelen, helpen ze burgers het leven weer op de rails te
krijgen. Populair op de net afgeronde beurs én onderdeel van het prestigieuze
Fresh TV: Vier Handen op één Buik, hier gemaakt door Skyhigh TV en uitgezonden
door BNN. Bekende gezichten (onder andere Fajah Lourens en Birgit Schuurman)
adviseren tienermoeders. Maar het draait vooral om de toekomstige ouders.

Positieve televisie in dagen van crisis. ,,Of gewone mensen met bijzondere
verhalen,'' zegt Duurt Holman van productiehuis Tuvalu (onder meer
verantwoordelijk voor Ali B Op Volle Toeren).

,,We vinden het leuk om mensen te zien die een oplossing vinden voor datgene
waar ze mee worstelen. Nu zie je nog dat er vooral coaches en psychologen worden
ingeschakeld (Help Mijn Man Heeft een Hobby, Mijn Leven in Puin) om orde op
zaken te stellen. Je gaat straks meer op tv zien hoe mensen het zelf proberen op
te lossen.''

israël

Holman wijst op twee pas op de MIP aangekochte formules uit Israël. In The
Caravan reist een nauwelijks nog met elkaar communicerende familie een week lang
samen in een camper. Deze is vol gehangen met camera's om alle confrontaties en
hopelijk verzoeningen te registreren.

En in Family Restart (eveneens uit Israël en aangekocht door Tuvalu) trekt een
rebelse en met ruzie vertrokken jongere weer voor een week in bij zijn of haar
ouders. In de week erop zijn de rollen omgedraaid en worden vader en moeder
gedwongen zich te verdiepen in de wereld van hun kind. ,,Een soort Puberruil
over ouders en kinderen,'' legt Holman uit. Hij heeft goede hoop dat beide
programma's binnenkort te zien zullen zijn op de Nederlandse tv.

Ook op kantoor gaat het vaak stroef. Laurens Drillich van Endemol: ,,In families
verloopt niet alles vlekkeloos, maar op verjaardagen gaat het ook vaak over
frustraties op het werk. Dat is een nieuw arena voor tv-programma's, want mensen
brengen soms meer tijd door op kantoor dan thuis.''

reconstructie

Herkenbare problemen hoeven niet altijd te worden gegoten in de vorm van een
realityserie. Het overwinnen van obstakels kan ook prima worden nagespeeld. De
reconstructie speelt dan een grote rol. Het bekendste voorbeeld is Achter
Gesloten Deuren, momenteel dagelijks te zien op Net5.

Het uitgangspunt: opmerkelijke en waargebeurde verhalen worden nagespeeld door
onbekende acteurs. De formule van Nederlander Jasper van der Schalie
(productiehuis Stepping Stone) werd in Cannes verkocht aan negen landen
waaronder België en Duitsland.

Patty Geneste van Absolutely Independent, een bedrijf dat formules aan
buitenlandse zenders verkoopt, legt uit. ,,Ik vergelijk het met die boekjes uit
de Bouquet Reeks. Het is lekker makkelijk en als je eenmaal begint, wil je toch
weten hoe het afloopt. En al mijn hoogopgeleide vriendinnen lazen het ook.''

LOAD-DATE: 12 April 2013

LANGUAGE: DUTCH; NEDERLANDS

GRAPHIC: In Achter Gesloten Deuren (Net5) worden opmerkelijke en waargebeurde
verhalen nagespeeld. Deze formule is in Cannes aan negen landen verkocht. |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              80 of 114 DOCUMENTS



                              AD/Algemeen Dagblad

                             10 april 2013 woensdag

Thatcher ging over lijken in de nasleep van Hillsborough

SECTION: Sport Algemeen - Nieuwsbudget; Blz. 6

LENGTH: 623 woorden


Column

sjoerd mossou

The Iron Lady had niets met de arbeiders-klasse, en dus ook niet met voetbal, de
passie van het volk

Al ruim voordat Margaret Thatcher stierf op een luxe kamer van het Ritz-hotel,
zongen de supporters van Liverpool een liedje. Op de melodie van `For he's a
jolly good fellow' hadden ze een eenvoudig tekstje bedacht. Die luidde: When
Maggie Thatcher dies (2x), we're all having a party.

(Voor iedereen met een wiskundeknobbel: `Als Maggie Thatcher doodgaat, vieren we
allemaal een feestje.')

Het liedje is onbeschaafd en ongepast, je zou het zelfs smakeloos kunnen noemen,
maar geheel onbegrijpelijk is de tekst niet. Thatcher was geliefd bij de rijken
en werd gehaat door de armen, dat is algemeen bekend. De arbeidersklasse kon
haar bloed wel drinken - en mijnwerkers en voetbalsupporters al helemaal.

Dat had vrij veel redenen, maar om het tot voetbalsupporters te beperken is één
reden genoeg: Hillsborough.

Ik weet niet of u vorige week de documentaire `Hillsborough, Never Forgotten'
heeft gezien op BBC2, maar ik kan hem u van harte aanbevelen. Hij staat ook op
YouTube inmiddels. De film is schrijnend, onvoorstelbaar, hartverscheurend en
schandelijk tegelijk. Verplichte kost voor iedere voetballiefhebber.

De documentaire laat nog eens zien hoe de politie, overheden en politiek
eensgezind samenwerkten om de schuld in de schoenen van de 96 slachtoffers te
schuiven. Vervalste bewijslast, verdwenen verklaringen, leugens,
machtsspelletjes, manipulatie; alles tezamen leidde het tot het grootste onrecht
uit de moderne Britse geschiedenis. Pas vorig jaar, 23 jaar na de ramp, werd de
waarheid alsnog onthuld door een onafhankelijke Hillsborough-commissie.

De 96 Liverpool-fans die dood werden gedrukt op 15 april 1989: niet alleen
stierven ze door blunders van de autoriteiten, nog jarenlang werden ze
zwartgemaakt en vernederd. Om alle aandacht af te leiden van de werkelijke
schuldigen - de politie en overheid - werd de schuld afgeschoven naar de fans,
die zich als gewetenloze, dronken hooligans zouden hebben gedragen. Leugen na
leugen kregen de rouwende families over zich uitgestort.

Eén onwerkelijk complot was het. Direct in de uren na de ramp al, maar ook in de
jaren daarna. Op het stoffelijk overschot van de slachtoffers werden -
gemanipuleerde - alcoholtesten uitgevoerd. De ene liegende agent werd gedekt
door de andere. De regiochef hield al zijn commissarissen de hand boven het
hoofd. Ministers verdedigden en steunden de politiemacht. En aan het hoofd van
de samenzwering knikte Margaret Thatcher arrogant van ja. Het was allemaal de
schuld van de voetbalfans.

Thatcher regeerde in een complexe tijd, dat moet gezegd. Het hooliganisme vierde
hoogtij in Engeland, en The Iron Lady was vastbesloten daartegen op te treden.
Ze had niets met de arbeidersklasse, en dus ook niet met de passie van het volk.
De hooligan moest worden uitgerookt, desnoods over één kam geschoren met de
gewone man. Voetbal was een tijdverdrijf voor uitschot. Voor schorriemorrie.

Ze creëerde de archaïsche politiecultuur die daar bij paste. Zoals de
mijnwerkersprotesten van midden jaren '80 werden neergeslagen, zo moest ook de
voetbalsupporter worden aangepakt. Met knuppels en met harde hand. Sla ze die
verouderde, onveilige tribunevakken maar op. Of beter nog: eraf.

Ik zou hier niet durven beweren dat Thatcher de wereld slechts kwaad heeft
gebracht. Daarvoor is de werkelijkheid van haar tijd veel te complex. Maar als
de criminalisering van voetbalsupporters bij iemand is begonnen, dan is het bij
Margaret Thatcher.

In de nasleep van Hillsborough verdedigde ze het onverdedigbare. Ze hielp mee
het bloed en de schande onder het tapijt te vegen, samen met de politie van
South Yorkshire. Margaret Thatcher ging over lijken.

LOAD-DATE: 9 April 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              81 of 114 DOCUMENTS



                              AD/Algemeen Dagblad

                             4 april 2013 donderdag

Ambities en neergang van SNS

SECTION: Algemeen - Media; Blz. 34

LENGTH: 49 woorden


SNS was ooit een spaarbank voor de gewone man, wilde na de de beursgang in 2006
een grote speler worden in de bankwereld, maar door de aankoop van het
vastgoedfinancieringsbedrijf Bouwfonds van ABN Amro ging het faliekant mis. Hoe
kon het zover komen?

Zembla, aflevering: SNS, 21.10 uur, Nederland 2

LOAD-DATE: 3 April 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              82 of 114 DOCUMENTS



                              AD/Algemeen Dagblad

                             4 april 2013 donderdag

Feest in Carré is ode aan 125-jarig theater

BYLINE: mark roos en tom tates

SECTION: Algemeen - Media; Blz. 26

LENGTH: 688 woorden


Een rode loper met BN'ers, bobo's en vooral ook de `gewone man', want het
theater is voor iedereen. Bij de viering gisteravond van het 125-jarig bestaan
toonde Carré dan ook waar het in uitblinkt: van opera tot turbocabaret en van
René Froger tot Het Nationale Ballet.

De rode loper was op 3 december vorig jaar al uitgerold voor het feestelijke
gala ter ere van 125 jaar Koninklijk Theater Carré. Artiesten hadden zich in hun
beste pak gehuld en koningin Beatrix was al onderweg toen plots het noodlot
toeslag. De 50-jarige acteur Jeroen Willems raakte onwel tijdens de repetitie
voor de voorstelling en overleed korte tijd later in het ziekenhuis.

In allerijl werden de feestelijkheden afgelast, maar gisteren - 4 maanden later
- werd het jubileum alsnog gevierd, met een goudkleurige glitterloper vanwege
het koninklijk bezoek. En met een groots gala, waar de bobo's en BN'ers veruit
in de minderheid waren. Oprichter Oscar Carré (1845-1911) zal het vanaf een
wolkje met goedkeuring hebben bekeken. Hij wilde immers dat Carré een theater
werd van iedereen.

Hoewel zijn liefde vooral bij het circus lag, was het Carré's doel om de beste
acts te laten optreden voor een zo groot en breed mogelijk publiek. En zowel dat
veelsoortige publiek als die `beste acts' waren gisteravond in Carré aanwezig
tijdens de grootse ode aan het jarige theater aan de Amstel, dat sinds het
eeuwfeest in 1987 het predicaat `koninklijk' draagt.

melancholiek

Natuurlijk werd er stilgestaan bij de tragische dood van Jeroen Willems.
Directeur Madeleine van der Zwaan blikte terug op die rampzalige avond in
december en Herman Finkers speelde de melancholieke pianoballad Daarboven in de
Hemel, die werd opgedragen aan de veel te vroeg overleden steracteur. Maar
verder stond het programma, met koningin Beatrix als meest prominente
toeschouwer, vooral in het teken van de geschiedenis van Carré, het erfgoed van
Oscar Carré en de liedjes van die andere koning van Carré, Toon Hermans. Vooral
de instrumentale versie van zijn liedje Dit is een plek om lief te hebben,
gespeeld door het alom aanwezige Metropole Orkest, was volkomen raak.

Er zijn boeken volgeschreven over de magie van het voormalige circustheater.
Vooral in de kleinkunstwereld geldt een optreden in Carré als een soort trofee,
een mijlpaal in je carrière. Voor de Youps van 't Hek, Pauls van Vliet en
Hermans van Veen van deze wereld is optreden in Carré inmiddels niets bijzonders
meer. Maar die allereerste keer op dat grote podium, liefdevol omarmd door het
publiek, dat zijn ze nooit vergeten. Niet voor niets lagen en Jos Brink en
Ramses Shaffy na hun dood opgebaard in het theater. Zo kon het publiek even
afscheid nemen.

Hoewel Carré zeker niet vies is van `moeilijke' dans en opera, heeft het
monumentale theater altijd en met liefde plaatsgeboden aan een André van
Duin-revue of een musical als De Jantjes. De avond van gisteren was een mooie
afspiegeling van waar Carré voor staat. Zo was er operazang van Karin Strobos en
speelde het Metropole Orkest een door Henny Vrienten gecomponeerde ode aan Oscar
Carré, maar waren er ook optredens van niet bepaald elitaire types als Marco
Borsato, met een fijngevoelige versie van Margherita, en was er ook een optreden
van René Froger (met de luid meegezongen klassieker Aan de Amsterdamse
grachten). Veel indruk maakte ook Claudia de Breij, die ontroerde met een
gevoelige uitvoering van haar succesnummer Mag ik dan bij jou.

revue

De aloude revue, het genre dat het theater groot heeft gemaakt, kwam aan bod
tijdens een speels nummer van Frank Sanders met veertien studenten van de Frank
Sanders Academie. Een ander genre dat Carré geen windeieren heeft gelegd, de
musical, passeerde de revue met optredens van Simone Kleinsma en gelegenheidsduo
Vera Mann en Paul van Vliet, dat met Sou dat nou niet salig zijn/Ik voel opeens
dat ik haar mis de musical My Fair Lady weer even in herinnering bracht. Een
avond waarbij je van kleinkunst via opera bij een musical belandt: het was Carré
ten voeten uit.

Oprichter Oscar Carré zal het vanaf een wolkje met goedkeuring hebben bekeken

koningin viert jubileum met BOBO'S, Bn'ers en DE gewone man

LOAD-DATE: 3 April 2013

LANGUAGE: DUTCH; NEDERLANDS

GRAPHIC: Koningin Beatrix arriveert bij Carré. Zij wordt ontvangen door
Madeleine van der Zwaan, algemeen directeur van het theater. Foto anp/robin
utrecht |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              83 of 114 DOCUMENTS



                              AD/Algemeen Dagblad

                             30 maart 2013 zaterdag

The PassionSpektakel elk jaar indrukwekkender

SECTION: Service; Blz. 24

LENGTH: 596 woorden


`Duizenden op de been voor The Passion' (AD 29-3). Het was weer een geweldige
gebeurtenis. Ik heb aan de buis gekluisterd gezeten voor dit grandioze spektakel
dat nog beter was dan de voorgaande jaren. Wat een superzangeres is Anita
Meijer. Groots in haar rol als Maria. Klasse.

J. Werdekker, Zoetermeer.

Volgende keer graag toch wat meer passie

`Duizenden op de been voor The Passion' (AD 29-3) Weken heb ik ernaar
uitgekeken. Meer dan 1,5 miljoen mensen volgden het verleden jaar op tv. Als
christen was ik blij dat het lijdensverhaal in The Passion werd verteld. Maar
wat een afgang was het. Jörgen Raymann die de verbindende teksten amateuristisch
uitsprak. De figuur van Jezus, slecht neergezet door René van Kooten. Een
uitzondering was Anita Meijer in de rol van Maria, zij acteerde zeer goed. Om
recht te doen aan het verhaal van de kruisiging moet het een volgende keer echt
beter, met meer `passion'.

M. de Winter, Noordgouwe.

Als regeren niet lukt, komen er verkiezingen

Diverse partijen willen een tussentijdse formatie omdat er met de huidige niet
te regeren valt (AD 28-3). Als er opnieuw geformeerd moet worden, dan wel graag
na nieuwe verkiezingen. Om buiten de kiezers om een nieuw kabinet samen te
stellen, is de ultieme minachting van de kiezer. Als je niet kunt regeren, stap
je op, maar schaf je niet de democratie af.

Martin van Raay, Culemborg.

Nieuwe formatie andere term voor samenzwering

`Roep om nieuwe formatie' (AD 28-3) Mooie term hoor: tussentijdse formatie. Het
is meer een achterbakse samenzwering om je zin te krijgen voor iets wat zowat
niemand wil.

Frans Bosman, Voorburg.

Gebruik spaargeld om hypotheek af te lossen

Briefschrijver Pluijmers maakte zich van de week zorgen om zijn spaarrekening en
zijn hypotheek bij een bank-crash. Dat is geheel onnodig. Los met uw spaargeld
de hypotheek zo veel mogelijk af en er zijn geen zorgen meer over uw spaargeld
en hypotheek. Het veiligste pensioen is een eigen huis zonder hypotheek.

Aart Slob, Hoornaar.

Belasting weet de kleine man wel altijd te vinden

Personeel van de Belastingdienst is bezorgd. Een verdachte aangifte die te veel
tijd kost om te behandelen, moeten ze laten liggen (AD 28-3). Dat kost de fiscus
miljarden. Maar Jan met de pet wordt niet ontzien. In de aangifte van 2010 had
ik per ongeluk - ik zit niet te wachten op een conflict met de fiscus - een
bedrag in een verkeerde rubriek ingevuld. Ik moest het mij ten onrechte
uitbetaalde bedrag van 63 euro terugbetalen. De lieden met hun ingewikkelde
belastingaangiften die in hun buitenverblijven in de zon zitten, lachen zich
waarschijnlijk te pletter als ze dit lezen. Zij hoeven zich geen zorgen te
maken, de fiscus heeft andere prioriteiten.

Geert van Voorn, Utrecht.

Fiscus mist miljarden en niemand doet iets

`Fiscus laat al jaren miljarden liggen' (AD 28-3). De woordvoerder van de
Belastingdienst geeft aan dat hij het betreffende rapport van Abvakabo FNV nog
niet kent. Maar begin 2012 werd in het AD al melding gemaakt van het feit dat
belastingambtenaren bij de bonden aan de bel trokken over de wantoestanden bij
de Belastingdienst. Van de 100 aangiftes zouden er maar 10 mogen worden
gecontroleerd. Ruim 4 miljard euro zou hierdoor niet worden geïnd. Ervan
uitgaande dat dit al vele jaren speelt, komt men al gauw in de richting van het
bedrag dat nu in dit land moet worden bezuinigd. Nu maar wachten op de eerste
reacties op de jaarlijks 1 miljard euro aan ten onrechte uitbetaalde declaraties
door de zorgverzekeraars, zoals eind 2011 al door deze krant werd gemeld. Het
topje van de `fraude'-ijsberg?

Clement Tipker, Lekkerkerk.

LOAD-DATE: 29 March 2013

LANGUAGE: DUTCH; NEDERLANDS

GRAPHIC: Zangeres Anita Meijer in de rol van Maria tijdens de uitvoering van The
Passion. foto anp |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              84 of 114 DOCUMENTS



                              AD/Algemeen Dagblad

                             27 maart 2013 woensdag

`Ik hoop dat inhuldiging alleen een féést wordt'

BYLINE: EEFJE OOMEN en AXEL VELDHUIJZEN

SECTION: Algemeen - Nieuwsdienst; Blz. 4

LENGTH: 1543 woorden


den haag VVD'er Fred de Graaf (63) maakte een historisch dieptepunt in de
koninklijke geschiedenis mee en is nu bij toeval de spil bij een nieuw
vorstelijk begin. In 2009 was hij burgemeester van Apeldoorn ten tijde van de
dramatische aanslag van Karst Tates. En nu - exact 4 jaar later - leidt hij als
voorzitter van de Eerste Kamer de feestelijke troonswisseling in de Nieuwe Kerk.



Eerste Kamervoorzitter De Graaf maakte aanslag Karst Tates mee en leidt nu de
troonswisseling

Sommigen zouden het een tweede kans noemen. Een herexamen. Misschien revanche.
Maar, nee. In zulke termen zal je de huidige voorzitter van de Eerste Kamer, die
de schokkende aanslag in Apeldoorn van dichtbij meemaakte, nooit over zijn rol
bij de inhuldiging horen praten. Na een korte aarzeling zegt Fred de Graaf er
dit over: `Mijn hoop is natuurlijk wel dat dit feest alles weer een beetje in
balans brengt'.

Hoe bedoelt u dat? Balans?

,,Ik heb in Apeldoorn zo'n koninklijk feest in het bestek van 1 dag van twee
totaal tegengestelde kanten meegemaakt. Een goede en een slechte. Het
enthousiasme waarmee we in Apeldoorn startten. Een prachtige dag, prachtig weer,
het publiek dat het fantastisch vond. De Koninklijke Familie eveneens. Ik zag al
uit naar het moment waarop ik kon vertellen dat alles geweldig verlopen was. En
toen, na die dramatische daad, kantelde alles. Zoiets verschrikkelijks. De
schok, het verdriet, de doden, de gewonden. De jarenlange nasleep voor mensen,
de nabestaanden. Dus natuurlijk hoop ik intens dat dit feest op 30 april alleen
féést zal zijn. Prachtig en waardig. Voor alle betrokkenen.''

Fred de Graaf - type gesoigneerde liberaal met beige trenchcoat, hoornen bril -
is wat je noemt een rasbestuurder. Driemaal was hij burgemeester, tweemaal
interim. Een man met twee lintjes, die de meeste vragen met een plechtige
speechstem beantwoordt. Behalve over de aanslag op de Koninklijke Familie. Dan
lopen zijn ogen vol. Hij kijkt naar het raam met uitzicht op de Hofvijver. ,,Het
is niet iets waar ik nog dagelijks over pieker. Dat niet. Het zit allemaal in
een vakje in mijn hoofd. Ik kan dat vakje open doen en die film weer voor me
zien, maar ik kan het vakje ook dicht laten. Ik weet nog dat een medewerkster in
Apeldoorn me 2 maanden na die gebeurtenis vroeg: `Meneer De Graaf, u bent nu
steeds met de nazorg voor anderen bezig, maar moet er niet iets voor u worden
geregeld?' Nee, vond ik. Ik had genoeg aan de zorg voor anderen. Dat is ook een
manier van verwerken. Voor mij althans.

,,Of dit alles me veranderd heeft, ik weet het niet. Misschien relativeer ik
meer. Als je zoiets hebt gezien, besef je eens te meer dat je niet alles in de
hand hebt. We hielden voor die dag rekening met 100 scenario's en scenario 101
geschiedde. Ja, daar voel ik me verantwoordelijk voor. Nog steeds. Niet
schuldig. De dader is schuldig. Maar ik voel me verantwoordelijk. Dat wás ik als
burgemeester ook.''

Het drama heeft zijn band met het koningshuis versterkt. ,,Ik was altijd al een
Oranjemens. Ik ben verscheidene malen door koningin Beatrix als burgemeester
benoemd en heb haar vaak mogen ontmoeten. Nog vaker zelfs toen ik in Apeldoorn
werkte, waar de Koninklijke Familie van oudsher veel mee heeft. Maar zo'n drama
samen zien, ondergaan: dat maakt de betrokkenheid heel groot.'' Natuurlijk
hebben de vorstin en hij er later nog over gesproken. Wat zij zei, of hij. Daar
wil hij het uit discretie niet over hebben. Alleen: ,,Sommige dingen deel je.
Ook zonder woorden.''

Op 30 april is de gigantische veiligheidsoperatie, enigszins tot zijn
opluchting, niet zijn directe verantwoordelijkheid. `De moeilijkste klus' is aan
Eberhard van der Laan, burgemeester van Amsterdam. Maar De Graaf geeft Van der
Laan wel `dingetjes' mee. ,,Af en toe schiet me wat te binnen, dan bel ik hem.
Over de mensen in de kerk bijvoorbeeld. Hoe kunnen die in geval van nood zo snel
mogelijk de kerk uit? Of over het gsm-verkeer. Ik weet nog hoe lastig dat in
Apeldoorn was. Ik zat naast de koningin in de bus, zag het allemaal gebeuren
maar kon maar één telefoontje plegen. Naar de locoburgemeester. Toen viel het
netwerk uit. En wat wil je? Zo'n 150.000 mensen gingen tegelijk bellen. Pas een
uur later, bij het crisiscentrum, kon ik weer contact maken. Zoiets mag in
Amsterdam nooit gebeuren.''

Bij de troonswisseling leidt De Graaf de ceremonie in de Amsterdamse Nieuwe
Kerk. Als voorzitter van de Verenigde Vergadering der Staten-Generaal zal hij
Willem-Alexander, die na de abdicatie van zijn moeder al koning is, de officiële
eed afnemen. Alle volksvertegenwoordigers uit het Koninkrijk der Nederlanden
worden vervolgens geacht om via De Graaf een eed aan de nieuwe koning af te
leggen.

De Graaf lijkt één maand voor de Grote Datum verre van gestrest, of hyper.
,,Vergaderen, vergaderen, vergaderen,'' vat hij zijn aandeel luchtig samen.
,,Knopen doorhakken.'' Opdat de ceremonie `zonder horten of stoten' verloopt.
,,Hoewel,'' vult hij snel aan, ,,de plechtigheid moet niet té gladjes zijn. Er
moet een mooie balans zijn tussen het officiële en het tranentrekkende.''

Tranentrekkend? Wanneer kan de Kleenex uit de doos?

,,Er zouden wel eens emotionele momenten bij kunnen zitten, toch? Het moment
waarop koning Willem-Alexander de eed aflegt. Of als hij het woord tot zijn
moeder richt, zoals koningin Beatrix in 1980 ook deed bij haar moeder Juliana.
Dat was toen ook emotioneel. Daar moet ruimte voor zijn. Het mag geen lange,
saaie vergadering worden.''

Besefte u toen de koningin haar aftreden bekendmaakte meteen: jippie, ik krijg
een historische rol?

Grijns. ,,Jippie. Dat past niet bij mijn leeftijd, hè? Ik dacht wel: verdikkie.
Het gebeurt. Ja. Dat besef dat zoiets maar eens in de pakweg 30 jaar voorvalt en
dat je dan net het geluk moet hebben om als Eerste Kamervoorzitter de Verenigde
Vergadering der Staten-Generaal te mogen leiden. Een once in a lifetime-kans. Ik
kreeg ook een weemoedig gevoel. Ik ben met mijn 63 toch van een generatie die
zegt: daar gaat de koningin. Mijn koningin. Het einde van een tijdperk.''

Ligt er na zo'n aankondiging een draaiboek?

,,Er is de afgelopen jaren wel wat voorbereid. Voor het geval dat. Maar niets
tot in details. Er lopen op het Binnenhof voor zover ik weet ook geen mensen
rond die het de vorige keer in 1980 hebben meegemaakt. Dus we moeten alles van A
tot Z in elkaar draaien. Dat kan in 3 maanden. Ik moet er niet aan denken dat we
er jaren mee bezig zouden zijn.''

Eigenlijk gaat het voor 30 april om hetzelfde soort gepuzzel als op Prinsjesdag.
Wie zit waar? Wat gebeurt wanneer? Wie moet er uitgenodigd? De Graaf dropt het
woord `ijzeren lijst'. Mensen die vanuit hun functie altijd voor een dergelijke
plechtigheid worden uitgenodigd. Kamerleden, ambassadeurs, Rijksministerraad,
Raad van State, burgemeesters van grote steden.

Daarnaast zijn er nog vele anderen die staan te popelen en De Graaf `wel weten
te vinden'. Met een lach: ,,Ja. Nu ben ik de gevierde man. En zo meteen de meest
verguisde als blijkt wie er niet in kunnen.'' De Graaf heeft zich sterk gemaakt
voor de aanwezigheid van zo'n 540 `gewone Nederlanders'. Met in totaal 2045
plekken in de kerk zijn dat er al zo'n 1000 minder dan vorige keer, vanwege
strengere veiligheidsvoorschriften. ,,Ik heb gezegd: de schaarse plekken gaan we
niet alleen met bobo's vullen. Dit is een feest voor alle Nederlanders.''

Sommige Kamerleden komen niet of leggen geen eed af.

Zijn gezicht betrekt. ,,Dat vind ik persoonlijk heel jammer. Omdat het voor
degene die het koningschap aanvaardt zeer plezierig is als hij 225 loyale
Kamerleden treft.''

Sommige komen niet omdat ze republikein zijn. Of omdat ze iets tegen het
koningshuis hebben. Zoals de Partij voor de Dieren tegen de jacht.

,,Dat van die jachtpraktijken is absolute onzin. Daar gaat het die dag toch
helemaal niet over? En dat principiële. Dat gaat ook niet op. Kamerleden hebben
bij de aanvaarding van hun Kamerlidmaatschap allang in het openbaar een eed aan,
onder andere, de vorst afgelegd. En dan zou je dat op 30 april opeens niet
willen? Dat is inconsequent. De Eerste en Tweede Kamer hebben nota bene zelf in
1992 bij wet vastgesteld dat deze eed zou worden afgelegd, unaniem. Ik vind:
Kamerleden - juist Kamerleden - horen zich aan de wetten te houden die ze zelf
instellen. Het is bovendien op de eerste plaats een ceremonieel gebeuren. De
koning betuigt aanhankelijkheid aan het volk en het volk via de Kamerleden aan
hem.''

Is dit een smet op zo'n dag?

,,Dan maakt u het te groot. Het is bovenal jammer. Ik vind wel dat de Kamerleden
die er iets op tegen hebben, niet naar de kerk zouden moeten komen. Maar wat kan
ik doen? Ik kan dat niet verbieden. Ik ga ze niet `bewerken'. Ik heb mijn
standpunt in een brief toegelicht.''

Hebben Willem-Alexander en Máxima zelf nog iets te zeggen over de dag van de
inhuldiging?

,,Niet over het verloop van de vergadering. Dat is bij wet geregeld. Maar wel
over hun eigen gasten. Wie zit waar? Naast wie? En over de sfeer in de kerk.
Over de muziek, de aankleding. Het podium. De bloemen. In welk boeket u de hand
van prinses Máxima gaat herkennen? Ha! Dat vertel ik niet. Maar ik raad iedereen
aan alles in de gaten te houden. U zult op 30 april ogen tekort komen.''

`Er moet bij inhuldiging ruimte zijn voor emotie'

`Wie eed niet wil afleggen, kan beter wegblijven'

LOAD-DATE: 26 March 2013

LANGUAGE: DUTCH; NEDERLANDS

GRAPHIC: De Graaf in de Eerste Kamer, voor het portret van koning Willem II. De
vorst bepaalde dat hij de leden na 1848 niet meer zelf benoemt. Foto Jacqueline
de Haas |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              85 of 114 DOCUMENTS



                              AD/Algemeen Dagblad

                             27 maart 2013 woensdag

Dijsselbloem: held of grote brokkenpiloot?

BYLINE: DAVID BREMMER

SECTION: Algemeen - Nieuwsdienst; Blz. 2

LENGTH: 758 woorden


den haag Een dikke onvoldoende krijgt minister Dijsselbloem van kritische
collega's en internationale zakenbladen als de Financial Times voor zijn eerste
klus als Eurogroep-baas: de redding van Cyprus. Maar gewone Nederlanders en
Europeanen zijn juist vol lof over de man die de banken de wacht aanzegde. ,,Hij
heeft mijn sympathie en staat moreel aan de goede kant.

`Gewone man' steunt voorzitter Eurogroep

Held of brokkenpiloot? De inkt van het 10 miljard euro grote noodplan voor
Cyprus is maandag nog niet droog als minister Dijsselbloem persbureau Reuters
vertelt dat de redding van Cyprus een model is voor toekomstige situaties.

Als de financiële wereld over hem heen valt en beurskoersen van banken kelderen,
nuanceert kersverse Eurogroep-baas Dijsselbloem zijn uitspraken meteen. Een
slecht teken voor elke politicus.

De internationale kritiek op zijn communicatie barst los: ,,Wat Dijsselbloem zei
was fout,  kapittelt Benoît Coeuré, directielid van de Europese Centrale Bank,
hem. De Engelstalige zakenpers is helemaal vernietigend over onze `mister Euro'.
,,Er is heimwee naar Dijsselbloems voorganger Jean-Claude Juncker,  stelt The
Economist. ,,En daar is heel wat voor nodig.

Het is niet de enige kritiek die Dijsselbloem de afgelopen 2 weken ontving:
eerder kreeg hij hoon voor het eerste reddingsplan waaraan gewone spaarders met
spaartegoeden tot 100.000 euro ook mee moesten betalen. En afgelopen weekend
namen EU-president Herman Van Rompuy en IMF-baas Christine Lagarde de
onderhandelingen met Cyprus persoonlijk over toen Dijsselbloem te hardhandig zou
onderhandelen met Cyprisch president Nikos Anastasiades.

De vraag is uiteraard: was het allemaal echt zo erg wat Dijsselbloem zei en
deed?

De beurzen zijn de afgelopen jaren turbulent en schrikken van iedere uitspraak
van een belangrijke politicus. Dat waait snel over. ,,Bovendien komt de
scherpste kritiek uit Groot-Brittannië,  stelt econoom en voormalig
staatssecretaris Willem Vermeend. ,,De Britten zijn gewoon anti-Europa.  De
Londense City is niet blij met toppolitici die zeggen dat banken niet te veel op
de overheid moeten rekenen. De kritiek dat de Eurogroep voor enorme onrust
zorgde, valt Dijsselbloem bovendien moeilijk persoonlijk aan te rekenen: dat was
een gezamenlijk besluit.

gewone man

Opvallend genoeg maalt de gewone man nauwelijks om Dijsselbloems uitspraken. Bij
radioprogramma http://Stand.nl kreeg de PvdA'er bijna unaniem waardering van
bellende luisteraars en ook in de internetpeiling steunt 56 procent van de
mensen hem. ,,Ondanks zijn onhandig optreden heeft hij mijn sympathie gewonnen.
Hij staat moreel aan de goede kant en dat maakt veel goed,  zegt luisteraar Auke
Huisman op de website. ,,Burgers snappen dat wel, de financiële wereld en
beleggers minder.  Volgens Renée van der Meer is Dijsselbloem onterecht
zondebok. ,,De europroblemen komen niet uit de lucht vallen.

De minister krijgt ook bijval van oud-minister van Financiën Onno Ruding, tevens
ex-topbankier bij Citibank. ,,Ik ben het wel eens met Dijsselbloems lijn dat
belastingbetalers er niet automatisch voor moeten opdraaien als een bank door
eigen wanbeleid in de problemen komt,  zegt Ruding. Volgens de CDA-coryfee zal
het met imagoschade wel meevallen.

Als er een les te leren valt, is het dat Dijsselbloem beter moet aanvoelen
wanneer hij zijn mening geeft, aldus Ruding. Nog verstandiger is luisteren naar
het advies van zijn voorganger Juncker: loop nooit vooruit op eurobesluiten. De
financiële markten schieten dan meteen in de stress. ,,Als zaken serieus worden,
moet je liegen,  zei de Luxemburger ooit fijntjes.

Tweede Kamer

In de Tweede Kamer, tijdens het Cyprus-debat gisteravond, herhaalde de oppositie
de kritiek uit de Angelsaksische media nog wel. ,,De minister had beter voor een
paar uur slaap kunnen kiezen dan voor een interview,  zei Wouter Koolmees (D66).
En het aanvankelijke besluit kleine spaarders te pakken `liet de geest uit de
fles' volgens het CDA. Maar het Duitse blad Der Spiegel vindt het te makkelijk
de schuld bij Dijsselbloem te leggen. De eigen minister Schäuble verdient ook
blaam, net als de andere euroministers, schrijft Der Spiegel.

Zelf nam Dijsselbloem gisteren niets terug van zijn uitspraken. ,,Het valt reuze
mee met alle onrust. Ik heb geen paniek op de beurs gezien vandaag.  Toch zal de
minister voortaan vast voorzichtiger opereren. Dijsselbloem staat bekend als een
intelligente politicus. Zijn gebrek aan internationale ervaring zal hij snel
bijspijkeren.

Luisteraar Auke Huisman

`Hij heeft mijn sympathie en staat aan de goed kant'

LOAD-DATE: 26 March 2013

LANGUAGE: DUTCH; NEDERLANDS

GRAPHIC: Minister Dijsselbloem krijgt in zijn functie als voorzitter van de
Eurogroep veel kritiek vanuit de bankwereld en de Britse financiële media. Foto
reuters |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              86 of 114 DOCUMENTS



                              AD/Algemeen Dagblad

                             25 maart 2013 maandag

Stormloop burgers op plaats bij inhuldiging

BYLINE: EEFJE OOMEN

SECTION: Algemeen - Nieuwsdienst; Blz. 1

LENGTH: 268 woorden


DEN HAAG Duizenden Nederlanders hebben zich de afgelopen weken bij het
Binnenhof, de provinciehuizen en gemeentekantoren aangemeld om de inhuldiging
van Willem-Alexander in de Nieuwe Kerk in Amsterdam bij te wonen. Onder andere
Noord-Brabant, Gelderland en Noord-Holland spreken van een `enorme
belangstelling'.

Geïnteresseerden hebben bestuurders niet alleen met brieven, telefoontjes en
e-mails bestookt, blijkt uit een rondvraag van deze krant. Ze gingen vaak op een
ludieke manier te werk. Sommigen zonden filmpjes van zichzelf in of stuurden
rechtstreeks sms'jes naar de commissaris van de koningin.

Een enkeling schreef zelfs zijn of haar complete levensverhaal op.

Inmiddels is de selectie grotendeels rond van de ruim vijfhonderd `gewone
burgers', die naast de officiële gasten een plek in de Nieuwe Kerk is gegund.
Inzenden heeft geen zin meer, benadrukt woordvoerder Gert Riphagen namens de
Staten-Generaal met klem. ,,Vóór je het weet, liggen er weer honderden
aanmeldingen.''

Volgens Riphagen is het gelukt om met de selectie `een heel goede
dwarsdoorsnede' te geven van de samenleving. Een aantal categorieën is nog wat
ondervertegenwoordigd, bijvoorbeeld oorlogsveteranen en jongeren. ,,Daar kijken
we dus nog naar.''

In de Nieuwe Kerk kunnen op 30 april ongeveer tweeduizend mensen de
inhuldigingsceremonie bijwonen: 500 tot 550 gewone burgers, zo'n 500 gasten van
de koninklijke familie en een kleine duizend politici en bestuurders. Onder hen
zijn de leden van de Tweede Kamer, Eerste Kamer en leden van de Staten van
Aruba, Curaçao en Sint-Maarten. >> P6

Duizenden willen naar ceremonie nieuwe koning

LOAD-DATE: 24 March 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              87 of 114 DOCUMENTS



                              AD/Algemeen Dagblad

                             25 maart 2013 maandag

Meer Hollanders dan Zeeuwen

SECTION: Algemeen - Nieuwsdienst; Blz. 6

LENGTH: 149 woorden


DEN HAAG Bij de selectie van de 500 `gewone Nederlanders' in de Nieuwe Kerk is
rekening gehouden met het aantal inwoners per provincie. Dus mogen de drukke
provincies Zuid-Holland en Noord-Holland de meeste mensen afvaardigen: elk 65.
En mogen de dunbevolkte provincies Zeeland en Flevoland het kleinste aantal
leveren: 25.

De meeste provincies kunnen prima met deze verdeling leven, behalve
Noord-Brabant.

Om te zeggen dat er ruzie over is, is volgens woordvoerder Arnoud Reijnen een
groot woord. ,,Laten we zeggen dat er enige discussie is.'' Brabant mag er 60
leveren, maar vindt dat het recht heeft op minstens één plek per Brabantse
gemeente: 67 in totaal. En wijst erop dat zo'n provincie als Flevoland er 25 mag
afvaardigen, verdeeld over slechts 6 gemeenten. Flevoland weet van de prins geen
kwaad. Woordvoerder Hans Broekhuizen: ,,Wie ontevreden is, moet zich maar tot
Den Haag wenden.''

LOAD-DATE: 24 March 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              88 of 114 DOCUMENTS



                              AD/Algemeen Dagblad

                             25 maart 2013 maandag

De inhuldiging, wie wil er niet bij zijn?

BYLINE: EEFJE OOMEN

SECTION: Algemeen - Nieuwsdienst; Blz. 6

LENGTH: 789 woorden


den haag Of de troonswisseling al een beetje leeft? Dat hoef je
provinciebestuurders niet meer te vragen. Die hadden hun handen de afgelopen
weken vol aan honderden aanmeldingen voor de 500 exclusieve plekken voor `gewone
Nederlanders' op 30 april in de Nieuwe Kerk. Aanmeldingen die op allerlei
manieren binnenstroomden.

Burgers smeken bij de overheid om uitnodiging voor de plechtigheid

Wie zou er op het moment dat Beatrix haar afscheid op tv aankondigde al aan
hebben gedacht om als `gewone Nederlander' een plaats te veroveren bij de
ceremonie in de Nieuwe Kerk in Amsterdam?

Dat was er dus in ieder geval één, vertelt woordvoerder Marcel de Jong van het
provinciehuis in het Friese Leeuwarden lachend. ,,We hadden de ochtend na de
speech van Beatrix al een heerschap aan de lijn dat informeerde of er ook
Friezen konden komen. Hij had die avond ervoor tegen zijn vrouw gezegd dat hij
zo graag bij de inhuldiging zou willen zijn. Zijn vrouw zei: `Zeg dat niet tegen
mij, bel het provinciehuis'.''

Toen Fred de Graaf als voorzitter van de Verenigde Vergadering van de
Staten-Generaal later op tv vertelde dat de provincies mensen konden voordragen,
ging het volgens De Jong helemaal los. ,,Mensen belden en mailden. Er kwam zelfs
een vrouw vanuit Dokkum persoonlijk een brief in het oranje afgeven.'' En John
Jorritsma, de Friese commissaris van de koningin, was plots ieders beste vriend.
,,Mensen gooiden verzoeken bij hem thuis in de brievenbus.''

De verhalen in de rest van het land zijn zo'n beetje hetzelfde. In Overijssel
moesten ze wel wat gniffelen om de bedel-sms'jes aan Ank Bijleveld, hun
commissaris van de koningin. En in Gelderland keken ze op van een `sollicitatie'
per film. Bij de Eerste Kamer kwam een bijzonder verzoek binnen van iemand die
al twee eerdere ceremonies (Beatrix in 1980 en Juliana in 1948) had meegemaakt
en `driemaal is scheepsrecht' prachtig zou vinden.

Al die belangstelling vinden ze in Friesland heel leuk. De Jong: ,,Het is toch
alsof je opeens bijzondere cadeautjes uit mag delen.''

Maar het is ook lastig, onderstrepen ze in Utrecht, Noord-Brabant en Gelderland.
Want wie moet je kiezen als je om `een representatieve afvaardiging' is gevraagd
van mannen, vrouwen, ouderen, jongeren, autochtonen en allochtonen? Woordvoerder
Eva de Vroome van de provincie Utrecht: ,,Want eigenlijk komt iedereen dan in
aanmerking.''

In sommige provincies, zoals Groningen, Flevoland en Noord-Holland, maakte de
commissaris van de koningin een keuze. In andere, zoals Limburg, Zeeland en
Noord-Brabant, vroegen de provinciebestuurders burgemeesters om een
voorselectie. Waarbij zo'n provincie als Drenthe dan ook weer rekening hield met
de grootte van gemeenten. De burgemeester van Assen mocht bijvoorbeeld meer
namen inleveren dan Coevorden. Overijssel hield op zijn beurt rekening met de
`tweedeling' in de regio. Het selecteerde 21 burgers uit Twente en 21 uit de
rest van de provincie.

Sommigen kozen nadrukkelijk geen bobo's, maar juist mensen die nauwelijks
opvallen. Derk Moor van Overijssel: ,,Burgers die zich belangeloos voor anderen
inzetten.'' Een burgemeester in Drenthe bedacht het volgende: ik pluk gewoon een
bewoner met de geboortedatum van Willem-Alexander en een met die van Máxima.
Clemens Cornielje, bestuurder in Gelderland, was beducht voor het verwijt van
`vriendjespolitiek'. Hij koos nadrukkelijk geen mensen uit zijn eigen netwerk en
geen inwoners die al eerder royalty ontmoetten.

Woordvoerder Gert Riphagen van de Staten-Generaal beaamt dat het voor de
provincies `best een puzzel' was, maar dat de lijst `prima' is uitgepakt. ,,De
provincies hebben het zeer consciëntieus gedaan. Er zitten mensen uit alle lagen
van de samenleving bij. En van alle leeftijden: van 12 tot 101 jaar.''

En voor wie zich afvraagt of de procedure wel zo democratisch of transparant is:
de vorige keer kwamen er niet eens provincies aan te pas. ,,We hebben het nu via
de provincies gedaan, omdat we daar op Prinsjesdag goede ervaringen mee hebben.
Dan mogen steeds andere provincies burgers afvaardigen.''

Bij de allereerste inhuldigingen in de 19de eeuw ging het trouwens totaal
anders, memoreert Rip-hagen. Toen dromden Oranjefans voor de poort samen om een
plaats op een van de kerkbanken te bemachtigen. ,,Een beetje als voor een
concert van Justin Bieber, ja.''

De vijfhonderd uitverkorenen krijgen een dezer dagen een bevestiging dat ze
geselecteerd zijn. Of ze zich uiteindelijk bij de Nieuwe Kerk mogen vervoegen,
hangt van het verplichte antecedentenonderzoek af. Pas als ze de screening door
zijn, zijn ze rond half april verzekerd van een plek in de
inhuldigingsgeschiedenis van de Oranjes. Nou ja, plekje.

Gert Riphagen

`Er zitten mensen

bij uit alle lagen. En van alle leeftijden: van 12 tot 101 jaar'

LOAD-DATE: 24 March 2013

LANGUAGE: DUTCH; NEDERLANDS

GRAPHIC: Jip van Groningen (14) mag als Miss Ganzenhoedster namens de gemeente
Coevorden naar de inhuldiging. | Foto vincent jannink | De kroon en scepter
spelen een | cruciale rol bij de inhuldiging. Foto anp |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              89 of 114 DOCUMENTS



                              AD/Algemeen Dagblad

                             20 maart 2013 woensdag

Cyprus bedelt nu bij Moskou

BYLINE: PEET VOGELS

SECTION: Algemeen - Nieuwsdienst; Blz. 3

LENGTH: 588 woorden


brussel Cyprus heeft de uitgestoken hand van Europa botweg geweigerd. Het
parlement van het eilandje vertikte het gisteren in te stemmen met een heffing
op de spaargelden. Tot opluchting van de duizenden demonstranten voor het
parlementsgebouw. Maar de vraag is: wat nu? Als Europa niet helpt, dreigt het
eiland failliet te gaan.

`Corrupt roversnest' koerst regelrecht af op faillissement

De reddingspoging van Cyprus dreigt op een totale chaos uit te lopen. Gisteren
leed de Cypriotische regering een ongekende nederlaag toen geen enkel
parlementslid voor de heffing stemde. Zonder een eigen bijdrage kan Cyprus naar
de 10 miljard euro steun uit Europa fluiten.

Onder de duizenden demonstranten die buiten voor het parlement stonden, heerste
een euforisch gevoel. `Cyprus is van het volk, onze stem is gehoord', riepen ze
massaal.

Maar het resultaat van de stemming is dat Cyprus nu serieus voor bankroet moet
vrezen. Het `nee' van het eiland zorgde gisteravond voor een golf van
verontwaardiging in Europa. Het is voor het eerst dat een euroland een
reddingsplan afwijst.

,,Ik denk niet dat onze vrienden van de eurogroep dit verwacht hadden,'' zei de
Cypriotische premier Anastasiades.

Dat klopt. Niemand weet nog wat nu te doen. Zonder eigen bijdrage van Cyprus
komt er geen hulp van Europa, en zonder hulp van Europa dreigt Cyprus ten onder
te gaan. Diverse landen pleitten gisteravond al voor een nieuwe vergadering van
de eurolanden om de nieuw ontstane situatie te bespreken.

Cyprus zelf kan zich in elk geval opmaken voor een paar dagen van chaos. De kans
dat de banken vandaag hun deuren weer openen, is nihil. Spaarders zouden wel gek
zijn als ze hun geld nu nog op een spaarrekening laten staan. De bankrun die zou
volgen als mensen hun geld massaal weghalen, zou de banken alsnog failliet laten
gaan.

Vliegtuig

De Britse regering nam gisteren al een opmerkelijk besluit dat de bizarre
situatie op het eiland illustreert: ze stuurde een vliegtuig met een miljoen
euro aan contanten naar Cyprus om de 3000 Britse militairen van geld te voorzien
als de banken op het eiland door hun geld heen raken.

De vraag is wie nu nog een oplossing kan bieden. De Cypriotische regering is al
hard op zoek naar geld. De minister van Financiën vloog gisteren naar Moskou om
te kijken of daar geld te halen is. Mogelijk is Rusland geïnteresseerd in het
gas voor de Cypriotische kust. Of de Russen zouden een grote Cypriotische bank
kunnen kopen.

Als dat niet lukt, is de enige kans voor Cyprus nog dat Europa alsnog de hand
over het hart strijkt. Maar die kans lijkt klein. Want hoewel een faillissement
van Cyprus bijzonder pijnlijk zou zijn voor het imago van Europa, is een redding
van het eiland niet noodzakelijk om de euro te redden. De economie van het land
is zó klein, dat een faillissement geen grote gevolgen zou hebben voor Europa of
het voortbestaan van de euro. De reacties van de financiële markten op de chaos
in Cyprus zijn dan ook tot nu toe gematigd. De angst dat de ondergang van Cyprus
tot besmetting van andere landen leidt, is allesbehalve groot.

Bovendien heeft Cyprus in Europa een behoorlijk imagoprobleem. Veel geld op het
eiland is afkomstig van duistere Russische zakenmannen en maffiosi.

,,Een corrupt roversnest,'' noemt Sweder van Wijnbergen, hoogleraar economie,
het eiland. Hij vindt het dan ook volkomen terecht dat Europa niet te hulp
schiet. ,,Waarom zou Jan Modaal in Nederland moeten opdraaien voor de redding
van Russische maffiabazen?''

Premier Anastasiades

`Dit hadden onze Europese vrienden niet verwacht'

LOAD-DATE: 19 March 2013

LANGUAGE: DUTCH; NEDERLANDS

GRAPHIC: De Cyprioten laten er geen misverstand over bestaan hoe zij denken over
de Europese `hulp'. Foto afp |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              90 of 114 DOCUMENTS



                              AD/Algemeen Dagblad

                             20 maart 2013 woensdag

Onorthodoxe advocate pakt succes

SECTION: Algemeen - Media; Blz. 29

LENGTH: 130 woorden


Danni Lowinski is een kapster van begin 30 die naast haar werk een opleiding tot
advocaat succesvol heeft afgerond. Alleen voldoet Danni allesbehalve aan het
stereotiepe beeld van een advocate. Door haar nogal volkse looks en brutale mond
raakt ze dan ook niet aan de bak bij de grote advocatenkantoren. Daarom besluit
ze een eigen `praktijk' te beginnen, midden in een winkelcentrum. Ze verleent de
gewone man juridische bijstand voor slechts één euro per minuut. De dramaserie
Danni Lowinski is Duits van oorsprong. Ook in België (VTM) deed de reeks goede
zaken. De Nederlandse versie van Danni Lowinski wordt geproduceerd door Talpa,
onder leiding van Will Koopman (Gooische Vrouwen) en moet na het succes van
Dokter Tinus de nieuwe SBS6-hit worden.

Danni Lowinski, 20.30 uur, SBS6

LOAD-DATE: 19 March 2013

LANGUAGE: DUTCH; NEDERLANDS

GRAPHIC: Marlijn Weerdenburg als Danni Lowinski. foto SBS |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              91 of 114 DOCUMENTS



                              AD/Algemeen Dagblad

                             19 maart 2013 dinsdag

`Spaarders laten betalen ondergraaft het hele systeem'

BYLINE: NATASJA DE GROOT

SECTION: Algemeen - Nieuwsdienst; Blz. 3

LENGTH: 479 woorden


rOTTERDAM Cyprus mag dan zijn gered, maar het plan om kleine spaarders mee te
laten betalen aan de redding kan wel eens het hele financiële stelsel in Europa
aan het wankelen brengen. Burgers van andere zwakke landen kunnen, uit vrees dat
hen hetzelfde lot wacht, besluiten hun rekening leeg te halen of een rekening in
het buitenland te openen.

Tot dit weekend was iedere EU-burger er zeker van dat zijn spaargeld tot 100.000
euro was gegarandeerd, al waren de financiële problemen in zijn land nog zo
groot. Die garantie zorgde voor rust onder de `gewone' burgers en diende om een
mogelijke bankrun te voorkomen.

Dit weekend werd daar een bom onder gelegd. De spaarders in Cyprus werden
geconfronteerd met een onverwachte spaardersheffing. De eilandstaat heeft
aangekondigd zijn spaarders met minder dan 100.000 euro een eenmalige taks op te
leggen. Aanvankelijk werd gesproken over een belasting van 6,75 procent, later
werd 3 procent genoemd. Over het reddingsplan en de hoogte van de heffing zal
waarschijnlijk vandaag worden gesproken in het Cypriotische parlement. De
maatregelen zijn noodzakelijk om het bijna failliete Cyprus van de ondergang te
redden.

Maar die streep door de spaardersgarantie, kan wel eens een precedent scheppen
voor alle zwakke landen, waarschuwen economen in koor. ,,Het
depositogarantiestelsel is in feite een verzekering tegen het omvallen van
banken. Deze garantie is een belangrijke pijler van ons financieel stelsel. Het
besluit om spaarders niet langer meer te ontzien, ondergraaft nu het hele
systeem,  reageert hoogleraar Sylvester Eijffinger.

Eerder gingen Griekenland, Spanje, Portugal en Ierland al aan het infuus, maar
in die landen bleven de inwoners met spaargeld tot 100.000 euro buiten schot.

Cyprus is economisch van veel minder groot belang dan andere probleemlanden.
Nederlandse banken hebben voor in totaal een kleine 2 miljard euro aan
vorderingen uitstaan op het noodlijdende Cyprus. Toch kunnen de gevolgen van de
redding van het eilandstaatje immens zijn, omdat het vertrouwen in het
banksysteem op het spel staat. In Europa wordt nauwlettend in de gaten gehouden
of ook Grieken, Italianen, Spanjaarden en Portugezen nu hun spaartegoeden gaan
opnemen uit vrees straks te moeten meebetalen aan de redding van hun land.

Volgens voorzitter Jeroen Dijsselbloem van de eurogroep is Cyprus een
uitzonderlijk geval en staat het depositogarantiestelsel nog steeds overeind.

Als spaarders in zwakke Europese landen massaal besluiten hun spaargeld weg te
halen, dan zijn de gevolgen van zo'n kapitaalvlucht niet te overzien, zegt
hoogleraar Financiën en Bankwezen Harald Benink. ,,Dit zal niet meteen vandaag
of deze week aan de orde zijn. Maar zal wel opspelen op het moment dat een
volgende crisis oplaait.'' Dat dit ook ons land zou kunnen gebeuren of ons land
zal treffen, ziet hij niet zo snel gebeuren. ,,We zijn een sterk land.

LOAD-DATE: 18 March 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              92 of 114 DOCUMENTS



                              AD/Algemeen Dagblad

                             19 maart 2013 dinsdag

Kleine spaarder op Cyprus wordt ontzien

SECTION: Algemeen - Nieuwsdienst; Blz. 1

LENGTH: 409 woorden


BRUSSEL De inkt van het reddingsplan voor Cyprus is nog niet droog of het wordt
al aangepast. De afgesproken heffing op alle Cypriotische banktegoeden vormde
zo'n bedreiging voor de hele eurozone, dat nu is besloten de kleine spaarders te
ontzien. FRANS BOOGAARD

nu al aanpassing europees reddingsplan

Het parlement van Cyprus stelde gisteren de stemming over het plan opnieuw uit,
de banken van het eilandstaatje blijven vandaag en morgen nog dicht. Ondertussen
werkt de regering aan een bescheiden aanpassing. De heffing op spaartegoeden
blijft, maar er komt meer ruimte voor Cyprus om de hoogte van deze belasting
vast te stellen, aldus de eurogroep gisteravond na een in paniek ingelaste
telefonische vergadering. Maar de opbrengst, 5,8 miljard euro, moet gelijk
blijven. En daarmee blijft een feit dat regeringen, in strijd met de eigen
beloften, aan de spaartegoeden van burgers komen.

Nota bene Jeroen Dijsselbloems voorganger als voorzitter van de eurogroep, de
Luxemburgse premier Jean-Claude Juncker, waarschuwde hier al voor: een verlies
van vertrouwen. De ingreep beperken tot de vette bankrekeningen (boven een ton)
was beter geweest, oordeelde hij meteen al.

,,Het lijkt alsof de Europeanen in neonletters in het Grieks en Italiaans
schrijven dat het tijd is om een bankrun te doen,'' meent de Amerikaanse winnaar
van de Nobelprijs voor de Economie Paul Krugman. ,,Deze quasi-onteigening van
spaartegoeden brengt niet alleen het bankensysteem in Cyprus in gevaar, maar is
een bedreiging voor het financiële systeem in de hele eurozone,'' zei de Duitse
topeconoom Peter Bofinger.

De vernietigende kritiek op de manier waarop de eurogroep Cyprus dacht te
redden, draait uit op een potje zwartepieten, waarin plotseling niemand meer de
verantwoordelijkheid neemt voor het besluit om spaarders te laten meebetalen aan
de redding van het eilandstaatje.

Cyprus wilde dit zelf, zeggen betrokkenen bij het overleg van vrijdagnacht.
Zoals de Duitse minister Wolfgang Schäuble: ,,Zij wilden niet dat de banken
zouden meebetalen en besloten tot deze oplossing.  Volgens Schäuble was de greep
in de portemonnee van de gewone burger niet nodig geweest: ,,Wij hadden de
spaargarantie tot een ton natúúrlijk gerespecteerd.

De Europese aandelenbeurzen waren gisteren de hele dag in de ban van het besluit
om spaarders mee te laten betalen. Vooral financiële fondsen moesten het
ontgelden. De waarde van de euro daalde tot het laagste punt sinds begin dit
jaar. >> P2

LOAD-DATE: 18 March 2013

LANGUAGE: DUTCH; NEDERLANDS

GRAPHIC: Cyprioten maken in Nicosia duidelijk dat zij tegen de spaarbelasting
zijn. Foto AFP |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              93 of 114 DOCUMENTS



                              AD/Algemeen Dagblad

                             19 maart 2013 dinsdag

Niets mis met deze vorm van controle

SECTION: Service; Blz. 20

LENGTH: 196 woorden


De Tweede Kamer is bezorgd om de schending van privacy door de inzet van drones
(AD 18-3). Dat begrijp ik niet. Mensen die niets verkeerd doen, hebben niets te
vrezen van deze onbemande vliegtuigjes. Dus wie beschermen we als dit niet mag?
Juist, de criminelen. Deze mensen verdienen geen privacy, die moeten opgepakt
worden. De gewone burger is de dupe als we de inzet van drones verbieden.

N. de Kwant, Rotterdam.

Stasi-methodes

Als drones inderdaad, zoals politie en justitie beweren, effectieve wapens zijn
in de bestrijding van criminaliteit, waarom neemt het aantal inbraken en
roofovervallen dan zo explosief toe? Waarom wordt slechts 12 procent van alle
inbraken opgelost? Of worden drones, evenals laserguns en radar, vooral gebruikt
tegen gewone burgers om nog meer onzinboetes te kunnen uitdelen? Het is
bedenkelijk om oorlogswapens tegen de eigen burgers in te zetten. Dit begint te
lijken op een begluur-regime zoals de DDR had met de Stasi.

J. van den Berg, Haastrecht.

Wie zijn dit?

De stichting Privacy First verleent met het verzet tegen de inzet van drones de
misdaad een grote dienst. Wie zijn deze lieden eigenlijk en namens wie werken
ze?

G. Bik, Delft.

inzet drones

LOAD-DATE: 18 March 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              94 of 114 DOCUMENTS



                              AD/Algemeen Dagblad

                             9 maart 2013 zaterdag

Niet te missen

SECTION: Digi; Blz. 2

LENGTH: 261 woorden


Terug naar het ruige land van Auke Hulst

Journalist, schrijver en muzikant Auke Hulst wandelt met Sander de Kramer terug
naar zijn moeilijke jeugd. Het verlies van zijn vader op jonge leeftijd, het
grillige gedrag van zijn moeder daarna, de schaarse sociale contacten op het
afgelegen Groningse platteland, Hulst heeft het er altijd lastig mee gehad, zo
blijkt in De wandeling. Tegelijkertijd beseft hij het gebrek aan ouderlijk gezag
zijn creatieve ontwikkeling heeft versneld.

Ô ZATERDAG 18.30 UUR, NED. 2

Voor U Majesteit in Langs de Leeuw

Op de bekendmaking van haar aftreden ontving koningin Beatrix een stortvloed aan
lofuitingen van politici, journalisten en BN'ers. De gewone Nederlander bleef
evenwel buiten beeld. Paul de Leeuw doet daar nu wat aan door iedereen de
gelegenheid te bieden iets te zeggen, te zingen of te schenken in de nieuwe
rubriek Voor U Majesteit in zijn programma Laat de Leeuw, dat vanaf vanavond ook
op televisie een `nastoot' heeft: Langer De Leeuw, aanvang 00.10 uur.

Ô ZATERDAG 20.25 UUR, NED. 1

Geert Mak over 125 jaar Concertgebouw

Het Concertgebouw bestaat 125 jaar. Ter gelegenheid van dat bijzondere jubileum
door schrijver en historicus Geert Mak in de geschiedenis van de wereldberoemde
Amsterdamse muziektempel. In Kunststof TV brengt hij verslag van zijn
bevindingen uit. Ook te gast zijn Nelleke Noordervliet als schrijfster van het
Boekenweekessay De leeuw en zijn hemd en Jan Brokken naar aanleiding van het
enorme succes van zijn boek De vergelding over een dorp (zijn eigen Rhoon) in
tijden van oorlog.

Ô ZONDAG 18.05 UUR, NED. 2

LOAD-DATE: 8 March 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              95 of 114 DOCUMENTS



                              AD/Algemeen Dagblad

                             2 maart 2013 zaterdag

Respect voor paus is op niets gebaseerd

SECTION: Service; Blz. 25

LENGTH: 766 woorden


`Paus Benedictus XVI trekt zich terug' (AD 1-3). De Jan Klaassen van de grootste
poppenkast ter wereld geeft er de brui aan. Onze wereldleiders overladen de man
met complimenten. Angela Merkel maakt het wel heel bont als zij zegt dat ze het
grootste respect heeft voor de belangrijkste spiritueel denker van deze tijd.
Dit bevestigt de ongeloofwaardigheid van al deze dames en heren. Ze bezorgen de
paus een status die nergens op gebaseerd is. Ik kan me niet aan de indruk
onttrekken dat sommigen wel beter weten, maar het niet durven te uiten.

K.G. Kooijman, Dordrecht.

Belastingdienst vult in, ik ben verantwoordelijk

Mooi initiatief, de tevoren al ingevulde aangifte inkomstenbelasting (AD 27-2).
Bij de Belastingdienst werken immers de experts die over alle relevante
informatie beschikken. Het valt me wel tegen dat de Belastingdienst zegt dat ik
zelf verantwoordelijk blijf voor de door hen ingevulde aangifte. Alsof mijn
garage na het uitvoeren van een grote beurt en de apk-keuring zegt dat ik alles
nog even moet nalopen omdat ik zelf verantwoordelijk ben voor mijn auto.

C. van de Wetering, Reeuwijk.

Stickertje is goedkoper dan nieuwe brievenbus

PostNL erkent dat de reorganisatie waarbij de postbode moest verdwijnen, fout
was (AD 26-2). Maar er ging meer fout. Alle rode brievenbussen met het TNT-logo
zijn vervangen door oranje exemplaren met een PostNL-sticker. Die bussen stonden
er net en waren in prima staat. Een nieuwe sticker was voldoende geweest.
Kennelijk is het makkelijker om postzegels duurder te maken dan efficiënt te
werken.

R. de Bruijn, Den Haag.

Schrappen guldenzegels: dit riekt naar oplichting

Met het schrappen van de guldenpostzegel overtreedt PostNL mogelijk de wet.
Iedereen die zo'n zegel heeft gekocht heeft een vooruitbetaling gedaan voor een
nog te leveren dienst: het bezorgen van een poststuk. De zegels zijn voor een
onbepaalde gebruiks-einddatum gekocht. PostNL moet particulieren ruim de tijd
geven de guldenzegels om te wisselen voor eurozegels. Anders gaat dit lijken op
oplichting.

Aad Lupker, Den Hoorn.

Poch is slachtoffer van meten met twee maten

Algemeen wordt aangenomen dat het beschaafde Nederland niet met twee maten meet
als het om mensenrechten gaat. In het geval van Poch en Zorreguieta blijkt het
tegendeel waar. Zorreguieta behoorde tot de beleidsmakers in Argentinië, Poch
tot de uitvoerders. Beiden maakten zich schuldig aan dezelfde feiten. Dient
Zorreguieta als beleidsmaker dan niet eerder te worden aangesproken dan Poch?
Zorreguieta krijgt dankzij zijn contacten de kans om zijn handen in onschuld te
wassen. Poch wordt het leven onmogelijk gemaakt. Hij vraagt Nederland om hulp,
maar waar blijven we? Het is duidelijk dat de man met de grootste beurs en de
juiste contacten het altijd wint en misschien nog koninklijk wordt ontvangen
ook. Beschamend.

Anna Hermans, Leersum.

Gewone man zag onheil één Europa aankomen

De `gewone' man zag al jaren geleden de nadelen van één Europa. Mensen uit
armere lidstaten gaan in de rijkere landen voor minder geld aan de slag dan de
lokale bevolking. Die laatste wordt geplaagd door werkloosheid. Jaren terug was
al duidelijk dat wij moesten meebetalen aan het financiële wanbeleid van met
name de zuidelijke landen. De `gewone man' zag ook dat de vele moeilijk
inpasbare immigranten ons veel geld zouden gaan kosten, los van alle andere
problemen die deze immigratie met zich meebrengt. Dit alles kost ons enorm veel
geld en leidt tot bezuinigingen. De EEG bracht ons voordeel. Het huidige Europa
met de euro is een mislukking.

John Mac-Lean, Hellevoetsluis.

Geen behoefte aan stromen gelukzoekers

`Grens blijft dicht voor Kroaten', meldt het AD. Een Duits parlementslid uitte
onlangs zijn bezorgdheid over de toegenomen immigratie van (kans)arme Roemenen.
Afgelopen jaar woonden er in Duitsland meer dan 200.000. Dat aantal zal volgend
jaar fors toenemen wanneer deze mensen zonder werkvergunning in westerse
Europese lidstaten mogen werken. Ik hoop dat minister Asscher vroegtijdig actie
zal ondernemen, zodat Roemenen en andere voormalige Oostblokkers alleen in
Nederland mogen werken als zij daarvoor de vereiste vergunning hebben. Nog meer
economische gelukzoekers hebben we in Nederland echt niet nodig.

Harry de Jong, Zeewolde.

Fraaie fotomontage van Marianne Vos

Mijn complimenten aan beeldredacteur Marcel Wagenaar voor de prachtige
fotomontage van wielrenster Marianne Vos die de mannen verslaat (AD 28-2). Ik
herken hierin de finish van de vijfde etappe van de Tour de France op 6 juli
2011. Het mooiste vind ik nog de grote gelijkenis in lichaamstaal tussen Vos en
Gilbert.

J. van Waert, Utrecht.

LOAD-DATE: 1 March 2013

LANGUAGE: DUTCH; NEDERLANDS

GRAPHIC: Onzin die nieuwe brievenbussen, een nieuwe sticker was voldoende
geweest. foto anp |

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              96 of 114 DOCUMENTS



                              AD/Algemeen Dagblad

                           23 februari 2013 zaterdag

geld&RECHT

SECTION: Bijlagen - Weekeinde; Blz. 21

LENGTH: 583 woorden


Jaap Roelants beantwoordt lezersvragen op het gebied van geld en recht. Hebt u
een vraag, mail deze dan naar uwgeld@ad.nl

Nog minder pensioen

In uw krant stond begin januari dat Jan Modaal er met de nieuwe belastingen iets
op vooruit zou gaan. Ik heb per maand  2700 bruto prepensioen. Dat was netto
1733. Maar dit jaar is er nog eens 79 euro netto vanaf. Dat is 5 procent minder.
Hoe kan dat? Vanmorgen heb ik het pensioenfonds gebeld. De telefoniste zei: daar
moet je voor bij Rutte zijn en hing op. Nu weet ik nog niks.

Hoe onbeschoft ook, de telefoniste heeft wel gelijk. Veel gepensioneerden hebben
vorige maand met verbazing naar hun loonstrookje gekeken. Dat komt doordat dit
jaar de loonheffing in de eerste schijf fors is verhoogd, van 15,1 naar 19,1
procent. Volgens de Pensioenfederatie scheelt dat bij een maandelijkse bruto
pensioenuitkering van 500 euro, netto circa 20 euro per maand. Bij een
aanvullend pensioen van 1000 euro loopt dat verschil op tot bijna 40 euro. Een
maatregel die als een dief in de nacht gekomen is. Voor mensen met een
prepensioen geldt een soortgelijk verhaal. De verlaging komt bij de verlagingen
die tientallen pensioenfondsen per 1 april doorvoeren omdat hun financiële
positie dit vereist.

Het ziet ernaar uit dat vooral mensen die in de metaal gewerkt hebben, de dupe
worden. Zij worden mogelijk met 5 procent gekort. Het ambtenarenpensioen van ABP
gaat mogelijk een half procent omlaag.

Maakt koper de boiler duur?

Onze dochter had eind vorig jaar een lekkende boiler en heeft bij Energiewacht
een nieuwe boiler van 80 liter geleased, voor  25,10 per maand, vijf jaar lang.
Toen ze eind december belde voor een offerte, was dat bedrag  20,80 per maand.
Dat de prijs een paar dagen later, in januari, ineens met bijna 20 procent
omhoog geschoten was, zou komen door de stijgende prijs van koper. Klopt dat?

Uw dochter heeft het dure voorstel geaccepteerd. Dat kan ze niet meer
terugdraaien. Dat de verhoging te maken heeft met de prijsstijging van koper,
valt in de categorie `onwetenden kunnen we alles wijsmaken.' Het binnenwerk van
een boiler bestaat soms uit koper, maar dat kost 6 euro per kilo. Die prijs is
de laatste tijd behoorlijk opgelopen. Maar de prijsstijging kan nooit zo zwaar
wegen op de maandelijkse leaseprijs. Het leasen of huren van een nieuwe cv-ketel
of boiler lijkt aantrekkelijk. Je betaalt daarvoor een relatief klein bedrag per
maand. Maar als je er het geld voor hebt, kun je er beter een kopen en direct
afrekenen. Aardige boilers van 80 liter krijg je al voor 500 tot 800 euro. Nu
betaalt uw dochter alles bij elkaar 1500 euro. Natuurlijk zit daar gratis
service in. Maar bij een gekochte boiler, krijg je drie tot vijf jaar garantie.
Bovendien, wat kan er kapot aan een nieuwe boiler? Met al dat koper.

Chiropracter tientje duurder

Wij komen met regelmaat bij de chiropracter. We hebben nooit iets van btw op de
rekening gezien. En nu ineens moeten we  10 meer betalen dan voorheen. Dat zou
dan voor de hogere btw zijn. Klopt dat?

Alle alternatieve genezers moeten sinds 1 januari inderdaad 21 procent btw
heffen en afdragen. Erkende zorgverleners, die in het BIG-register staan, hoeven
geen btw te rekenen. Chiropraxie hoort daar echter niet bij. Het wordt gezien
als een alternatieve (niet-wetenschappelijke) geneeswijze.

Chiropracters behandelen het bewegingsapparaat in relatie tot het zenuwstelsel.
Er is in Nederland geen opleiding voor. Wel zijn er twee beroepsverenigingen,
die een (buitenlandse) opleiding verplicht stellen.

LOAD-DATE: 22 February 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2013 AD NieuwsMedia BV
                              All Rights Reserved

                              97 of 114 DOCUMENTS



                              AD/Algemeen Dagblad

                            22 februari 2013 vrijdag

Lieve Hugo,

SECTION: Algemeen - Nieuwsdienst; Blz. 17

LENGTH: 398 woorden


Elke woensdag en vrijdag schrijven Iris Koppe, auteur van De man met de schaar,
en Hugo elkaar.

`Probleem is wel dat de prijs voor een bio-prostituee flink zal stijgen'

Ja, ik heb Myrthe Hilkens deze week gevolgd. Maar voor ik inhoudelijk op haar
standpunten inga, vraag ik me af: waarom is zo'n PvdA-vrouw opeens op werkbezoek
in Zweden?

Ik volg nu The Bridge en deze serie speelt zich zowel in Denemarken als in
Zweden af. Spannend, Hugo, niet te geloven. Volgens mij heeft die Hilkens ook
een Scandinavië-verslaving. Je ziet het aan haar ogen. Zelf dacht ik dat ik van
de Deense series genezen was, maar ik heb een paar weken geleden een keiharde
terugval gehad. Ik was lekker aan mezelf aan het werken, prima in balans, en
toen opeens viel ik in een oud patroon. Voor het ontbijt een Deense serie,
tijdens het werk eentje op de achtergrond en soms 's nachts, als ik niet kon
slapen. Voor ik het wist antwoordde ik in de Albert Heijn weer met `Tak' en deed
ik de lichten thuis niet meer aan. Zoals je weet zit in Denemarken iedereen
altijd in het donker. Ik moest cold turkey: angstvallig vermeed ik alles wat uit
Scandinavië kwam. Ik wilde in eerste instantie dus ook wegzappen toen Hilkens
bij Pauw & Witteman over haar Zweedse werkbezoek begon.

Haar initiatief om te kijken of prostitutie strafbaar kan worden gesteld is
natuurlijk mooi, maar ook onzinnig. Het valt niet uit te roeien, zo veel is wel
duidelijk. Ik pleit al tijden voor bio-prostitutie. Oftewel, verantwoord
hoereren. Vrije-uitloopdames. Kunnen ze daar in Zweden niet mee beginnen om te
kijken of het werkt? Ik weet dat bordelen hier in Nederland vergunningen moeten
hebben, maar waarom wordt dat niet wat uitgebreid? Met voorwaarden dat de
vrouwen een niet al te slechte jeugd hebben gehad, niet in geldnood zitten en
vrijwillig voor dit vak hebben gekozen. Zo kan het een gerespecteerd ambacht
worden. De bordelen krijgen een keurmerk zodat je zeker weet dat je niet bij een
getraumatiseerd Bulgaars geval in bed stapt. Zwartwerkers - en bezoekers van
zwartwerkers - ondertussen keihard aanpakken. Probleem is wel dat het aanbod
gigantisch zal slinken en de prijs voor een bio-prostituee flink zal stijgen.
Misschien kan een en ander gesubsidieerd worden, zodat een wip betaalbaar blijft
voor de gewone man? Laat ik hier nog even duidelijk vermelden dat ik ook voor
vrije-uitloopheren ben. Liefst uit Denemarken.

Iris

LOAD-DATE: 21 February 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2013 AD NieuwsMedia BV
                              All Rights Reserved

                              98 of 114 DOCUMENTS



                              AD/Algemeen Dagblad

                           16 februari 2013 zaterdag

Jan Mulder? Domme

SECTION: Algemeen Dagblad - Service; Blz. 25

LENGTH: 754 woorden


Groningers genoeg

Ik ben het volledig eens met briefschrijver Delreu die ons wil verlossen van Jan
Mulder (Brieven 14-2). Van zo'n intelligente schrijver verwacht je toch normale
antwoorden? Hij zet ons Groningers voor schut met zijn domme praat. Haal hem van
de buis. Als ze bij DWDD of Studio Voetbal een domme Groninger nodig hebben, kom
ik wel langs. Veel goedkoper. Iedereen heeft een mening, maar op de buis dien je
die netjes te verwoorden.

M. van der Haak, Boerakker.

Laten we banken

zelf gaan bijsturen

`Banken investeren in producenten van kernwapens' (AD 14-2). Het is te gek voor
woorden dat ABN Amro, Aegon, Delta Lloyd, ING, Rabobank, SNS Reaal en Van
Lanschot 1,5 miljard euro investeren in deze producenten. Nota bene Gerrit Zalm
van ABN Amro, een van onze staatsbanken, roept de pensioenfondsen op meer dan 5
procent van hun vermogen in Nederland te beleggen. En de banken dan? Ik roep
rekeninghouders op om te eisen dat deze verwerpelijke beleggingen worden
gestaakt. Laat banken zich op de Nederlandse markt richten.

R. Swagerman, Joure.

Op naar schuilcafés

om te kunnen roken

`Vrees voor juridisch circus rond rookverbod' (AD 13-2). Ik ben blij dat er
tegenwoordig niet meer overal mag worden gerookt. Het gaat echter te ver om ook
in kleine cafés een rookverbod in te stellen. Door omstandigheden zijn in de
gouden eeuw schuilkerken ontstaan. Grote kans dat er door de anti-rookperikelen
in de 21ste eeuw schuilcafés gaan ontstaan.

M. Eppink, Doorn.

Tonke Dragt zegt niets over onvoltooid tweeluik

Met grote interesse las ik het artikel `Heerlijk dat ik nog steeds zo goed word
gelezen' met Tonke Dragt (AD 11-2). Zij is voor mij de beste Nederlandse
schrijfster aller tijden. Tegelijkertijd was ik hevig teleurgesteld. Geen
handtekeningen, slechts een paar minuten voor drie vragen en geen enkele
opmerking over haar beloofde tweede deel van Zeeën van Tijd. Daar wacht ik al 21
jaar op.

Thijs Schipper, Middelburg.

Postbode mocht brief niet vouwen van Dragt

In het artikel met Tonke Dragt staat dat ze geen handtekeningen geeft en niet
signeert. Als kind van 12 las ik De Zevensprong en vond het geweldig. Ik heb
haar toen een brief geschreven en bewaar voor in het boek nog steeds de
handgeschreven envelop van 30 jaar geleden met het antwoord van Tonke Dragt: een
proefdrukillustratie voor het boek, met een krabbel van de schrijfster zelf. Op
de envelop schreef ze: `Lieve postbode, niet vouwen svp'. Dat maakte grote
indruk op mij. Hierbij kan ik de schrijfster alsnog bedanken voor de moeite die
ze toen wel degelijk heeft genomen. Mijn zoon is bijna zover dat hij het boek
kan lezen.

Linda Zuidgeest-Haaring, Honselersdijk.

Maxi-luiers voor

onze bejaarden

In verzorgingshuizen moeten mensen luiers aan die 3 liter vocht opvangen. Bedenk
hoe het voelt om met drie pakken appelsap tussen je benen rond te lopen. Waarom
verkopen we niet alle kunst die in depots ligt opgeslagen om de opbrengst aan
levende mensen te besteden?

L. Engelman, Linschoten.

Marokkanen begrijpen

belang Cito-toets niet

Het moet me als oud-docent technisch onderwijs van het hart dat ons
onderwijsbestel bijzonder ongunstig is voor jonge Marokkanen, om wie zo veel te
doen is. Het leidende principe is nog steeds dat iedereen de gelegenheid moet
krijgen om hogerop te komen. Voor groepen allochtonen en diegenen die van huis
uit niet meekrijgen zo hoog mogelijk in de Cito-toets te scoren, komt dat neer
op vmbo. Daar ploeteren zij op algemene vakjes. Het is niet helder wat ermee
valt te bereiken. Dat wordt hun van huis uit ook niet duidelijk gemaakt. De
neiging wordt daardoor versterkt om schoolverlater te worden. Zo ontstaan
probleemgroepen. Het onderwijsbeleid zou zo moeten zijn dat iedereen een vak
leert, waarmee hij zich een plek in de samenleving verwerft.

K. van der Torren, Dordrecht.

Is Bram Bakker bang

een grijze muis te zijn?

`Ze heeft geen probleem met mijn varaan' (AD 9-2). Eva Jinek en bioloog Freek
Vonk hebben het leuk. Merkwaardig dat psychiater Bram Bakker over dit
onbenullige voorval een mening meent te moeten geven. Steeds vaker is hij op
televisie om over onbelangrijke zaken te praten. Is Bakker bang dat hij een
grijze muis is?

Marius van Rheenen, Voorthuizen.

Hoopvol vooruitzicht

Jan Modaal wordt tot op het bot

uitgekleed, de miljarden van het ABP zijn gestolen, twee systeembanken zijn
genaast. Nu wordt het vermogen van woningcorporaties afgeroomd. De megalomane
grijpgraaiers, die zich onze herders noemen, rest niets anders dan van de rijken
te gaan stelen. Is dat geen hoopvol vooruitzicht?

L.M. Toxopeus, Den Haag.

LOAD-DATE: 15 February 2013

LANGUAGE: DUTCH; NEDERLANDS

GRAPHIC: Schrijfster Tonke Dragt is opgehouden met handtekeningen uitdelen. foto
Evert-Jan Daniels |

PUBLICATION-TYPE: Krant

JOURNAL-CODE: ADNL


                        Copyright 2013 AD NieuwsMedia BV
                              All Rights Reserved

                              99 of 114 DOCUMENTS



                              AD/Algemeen Dagblad

                           14 februari 2013 donderdag

Suske en wiske zijn springlevend

BYLINE: GUDO TIENHOOVEN

SECTION: Algemeen Dagblad - Cultuur; Blz. 28

LENGTH: 868 woorden


De geestelijk vader van Suske en Wiske mag dan bijna een kwarteeuw geleden zijn
overleden, liefhebbers vieren dat de creaties van Willy Vandersteen nog altijd
springlevend zijn. Morgen is de honderdste geboortedag van de geliefde
striptekenaar.

,,Kuifje was mij altijd te droog en had veel te veel tekst. Suske en Wiske waren
kleurrijk, maf en avontuurlijk. En dat is nog steeds zo.'' In zijn tienerjaren
werd Marco Luc uit Gouda verliefd op de stripfiguren van Willy Vandersteen. De
Rode Ridder, Robert en Bertrand en vooral `Sus en Wis', zoals Marco zijn grote
helden steevast noemt met bekende stripavonturen als De Duistere Diamant, De
Kleppende Klipper en Bibbergoud.

Luc is inmiddels 49, lid van De Fameuze Fanclub (met ruim 2200 leden!) en zijn
zolderruimte is `met de liefdevolle zegen van mijn vrouw' compleet volgebouwd
met alles wat de van oorsprong Antwerpse tekenaar achterliet.

Bijna alles dan. Hij heeft nu 4500 Suske en Wiske-albums en duizenden exemplaren
van andere series. ,,Mijn verzameling is inmiddels tonnen waard. Het is een
hobby die meer en meer een vloek wordt. Ik wil alles compleet hebben en dat kan
gewoon niet. Er is altijd nog een herdruk die ergens moet rondzwerven.''

Luc is niet zo fanatiek dat hij morgen, op de honderdste geboortedag van
Vandersteen (de striptekenaar overleed in 1990), een speciaal gedenkmoment
inlast. ,,Vandersteen zit toch al elke seconde van de dag in mijn hart. Hergé
nam Kuifje mee in zijn graf, Willy wilde zijn kindjes laten leven. Het gaat
gewoon door!''

Studio Vandersteen maakt nog altijd vier of vijf Suske en Wiske-albums per jaar.
Marco Luc moet wel toegeven dat de avonturen van het tweetal, de dwaze Lambik,
de ruwe bolster blanke pit Jerom en de opvliegende, tengere Sidonia niet meer zo
opzwepend zijn als vroeger.

,,Er is een lichting tekenaars geweest die er na Willy's dood op los
experimenteerde. Het werd ineens surrealistisch, schilderijen kwamen letterlijk
tot leven en de verhalen werden wat moeilijker. Ik vond het spannend, maar het
werd snel teruggedraaid. Nu is het vooral kindvriendelijk. Ik begrijp het wel.
En Suske en Wiske blijven altijd leuk. En educatief.''

Rudi de Vries is de enige Nederlander die ooit aan een universiteit promoveerde
op het onderwerp strips. Ook hij ziet dat Suske en Wiske vandaag de dag vooral
frivole en onschuldige avonturen beleven. ,,Dat was in de begindagen in feite
ook al het geval, maar wel met een maatschappijkritische ondertoon. In de jaren
'50 was Wallonië de welvarende overmacht in België. Vandersteen kwam toen op
voor Vlaanderen, de underdog.

belachelijk

,,Hij gaf een stem aan de gewone burger en maakte met veel volkse humor de elite
belachelijk. Vooral in Lambik zag je dat terug: die had een afkeer van elitair
gedrag. In de loop der jaren is de strip avontuurlijker geworden en richt deze
zich meer op een jonger publiek.''

De Vries, sinds zijn promotie aan de Rijksuniversiteit Groningen eind vorig jaar
ook bestuurslid van het Nederlands Stripmuseum in dezelfde stad, ziet nu vooral
een sterk geoliede commerciële machine draaien. ,,Een paar jaar geleden droeg
Wiske ineens een naveltruitje. Dat werd snel teruggedraaid en ook de tekenaar
moest weg uit de tekenstudio. Datzelfde gold voor iemand die een serieus thema -
discriminatie - aanhaalde.

,,Je kan het censuur noemen, maar je zag toen echt de oplages dalen. Mensen
pikken het niet. De uitgever doet ook veel doelgroepenonderzoek. Die past de
strip aan aan de wensen van het grote publiek en dat is nu eenmaal veel avontuur
en grappen en weinig uitdaging.''

In de piekjaren werden van elk nieuw Suske en Wiske-album ruwweg 300.000
exemplaren verkocht in Nederland. ,,Dat is wel teruggelopen. Strips hebben het
sowieso moeilijk in deze digitale hoogtijdagen. Al kun je misschien ook zeggen
dat de formule inmiddels een beetje sleets begint te worden,'' stelt De Vries.

,,En toch: elk nieuw album ligt hier in álle winkels. Dat maakt het naast Donald
Duck nog altijd de populairste strip van ons land. Het is de laatste 20 jaar
zelfs succesvoller dan in België. Edities in het Vlaams worden niet eens meer
gemaakt.''

sarcastisch

De strenge richtlijnen waar een Suske en Wiske-strip aan moet voldoen, worden
nageleefd door onder andere Willy Vandersteens dochter Helena die sinds haar
pensioen vooral een administratieve rol vervult voor de tekenstudio. ,,De
huidige ploeg probeert zo dicht mogelijk bij zijn geest te blijven. Maar veel
van vroeger kan niet meer. Mijn vader verwerkte een sarcastische vorm van humor
in zijn strips. Dat is niet meer de humor van nu.''

Ook Helena, inmiddels 74 en nog altijd dagelijks bezig met de erfenis van haar
vader, ziet de populariteit iets afnemen. ,,Al zie ik dat de vijftig albums die
je sinds kort kunt downloaden, steeds meer in trek zijn. We spelen wel degelijk
in op deze tijd.

,,Dan nog: Suske en Wiske blijven altijd springlevend. Mijn vader maakte ze niet
bewust tijdloos, maar dat zijn ze wel. Met de teletijdmachine van professor
Barabas kunnen ze steeds om het even in elke tijd en cultuur worden neergeploft.
Ze leven en mijn vader daardoor stiekem ook nog.''

strips vandersteen nogaltijd razendpopulair

`Mijn vader maakte ze niet bewust tijdloos, maar dat zijn ze wel' Dochter Helena



LOAD-DATE: 13 February 2013

LANGUAGE: DUTCH; NEDERLANDS

GRAPHIC: Morgen is het 100 jaar geleden dat Willy Vandersteen (foto boven) werd
geboren. Hij bedacht Suske en Wiske en de Rode Ridder (foto onder). Foto's Niels
van der Hoeven, wpg producties |

PUBLICATION-TYPE: Krant

JOURNAL-CODE: ADNL


                        Copyright 2013 AD NieuwsMedia BV
                              All Rights Reserved

                              100 of 114 DOCUMENTS



                              AD/Algemeen Dagblad

                            9 februari 2013 zaterdag

Carnavalsoptocht 2013

SECTION: Algemeen Dagblad - Nieuwsdienst; Blz. 13

LENGTH: 395 woorden


Op de voorste wagen zit Sjoerd van Keulen op een enorme berg bankbiljetten. Hij
heeft een enorme grijns op zijn gezicht, deelt kushandjes uit en zwaait
vriendelijk. Zijn rechterbeen ziet er gruwelijk uit. Het is duidelijk in
verregaande staat van ontbinding. Dat is, dat kan niet missen, de vastgoedpoot.
Toch straalt hij nog steeds, dat is zeer knap in deze omstandigheden,
integriteit uit. Achter hem schalt uit twee op zijn wagen gemonteerde
luidsprekers:

`Hé bankier, hé bankier,

zet je bonussie vandaag maar om in bier

laat ons drinken van die rente

kom op nou met die centen

SNS Reaal

Regelt het allemaal

Biertje, biertje, biertje

bankiertje ja dat siert je

kom op nou met dat biertje

drank van de staatsbank '

De rest van het lied is niet te verstaan vanwege het gejuich dat vanaf de tweede
wagen klinkt. Daar staat het hele eerste elftal van voetbalclub VVV op. Met zijn
elven zingen ze:

`Fixen, fixen, fixen

zodat wij lekker kunnen nixen

wij pakken de poen

we hoeven er niets voor te doen

alleen maar te verliezen

maar dat zouden we toch wel doen.'

De derde wagen is een stuk minder vrolijk. Als verstard zitten daar twaalf
ex-Kamerleden van de PVV op een berg wachtgeld met het schaamrood op de kaken.
Uit de speakers op hun wagen sneert de stem van de grote leider Wilders: `Het
moet afgelopen zijn, en wel subiet, met de riante wachtgeldregelingen die de
kei- en keihard werkende Nederlander tientallen miljoenen per jaar kosten.'
Langs de kant staan Henk en Ingrid die hun middelvinger opsteken naar de in
schaamte gedompelde voormalige volksvertegenwoordigers.

De vijfde wagen trilt, beeft, zwalkt van links naar rechts over de weg. Het lied
dat de vier mannen op de wagen zingen komt door het getril en gebeef maar
moeizaam uit hun strot:

`Heel Middelstum is uit zijn hum

we bibberen allang niet meer van drank

we zitten thuis te shaken op de bank '

Beng, daar botst de wagen tegen een lantarenpaal onder luid gejuich van de
mannen.

,,Geen ramp,  schreeuwen ze, ,,Kamp, betalen, anders gaan we het op de NAM
verhalen.

Op de zesde wagen staat minister Dijsselbloem te zingen. `We gaan naar Brussel
toe, we gaan naar Brussel toe.' Plotseling houdt zijn wagen halt. Dijsselbloem
stapt van zijn wagen, geeft een schop tegen een wiel, stapt in een auto die
achter de wagen rijdt en scheurt er vandoor. De wagen, waar in grote, zwierige
letters Fyra op staat, achterlatend.

(wordt vervolgd)

LOAD-DATE: 8 February 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2013 AD NieuwsMedia BV
                              All Rights Reserved

                              101 of 114 DOCUMENTS



                              AD/Algemeen Dagblad

                            9 februari 2013 zaterdag

Figuranten te vaak als oud vuil behandeld

SECTION: Algemeen Dagblad - Service; Blz. 25

LENGTH: 729 woorden


Dagelijks in beeld (AD 8-2). Ik ben ook begonnen als figurant. Tegenwoordig
acteer ik wat meer. Toen ik begon kreeg ik 75 gulden. Je zou verwachten dat dit
bedrag 18 jaar later zou zijn opgetrokken naar minimaal 50 euro. Maar helaas,
soms moet je het met 15 euro doen. Zo lang mensen als Willem en Annette van
Twillert voor zo weinig figureren zal dat bedrag ook nooit hoger worden.
Figuranten worden soms als oud vuil behandeld. Weinig eten en eindeloos wachten
in de regen, ik kan er zat verhalen over vertellen.

John Moss, Rotterdam.

Griep ga je te lijf met vitamine D-supplement

Waar blijft hét middel tegen griep? (AD 7-2). De farmaceutische industrie vindt
het vast niet leuk, maar wat echt helpt tegen griep is een voedingssupplement
met voldoende (pro-hormoon) vitamine D. Ruim 90 procent van de mensen heeft een
tekort daaraan, mede doordat we te weinig zon hebben en ons voedsel ook te
weinig vitamine D bevat.

Johnny Bleijenberg.

UVB-lamp is de beste remedie tegen griep

Het beste middel tegen griep is ervoor te zorgen dat je vitamine D-niveau zo
hoog mogelijk is. De enige veilige manier om dat te bereiken is door het gebruik
van een zogenoemde UVB-lamp. Wij gebruiken zo'n lamp al jaren tot volle
tevredenheid.

Wim Vogelaar, Zoetermeer.

Duitse aanpak fraudeurs verdient hier navolging

Splitsing bij Duitse banken (AD 7-2). Managers die zich niet aan de regels
houden, kunnen in Duitsland straks een boete krijgen die tot 11 miljoen euro kan
oplopen. Ook kunnen ze een celstaf krijgen van maximaal 5 jaar. Welke partij in
ons land durft dat voorstel over te nemen?

Hennij de Bruijn, Voorburg.

Als het de overheid goed uitkomt is wet er snel

De wet om bonussen terug te halen ligt al 3 jaar op de plank. Verleden jaar was
er binnen een week een nieuwe wet om het identiteitsbewijs niet meer gratis te
hoeven verstrekken. Jan met de pet moet bloeden, de top blijft buiten schot.

Geert van Voorn, Utrecht.

Al dat graaien levert schade aan de ziel op

Voor alle graaiers heb ik een mooie bijbeltekst ter overdenking: ,,Want wat zou
het een mens baten als hij de gehele wereld won, maar schade lijdt aan zijn
ziel.''

Willemijn van der Heiden, Giessen.

Wie gaat scheiden regelt zijn zaakjes maar zelf

Pot Nationale Hypotheek Garantie raakt snel leeg (AD 7-2). Ik dacht dat deze
garantie alleen bedoeld was voor mensen die als gevolg van ziekte, ongeluk of
ontslag niet meer aan hun verplichtingen kunnen voldoen. Nu blijkt dat claims
als gevolg van een echtscheiding ruim twee derde van alle aanvragen beslaan.
Waarom moet de gemeenschap opdraaien voor het feit dat mensen besluiten uit
elkaar te gaan en als gevolg daarvan hun huis verkopen met een restschuld?
Voordat je besluit te gaan scheiden moet je eerst naar de consequenties kijken.
Als het financieel niet lukt moet je misschien nog maar een tijdje bij elkaar
blijven. Het is van de gekke dat anderen hieraan moeten meebetalen. Gaan we
straks ook bij huwelijken een beroep doen op het solidariteitsbeginsel?

F.A. Zwaan, Den Haag.

Balkenendenorm in paar jaar fors omhooggegaan

Toen in 2005 de balkenendenorm werd ingevoerd bedroeg deze 158.000 euro. Anno
2013 staat de teller op 194.000 euro. Bijna 23 procent hoger. Dit is
waarschijnlijk ook nog exclusief allerlei toeslagen voor pensioen en een auto
van de zaak. Bij mijn pensioen is er in al die jaren niets bijgekomen. Door de
nieuwe belastingmaatregelen wordt het besteedbaar bedrag alleen maar lager.

L. Verweij, Nieuwegein.

Dure tip van agent

In het AD van donderdag stond dat de politie blij is met de tips die zij van de
burgers krijgen. Ik was ook blij toen een politieman mij tipte dat mijn
rechterremlicht niet werkte. Ik bedankte hem dan ook vriendelijk, maar hij gaf
mij toch direct een bekeuring van 127 euro. Terwijl ik de reservelampjes bij me
had en ik ter plaatse het euvel had kunnen verhelpen.

Wim den Boer, Zwijndrecht.

Van miniem pensioen

4,78 euro ingehouden

Met ons pensioentje van 85,58 euro trap je geen deur in. Toch worden wij met
4,78 euro gekort. Per jaar levert dat het rijk 57,36 euro op. Vele kleintjes
zullen Den Haag helpen haar taak te verlichten.

Diny Kist-van Son, Kampen.

Overwerkte rechter heeft tijd nodig voor bijbaantje

Protest rechters tegen hoge werkdruk groeit (AD 4-2). Rechters melden bijbaan
vaak niet (AD 7-2). Nu begrijp ik het. De rechters willen minder werkdruk om hun
goed betaalde bijbaantjes uit te breiden.

Piet Blokzijl, Nieuwegein.

LOAD-DATE: 8 February 2013

LANGUAGE: DUTCH; NEDERLANDS

GRAPHIC: Vitamine D is dé remedie tegen griep volgens briefschrijvers Vogelaar
en Bleijenberg. foto anp |

PUBLICATION-TYPE: Krant

JOURNAL-CODE: ADNL


                        Copyright 2013 AD NieuwsMedia BV
                              All Rights Reserved

                              102 of 114 DOCUMENTS



                              AD/Algemeen Dagblad

                            5 februari 2013 dinsdag

`Boulevard van vrijheid' in nieuw museum

SECTION: Algemeen Dagblad - Stad en Land; Blz. 2

LENGTH: 205 woorden


nijmegen Het nieuwe, nationale oorlogsmuseum dat in Nijmegen moet verrijzen,
krijgt vorm. Bezoekers gaan zien wat oorlogsdreiging, de Tweede Wereldoorlog en
de opbouwperiode daarna met gewone burgers heeft gedaan. Daarnaast krijgt het
museum een zogenoemde Boulevard van Vrijheid, een plek over het belang van debat
in vrijheid.

Dat staat in de plannen die in Nijmegen worden gepresenteerd bij de
ondertekening van een convenant over de haalbaarheid van het Museum WO II.

Het Museum WO II is een plan van de oorlogsmusea in Overloon, Groesbeek en
Oosterbeek samen met het nationale Fonds voor Vrede, Vrijheid en Veteranenzorg.
Het nieuwe museum moet een `moedermuseum' worden. De drie kleinere musea gaan
specifiek de gebeurtenissen in de eigen regio belichten.

Als vestigingsplaats is voor de regio Arnhem-Nijmegen gekozen omdat hier veel
aspecten van de Tweede Wereldoorlog samenkomen. In het gebied speelden zich
onder meer de bevrijdingsoperaties Market Garden en het Rijnlandoffensief af.

De gemeente Nijmegen en de provincie Gelderland zijn enthousiast en ook op
Europees niveau is het voornemen goed ontvangen. Er zijn al forse financiële
toezeggingen gedaan. De komende maanden moet blijken of de begroting rond komt.

gelderland

LOAD-DATE: 4 February 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2013 AD NieuwsMedia BV
                              All Rights Reserved

                              103 of 114 DOCUMENTS



                              AD/Algemeen Dagblad

                            2 februari 2013 zaterdag

Wie betaalt de rekening van het SNS-drama?

BYLINE: DAVID BREMMER

SECTION: Algemeen Dagblad - Nieuwsdienst; Blz. 2

LENGTH: 639 woorden


den haag Wat betekent de nationalisatie van SNS Reaal voor de ruim 2,5 miljoen
rekeninghouders? En moet het kabinet straks nóg meer bezuinigen? Het AD zet de
belangrijkste vragen én antwoorden op een rij.

Het AD beantwoordt de meest prangende vragen

Ik ben klant bij SNS Reaal. Is mijn geld veilig?

Rekeninghouders kunnen gerust zijn: er verandert niets. De miljoen klanten met
een betaalrekening kunnen gewoon geld blijven pinnen. En de 1,6 miljoen
spaarders kunnen gewoon bij hun spaargeld. Juist om grote onrust en
betaalproblemen bij klanten te voorkomen, heeft de Staat SNS Reaal
genationaliseerd. Samen hebben klanten ruim 35 miljard euro bij SNS
ondergebracht.

Verzekerden of gepensioneerden die via Zwitserleven geld ontvangen hoeven ook
niet bezorgd te zijn. Zij houden hun dekking.

Voor de miljoen woekerpolishouders verandert er ook niets. Zij zijn niet nóg
slechter af dan ze al waren met zo'n beleggingsverzekering.

Zijn er echt geen direct gedupeerden?

Toch wel. Een kleine groep van 2500 gewone Nederlanders heeft in 2003 geld
gestopt in zogenaamde `participatiecertificaten'. Zij zijn hun ingelegde 57
miljoen euro kwijt. Volgens beleggersvereniging VEB zijn er verder duizenden
particulieren die aandelen hebben gekocht in SNS. Deze waren op de beurs al
niets meer waard, maar door de nationalisatie verliezen zij hun geld. De
beleggersorganisatie denkt er daarom over een claim tegen de Staat in te dienen.

Ziet de Staat die 3,7 miljard euro ooit nog terug?

Het zou kunnen. De bank- en verzekeringstak van SNS Reaal draaien prima, de
problemen komen louter door de vastgoedtak. Deze week deed het aandeel nog maar
85 cent, terwijl de koers bij de beursgang in 2003 nog 17 euro was. Als de Staat
SNS over enkele jaren verkoopt, moet een redelijke opbrengst zijn te behalen.
Zeker nu bank en verzekeringsactiviteiten waarschijnlijk worden gesplitst en als
apart bedrijf verkocht. Maar er zijn geen garanties. Het is niet uitgesloten dat
er nóg meer geld bij moet.

Kan SNS-topman Latenstein worden vervolgd voor wanbestuur?

Minister Dijsselbloem denkt dat het niet mogelijk is. Hij wijst erop dat de
gewraakte aankoop van de vastgoedtak in 2006 te lang geleden is. Belangenclub
VEB denkt wel aan een schadeclaim tegen Latenstein en zijn voorganger Sjoerd van
Keulen. ,,Eerst moet de onderste steen boven,  zegt voorzitter Jan Maarten
Slagter. ,,Als uit onderzoek blijkt dat er sprake is van wanbeleid, sluiten wij
een claim niet uit.

Was er écht geen andere oplossing dan nationalisatie?

Nationalisatie lijkt de minst slechte keuze. Bij een faillissement hadden een
miljoen Nederlanders tijdelijk niet meer bij hun betaalrekening gekund en waren
ze mogelijk in acute geldnood gekomen. De onrust zou enorm zijn geweest.
Bovendien hadden ABN, ING en Rabo dan tot 100.000 euro garant moeten staan voor
elke SNS-rekeninghouder. Dat zou de banken op korte termijn 5 miljard euro
kosten en hen in grote problemen brengen. Ook een oplossing met een private
investeerder als CVC bood geen soelaas. Deze wilde alleen de gezonde banken- en
verzekeringstak overnemen en het noodlijdende vastgoed bij de Staat laten.

Langer nadenken over een oplossing was ten slotte ook geen optie. De laatste
weken ontstond een kleine bankrun en haalden spaarders 2,3 miljard euro weg bij
SBS. De overheid moest nu ingrijpen.

Moet het kabinet nu meer bezuinigen?

Dat is niet uitgesloten. Door de kapitaalinjectie van 3,7 miljard groeit het
overheidstekort. De Staat staat bovendien voor nog eens 5 miljard euro garant.
Daartegenover staat de recente meevaller van de telecomveiling. De opbrengst van
3,8 miljard euro kan de pijn verzachten.

Gaat de EU akkoord met de staatsschuld?

De Europese Commissie moet toestemming geven en kan aanvullende eisen stellen.
Zo moet ING in ruil voor de 10 miljard staatssteun in 2008 verzekeringstak
NationaleNederlanden verkopen.

LOAD-DATE: 1 February 2013

LANGUAGE: DUTCH; NEDERLANDS

GRAPHIC: Voorzitter Jan Maarten Slagter van beleggersvereniging VEB: `De
onderste steen moet boven.' |

PUBLICATION-TYPE: Krant

JOURNAL-CODE: ADNL


                        Copyright 2013 AD NieuwsMedia BV
                              All Rights Reserved

                              104 of 114 DOCUMENTS



                              AD/Algemeen Dagblad

                            1 februari 2013 vrijdag

Komt er nu wel of geen enorme werkloosheid?

SECTION: Algemeen Dagblad - Service; Blz. 21

LENGTH: 784 woorden


Politici spreken elkaar tegen. CDA-Tweede Kamerlid Sybrand Buma meldt dat er
massawerkloosheid op de loer ligt, terwijl PvdA-staatssecretaris Jetta Klijnsma
recentelijk opmerkte dat `er voor iedereen, zowel 55-plusser als 55-minner, wel
een baantje is'. Met name het woord baantje klonk wel zeer denigrerend.

Bert van Rheenen, Oosterhout.

Negeer oerwoudgeluiden

We dreigen het nieuwe Hongarije te worden (AD 31-1). Wordt het niet tijd om alle
ongewenste reacties bij het voetballen maar te negeren? Neem de oerwoudgeluiden.
Besteed er geen aandacht aan. De (on)mensen die dit doen verdienen dat niet.

Elly van Vliet, Rotterdam.

Geef taxichauffeur na één keer blazen sticker

`Taxichauffeur moet twaalf keer blazen' (AD 30-1). De blaastest is mij als
ex-taxi-ondernemer in Amsterdam bekend. Ik heb een aardige verzameling
BOB-sleutelhangers in voorraad. Vroeger kreeg je bij een eerste controle een
sticker op de taxi met daarop de tijd van de controle. Bij een volgende controle
kon je dan doorrijden. Wie als taxichauffeur betrapt wordt op het gebruik van
alcohol of drugs zou direct zijn vergunning en zijn auto moeten inleveren. Maar
gebruik voortaan die sticker, zodat men gewoon kan doorgaan met zijn werk.

R. Franken, Almere.

Advocaat, kom op voor de gewone Nederlander

`Tbs'ers op straat door slechte vonnissen' (AD 31-1). Waarom bestaan er voor
mensen die anderen kwaad en onrecht aandoen zo veel juridische mogelijkheden om
een rechtszaak aan te spannen of bezwaar te maken tegen vorm- en
procedurefouten? Prima dat advocaat Wim Anker en zijn collegae de tekortkomingen
van onze rechtstaat willen aantonen. Maar het zou aardig zijn de zaak eens om te
draaien: waarom verdedigen zij niet de gewone Nederlander tegen dit soort
misstanden in plaats van misdadigers bij te staan? Sterker nog: ze moeten
stoppen deze mensen te wijzen op deze zogenaamde rechten. Dit zijn geen rechten,
dit is misbruik maken van verkeerd geplaatste punten en komma's. Wie moet er
tegen wie beschermd worden? Dan heb ik het niet eens over het belastinggeld dat
wordt gebruikt om de tonnen aan schadevergoedingen aan deze criminelen te
betalen.

C. Maasdam, Nieuw-Beijerland.

Advocaten goed af met aanpak tbs-vonnissen

`Tbs'ers op straat door slechte vonnissen' (AD 31-1). Advocaat Wim Anker ziet
mogelijkheden voor hoge schadeclaims. De financiële vooruitzichten van advocaten
worden steeds gunstiger. Eerst verdienen zij geld door hun cliënt vrij te
krijgen, dan kunnen ze een schadeclaim indienen en ten slotte kunnen ze hun
cliënt weer bijstaan als deze na zijn invrijheidstelling wederom de fout in
gaat. We zijn goed af met de opstelling van het Europese Hof ten opzichte van de
rechten van de mens.

C. van Ravesteijn, Rijswijk.

Slordige gedeputeerde beter af als oppas-oma

Wat een wanvertoning, die beëdiging van gedeputeerde Carla Schönknecht-Vermeulen
(AD 31-1). Ze stond daar met haar kleinkind op haar arm. Was er geen oppas te
vinden of is de kinderopvang te duur? Ze stak haar verkeerde hand op en zei `Zo
helpe mij God allemachtig'. Ze doet er heel laconiek over, alsof het allemaal
niets uitmaakt. En dat moet ons vertegenwoordigen? Wat een voorbeeld. Carla,
wordt oppas-oma en blijf lekker thuis met een kopje thee, misschien doe je dat
wat serieuzer.

M. Tuijnman, Den Haag.

Veroordeelde basisarts verdient tweede kans

Minister Schippers van Volksgezondheid is niet blij dat een voor een
moordaanslag veroordeelde basisarts van de rechter zijn beroep mag blijven
uitvoeren (AD 31-1). Het slaat haar zelfs koud om het hart. De minister pleit
voor een beroepsverbod voor artsen die een zwaar delict hebben gepleegd. Ik snap
dat niet. Misschien heeft de man in kwestie wel spijt van zijn wandaad en is hij
een geweldige arts. Daarnaast dacht ik dat de kern van ons strafrecht is dat je
een tweede kans verdient als je je straf hebt uitgezeten. Of zullen we alle
misdadigers meteen maar levenslang geven?

Rob Dijkstra, Nijmegen.

Presenteer kroongetuige de rekening voor celstraf

Crimineel Peter La Serpe krijgt 8 jaar cel en 1,4 miljoen euro om een nieuw
leven op te bouwen (AD 30-1). Misschien kan justitie na zijn vrijlating de
proceskosten en de verblijfskosten voor de tijd in de gevangenis aftrekken van
die idiote uitkering. Hoeveel zorguren kun je voor dat bedrag inkopen? De
overheid is bezorgder over criminelen dan over haar goedwillende burgers.

Ton van Zoeren, Soest.

Absurde prijs voor pillen

Onlangs haalde ik voor een kennis medicijnen op. Bij haar pijnstillers moest zij
maagbeschermers gebruiken. Voor vijf tabletten omeprazol van 20 milligram moest
12,47 euro afgerekend worden. Ik heb haar toen maar vijf van dezelfde pillen uit
mijn voorraad geven: een pot van 90 stuks voor 12,07 euro.

Helene Tetteroo, Wateringen.

LOAD-DATE: 31 January 2013

LANGUAGE: DUTCH; NEDERLANDS

GRAPHIC: Twaalf keer blazen op één avond is wel veel. Een controlesticker kan
uitkomst bieden. foto anp |

PUBLICATION-TYPE: Krant

JOURNAL-CODE: ADNL


                        Copyright 2013 AD NieuwsMedia BV
                              All Rights Reserved

                              105 of 114 DOCUMENTS



                              AD/Algemeen Dagblad

                           31 januari 2013 donderdag

Sobere vieringBedrijfsleven kan het feest betalen

SECTION: Algemeen Dagblad - Service; Blz. 23

LENGTH: 497 woorden


`Feest, maar het moet niet te gek worden' (AD 30-1). Een sobere troonswisseling,
het is godgeklaagd. Wat moeten onze multinationals zich schamen. Gedurende 33
jaar hebben ze kunnen profiteren van het Koninklijk Huis. Shell, Philips,
Heineken, Akzo, DSM en KLM stuurden het koningshuis op pad om voor hen in het
buitenland de weg te effenen. De bedrijven verdienden daar goed geld aan. En nu
geven ze niets voor het afscheid van de koningin. Kom, maak een gebaar en betaal
voor een geweldig feest.

Niek A.A.M. Thoen, Zoetermeer.

Lubbers onbeschaamd

Beschamend hoe de heer Lubbers dinsdag op tv vertrouwelijkheden over het
koningshuis gebruikte voor zijn eigen glorie en persoonlijk gewin. De typische
instelling van een politicus: verderfelijke machtswellust. Ik en ik alleen heb
dat voor elkaar gekregen. Van bescheidenheid is geen sprake. Voor zijn eigen
glorie offert hij de vertrouwelijke relatie met twee koninginnen op. Ik hoop dat
Lubbers geen uitnodiging krijgt voor de komende feestelijkheden.

Kees de Vries, Maasdam.

Lubbers gaat te ver

Koningin Juliana kan haar minister-president Lubbers bij haar wekelijks overleg
geen verwijt meer maken: jammer. Laat mij uit haar naam zeggen: U hebt
gedragsregels bij ons vertrouwelijk overleg geschonden door afgelopen dinsdag op
tv te rapporteren wat wij hebben besproken over prins Willem-Alexander. Maar ik
neem het u nog meer kwalijk dat u de bezorgdheid van een grootmoeder
wereldkundig hebt gemaakt.

J. Bakker, Den Haag.

Wat zijn de Oranjes toch een volmaakte mensen

Hopelijk tuimelen niet alle Oranjefans over mij heen als ik zeg dat ik een
beetje Beatrix- en Máxima-moe ben. Wat een lofprijzingen, ik denk dat ze tot in
de hemel gehoord worden. Wat een volmaakte personen, ik wist niet dat ze
bestonden. Premier Rutte is tot tranen toe geroerd als hij spreekt over zijn
vorstin. Eigenlijk toont hij daarmee minachting voor het `gewone volk' als hij
in deze tijd van crisis zegt dat Nederland zo'n mooi en rijk land is. Het zijn
vooral de Oranjes die rijk zijn. Nu moeten we verder zonder het wijsvingertje
van Beatrix. Als dat maar goed komt.

I. Jansen, Vlaardingen.

Het volk is ook goed geweest voor Beatrix

Dank dat ik jullie koningin heb mogen zijn, aldus koningin Beatrix. Veel keuze
hadden we niet. De media putten zich uit over het wel en wee van het koningshuis
en met name over hoe goed de majesteit is en is geweest voor Nederland.
Misschien is het ook mooi te berichten hoe goed het Nederlandse volk voor de
majesteit en het koningshuis in het algemeen is geweest. Je zou daarbij kunnen
denken aan de jaarlijkse belastingvrije toelagen en het te pas en te onpas
gebruiken van het regeringsvliegtuig. En dat alles wordt betaald door de gewone
burger die net als een citroen steeds meer wordt uitgeknepen. Net zo lang tot er
echt niets meer te halen valt.

Wim de Meester, Alphen aan den Rijn.

Koningin Moeder

Laten wij als Nederland onze koningin als nationaal geschenk de titel Koningin
Moeder geven en gunnen.

Jan Beumers, Spijkenisse.

LOAD-DATE: 30 January 2013

LANGUAGE: DUTCH; NEDERLANDS

GRAPHIC: Oud-premier Lubbers heeft het vertrouwen van twee koninginnen
geschonden, meent briefschrijver De Vries. foto anp |

PUBLICATION-TYPE: Krant

JOURNAL-CODE: ADNL


                        Copyright 2013 AD NieuwsMedia BV
                              All Rights Reserved

                              106 of 114 DOCUMENTS



                              AD/Algemeen Dagblad

                           31 januari 2013 donderdag

Het arme oudje keert weer terug

SECTION: Algemeen Dagblad - Service; Blz. 23

LENGTH: 324 woorden


Volgens minister Asscher veroorzaakt het Regeerakkoord geen hogere financiële
druk op ouderen dan op andere groepen. Ouderen met een aanvullend pensioen
hebben echter in januari op hun pensioenstrookje kunnen zien dat het brutobedrag
gelijk is gebleven en het nettobedrag fors lager is geworden als gevolg van de
belastingmaatregelen. Gepensioneerden hebben de laatste jaren al flink moeten
inleveren door het achterblijven van de indexering. Het einde is nog niet in
zicht. Het arme oudje komt weer terug. De tegenvaller voor ouderen zou volgens
Asscher te wijten zijn aan de financiële positie van de pensioenfondsen. Dat is
niet waar. Voor een belangrijk deel is dat ook te wijten aan de
belastingmaatregelen van de regering. Terecht roepen PVV, SP en 50Plus de
minister ter verantwoording. Niet alleen omdat ouderen relatief zwaar worden
gepakt, maar ook vanwege de onwaarheden van Asscher.

Harry Rijpkema, Amsterdam.

Kabinetsbesluit

Volgens minister Asscher ligt het niet aan de regering dat ouderen er op
achteruitgaan. Maar de aanpassing van de belastingtarieven per 1 januari is toch
echt een kabinetsbesluit. Hierdoor hebben mensen soms tot wel honderd euro per
maand minder te besteden. Dat heeft niets te maken met de slechte financiële
positie van de pensioenfondsen.

A. Moerman-Pijtak, Den Haag.

Minachting

Minister Asscher heeft over het koopkrachtverlies van ouderen gezegd dat dat
voor het overgrote deel niet komt door de maatregelen uit het regeerakkoord,
maar door de slechte financiële situatie bij de pensioenfondsen. Dit kabinet
probeert juist de senioren relatief te ontzien, meent hij. Nu krijg ik met mijn
64 jaar nog geen pensioen, maar ik ga er wel jaarlijks ruim 600 euro op
achteruit. Mijn loonheffing is met 53 euro per maand gestegen. Het ligt dus wel
degelijk aan de kabinetsmaatregelen. Minister Asscher laat weer eens zien wat
een minachting politici hebben voor de gewone man.

W. van Bockom Maas, Waddinxveen.

asscher

LOAD-DATE: 30 January 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2013 AD NieuwsMedia BV
                              All Rights Reserved

                              107 of 114 DOCUMENTS



                              AD/Algemeen Dagblad

                            29 januari 2013 dinsdag

Warm met 'n vleugje glamour

BYLINE: TOBIAS DEN HARTOG en LAURA SCHALKWIJK

SECTION: Algemeen Dagblad - Nieuwsdienst; Blz. 13

LENGTH: 962 woorden


DEN HAAG Van baldadig prinsje tot serieus troonopvolger, Willem-Alexander is
langzaam gerijpt voor de taak waarvoor hij geboren werd. Hij wil de warme,
sociale koning worden die zijn grootmoeder Juliana was. Met een vleugje glamour.



`Wanneer wordt u koning?', vroeg een verslaggever 3 jaar geleden aan prins
Willem-Alexander. De prins frivool: ,,Dat weet maar één persoon. Ik heb haar
telefoonnummer, maar als ik haar zou bellen, weet ik dat ik het antwoord toch
niet krijg.''

Welnu, het moment is daar. Op 30 april 2013 bestijgt Willem-Alexander Claus
George Ferdinand van Oranje de troon.

Maar wat te verwachten van onze nieuwe vorst? Achter de schermen zou de
hofhouding van het Koninklijk Huis met steekwoorden zijn imago als koning hebben
bepaald. Sociaal, geïnformeerd, bindend. Méér dan zijn moeder streeft hij - naar
eigen zeggen - naar een rol zoals zijn grootmoeder Juliana die had. De gewone
vrouw die het liefst haar eigen boodschappen zou hebben gedaan.

Koning Willem-Alexander wil terug naar een `sociaal, volks koningschap', zei hij
eens. Eén van minder afstandelijkheid, meer warmte. ,,Ik hou ook van jou,'' riep
hij vorig jaar nog naar een vrouw die hem een kroket aanbod en hem de liefde
verklaarde.

Dat alles met fris elan, verwacht Michel Zonnevylle, voorzitter van de Bond van
Oranjeverenigingen. ,,Hij is iemand van deze tijd, een nieuwe generatie. Hij is
goed opgeleid, spreekt vloeiend Engels. En dankzij Máxima en haar microkredieten
straalt het ook op hem af dat hij zich inzet voor mensen die het niet goed
hebben.''

Koningshuisdeskundige Dorine Hermans: ,,Hij is een echte manager, strak gelijnd.
Een man van de tijd.''

Losjes bovendien. Zelf reed hij op 19-jarige leeftijd onder een schuilnaam de
Elfstedentocht. En onlangs nog dook Maxima een Amsterdamse gracht in bij een
zwemtocht voor het goede doel. Gekleed in oranje badmuts nota bene.

Warm

Laat duidelijk zijn: het nieuwe koningspaar staat tussen de gewone man.
Aanraakbaar. Warm. Onder de mensen.

Dat er nieuw imago moest worden gecreëerd, is geen wonder. De aanstaande koning
is van ver gekomen. Op het netvlies staan de beelden van een ondeugende, brutale
prins. Eén die bij een fotomoment tijdens een vakantie in Ierland de Nederlandse
fotografen roept om `op te rotten'. Zijn ouders jaagt hij in die tijd op de kast
door plat Haags te praten. Hij is een kwajongen, een deugniet.

Een knul die liever piloot wil worden. Die van skiën houdt, van snelle auto's,
van zeilen. De gelijkenis met zijn flamboyante grootvader prins Bernhard dringt
zich op.

In de jaren '80 uit Juliana volgens politicus Ruud Lubbers zelfs haar zorgen
over hem. Zou Willem-Alexander wel geschikt zijn voor het koningschap, vraagt ze
zich af?

Zelf zegt hij daar later over: ,,Kijk, ik vond mezelf niet lastig. En mijn
ouders vonden zichzelf niet lastig. Maar elkaar vonden we wel lastig.''

Op 18-jarige leeftijd staat zijn hoofd nog totaal niet naar de kroon. In een
interview wordt hem gevraagd of hij zou willen ruilen met zijn broer Friso, als
het kon. Alexander daarop: ,,Dan zou ik meteen zeggen: broer, neem het maar
over... Friso zegt ook altijd: je mag Alex wel in elkaar slaan, maar zorg dat
hij niet doodgaat, want dan moet ik koning worden.

Als hij ouder wordt, verruilt hij zijn ongehoorzaamheid zelfs voor een dommig
imago. Hoogleraren noemen hem slim, maar zeker niet intellectueel. Hij staat als
student geschiedenis bij het Nederlandse volk te boek als `Prins Pils'. Een
feestnummer dat de boeken geregeld laat staan.

Er komen vriendinnetjes. Burgermeisjes, klinkt het schamper. Hij lijkt
nauwelijks klaar voor zijn geboren taak, maar langzaam verschuift dat.

Na zijn afstuderen in 1993 begint zijn weg naar de troon. Willem-Alexander volgt
introductieprogramma's bij de landmacht en verdiept zich meer en meer in de
politiek. Hij wordt meer en meer betrokken bij de officiële evenementen van zijn
moeder. Hij berust zich in zijn lot en neemt de verantwoordelijkheden die erbij
horen serieuzer. Er volgen staatsbezoeken, zijn rol groeit. Tijdens een
bijeenkomst zegt hij zelfs: ,,Als dit een politieke uitspraak was, heb ik hem
niet gedaan.''

Zijn vader zet hem op het spoor van watermanagement en geeft hem een
werkrichting in het leven; het zal zijn uiteindelijke handelsmerk blijken. Prins
Pils is Prins Water geworden.

Saai wordt hij nooit. Als tijdens de Olympische Spelen in 1996 de
volleybal-ploeg goud haalt, voelt speler Ron Zwerver na de wedstrijd op het veld
een vreemd lichaam naast zich. Hij kijkt om en ziet Willem-Alexander met de
spelers hossen. ,,Daar stond ik wel van te kijken.''

Als lid van het Internationaal Olympisch Comité neemt hij ook een formele plek
in de sport in. Breeduit lachend en enthousiast applaudisserend als `onze'
sporters medailles halen. Meer dan Beatrix zal Willem-Alexander de sportieve
koning zijn. Het is al met al een staatsman in wording: één die gemakkelijk
laveert tussen regeringsleiders. En even zo gemakkelijk een praatje kan
aanknopen met een topsporter of CEO.

Harde lessen zijn inmiddels geleerd. Zoals zijn omstreden aankoop van zijn
vakantievilla. Of in een interview verwijzen naar een brief van de voormalige
Argentijnse dictator Videla. ,,Een beetje dom,'' sprak Máxima tijdens de
bekendmaking van hun verloving, inmiddels een legendarisch zinnetje, waarmee ze
kundig de angel eruit haalde.

Want zij, Máxima is nog wel de grootste troef van koning Willem-Alexander.
,,Enerzijds is ze jetset. Tegelijkertijd springt ze zo maar in een Amsterdamse
gracht en sluit iedereen haar daardoor in hun harten. Ze is spontaan, een
communicatief natuurtalent. Dat zal enorm op Willem-Alexander afstralen. Een
volkse, sociale, sportieve koning met veel glamour.''

Michel Zonnevylle

`Iemand van deze tijd, een nieuwe generatie'

Willem-Alexander: Sociaal,

Geïnformeerd, bindend

LOAD-DATE: 28 January 2013

LANGUAGE: DUTCH; NEDERLANDS

GRAPHIC: Op 30 april 2013 bestijgt Willem-Alexander Claus George Ferdinand van
Oranje de troon. Foto Robin Utrecht/ANP |

PUBLICATION-TYPE: Krant

JOURNAL-CODE: ADNL


                        Copyright 2013 AD NieuwsMedia BV
                              All Rights Reserved

                              108 of 114 DOCUMENTS



                              AD/Algemeen Dagblad

                            29 januari 2013 dinsdag

ECB wil `misdaadbiljet' van 500 euro niet kwijt

SECTION: Algemeen Dagblad - Stad en Land; Blz. 2

LENGTH: 110 woorden


FRANKFURT Het vooral in misdaadkringen populaire 500-eurobiljet blijft gewoon in
omloop. De Europese Centrale Bank is niet van plan er afstand van te doen, ook
niet nu de nieuwe eurogroepvoorzitter Jeroen Dijsselbloem daar `serieus naar wil
kijken'. ,,Die discussie duikt van tijd tot tijd op, maar er zijn geen plannen
om het 500-eurobiljet uit circulatie te nemen,'' aldus een ECB-woordvoerder.
Gisteren was het PvdA-Kamerlid Henk Nijboer die pleitte voor afschaffing van het
biljet. Volgens de ECB zou de gewone burger de kosten moeten dragen van de extra
benodigde bankbriefjes van 200, 100 en 50 euro die nodig zouden zijn als het
biljet van 500 verdwijnt.

LOAD-DATE: 28 January 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2013 AD NieuwsMedia BV
                              All Rights Reserved

                              109 of 114 DOCUMENTS



                              AD/Algemeen Dagblad

                            28 januari 2013 maandag

Monica

SECTION: Algemeen Dagblad - Vrouw; Blz. 18

LENGTH: 259 woorden


Monica Beek is journalist en woont samen met haar vriend en dochters.

monica@ad.nl

Er zijn weinig krantenkoppen waar ik zo blij van word als deze: Lange benen zijn
het nieuwe statussymbool.

Hij stond in een Belgische krant, naar aanleiding van de uitreiking van de
Golden Globe Awards. Een trits aan sterren had een jurk gedragen met ultrahoge
split om hun welgevormde benen te showen. En dan kan navolging onder het gewone
volk natuurlijk niet uitblijven.

Kijk, ik heb best een aardig gezicht. Weinig mis mee, maar ik val niet in de
categorie `mooiste meisje van de klas'.

De borsten zijn ook prima. Ze zitten vooralsnog waar ze horen te zitten, maar
ook voor dit lichaamsdeel geldt: ik baar er geen opzien mee.

Nee, het zijn mijn benen die mij boven de middenmoot uittillen. Ze zijn lang -
heel lang eigenlijk, goed gewelfd met dunne enkels en inmiddels dus verheven tot
statussymbool.

En het allermooiste is dit: lange benen kun je niet faken. Een gezicht kun je
verbouwen, vet kun je wegzuigen en tieten kun je oppompen, maar benen kun je
niet langer maken. Ja, met hakken en door de rok hoog in de taille te dragen,
maar dat blijven trucs, zo benadrukt de styliste in het artikel.

Je hebt lange benen, of je hebt ze niet, daar valt weinig aan te veranderen.

Ik ga mijn nieuwe statusymbolen dit seizoen uiteraard volledig uitbuiten. De
rokjes liggen al vooraan in de kast en ik ben naarstig op zoek naar een
avondjurk met een splint die zo hoog is dat ook je onderbroek matching moet
zijn. Want de gala-uitnodiging gaan binnenstromen dit jaar. Dat kan niet anders.

LOAD-DATE: 27 January 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2013 AD NieuwsMedia BV
                              All Rights Reserved

                              110 of 114 DOCUMENTS



                              AD/Algemeen Dagblad

                            25 januari 2013 vrijdag

Domper voor ouderen

BYLINE: MAARTEN VAN WIJK

SECTION: Algemeen Dagblad - Economie; Blz. 19

LENGTH: 512 woorden


ROTTERDAM Ouderen zijn deze week zeer onaangenaam verrast door de laatste
bezuinigingen van de overheid. Pensioenen dalen met tientallen euro's per maand,
de eigen bijdrage voor het verzorgingstehuis stijgt met soms wel 1000 euro.

Politieke partij 50Plus kreeg in een paar dagen achtduizend klachten binnen op
een meldpunt over pensioen en AOW. ,,Het zijn er acht tot negen per minuut,''
zegt partijleider Henk Krol. Als bewijs wijst hij op de computer in het
partijkantoor: elke paar seconden verschijnt weer een nieuw, woedend mailtje.

De reden: ouderen kregen deze week hun pensioenopgave. Die was een onaangename
verrassing: bij de meesten daalt het netto pensioen met liefst 5 procent. Dat
was niet vanwege de al lang rondzingende pensioenverlaging - die komt pas in
april - maar omdat de belasting is verhoogd. En dat hadden de meesten niet
verwacht.

,,Netto ging ik van ik van 946 naar 892 euro per maand,'' zegt Peter Pels (65),
een van getroffen ouderen. ,,Dat is min 5,7 procent. Met een verlaging van de
AOW erbij kost dit me ruim 800 euro per jaar! Echt schandalig.'' De vakantie
naar Spanje gaat dit jaar niet door, aldus Pels. ,,En we moeten echt meer op de
boodschappen letten!''

Ook ouderenbond ANBO heeft een meldpunt: daar zijn `honderden' klachten
binnengekomen van ouderen in verzorgingstehuizen, of van hun kinderen.
,,Sommigen moet wel 1000 euro meer betalen. Per maand,'' zegt een woordvoerder.
,,De meesten denken eerst dat het een foutje moet zijn. Daarna worden ze boos
tot witheet.''

De verhoging voor ouderen in het tehuis is onderdeel van een plan om vermogende
Nederlanders extra te laten bijdragen voor AWBZ-zorg: thuiszorg of verblijf in
een tehuis. De verhogingen belopen tientjes tot honderden euro's. De extreme
verhogingen komen voor bij ouderen die de `hoge eigen bijdrage' betalen in het
tehuis en meer dan een ton spaargeld hebben.

De belastingverhoging op pensioenen is onderdeel van de Wet Uniformering
Loonbegrip, een plan om het loonstrookje te `versimpelen'. Dat leidt nu tot een
achteruitgang bij gepensioneerden. Onduidelijk is of dit beoogd was: het
ministerie van Financiën kon die vraag gisteren niet beantwoorden.

Volgens Krol was het altijd de bedoeling om werknemers te ontzien. ,,Premier
Rutte heeft oog voor de hardwerkende Nederlander. Maar niet voor de Nederlander
die hard heeft gewerkt.''

Ouderenbonden spreken van een `een stapeling van tegenslagen': de pensioenen
zijn al jaren niet verhoogd, terwijl het leven wel duurder wordt en allerlei
lasten worden verhoogd: onlangs bijvoorbeeld de btw en het eigen risico in de
zorg.

De ANBO gaat aandacht vragen voor de koopkracht van ouderen en verzamelt
klachten over de AWBZ. Staatssecretaris Van Rijn (Volksgezondheid) reageert
waarschijnlijk volgende week op die kwestie.

De pijn voor ouderen is nog niet voorbij, want in april gaan ongeveer zeventig
pensioenfondsen de pensioenen verlagen. Dat zal zijn met gemiddeld 1,9 procent,
maar met uitschieters naar 7 procent. Deze verlaging is iets minder dan een jaar
geleden werd voorspeld.

Pensioen onverwacht omlaag, tehuis duurder

LOAD-DATE: 24 January 2013

LANGUAGE: DUTCH; NEDERLANDS

GRAPHIC: Peter Pels (65). Zijn vakantie naar Spanje gaat dit jaar niet door,
zegt hij. `En we moeten echt meer op de boodschappen letten.' Foto Arie Kievit |



PUBLICATION-TYPE: Krant

JOURNAL-CODE: ADNL


                        Copyright 2013 AD NieuwsMedia BV
                              All Rights Reserved

                              111 of 114 DOCUMENTS



                              AD/Algemeen Dagblad

                            25 januari 2013 vrijdag

Boele heeft de schurft aan de gewone man

BYLINE: Jerry Goossens

SECTION: Algemeen Dagblad - Nieuwsdienst; Blz. 13

LENGTH: 469 woorden


`We zullen het nooit meer doen!'

Telkens als Boele Staal in de krant staat of op televisie verschijnt, moeten de
marketing- en publiciteits-typjes bij de banken in afgrijzen de handen voor de
ogen slaan. Al jaren zijn ze bezig om beetje bij beetje het vertrouwen van de
consument terug te winnen. Uren aan zalvende reclamespotjes met kabbelende
muziek en waarin het evangelie van `het nieuwe bankieren' wordt gepredikt.
Brieven waarin de bank smeekt of ie je alsjeblieft een vergoedinkje mag betalen
voor de woekerpolis die hij je jaren terug heeft aangesmeerd. Vrijwillige
bonusbeperkingen. Ja, het nieuwe bankieren is één groot, georkestreerd mea culpa
dat de consument het gevoel moet geven dat de sector écht, ongelogen, nee heus,
niet meer dezelfde witteboordenbende is die het voor de val van Lehman Brothers
was.

Maar dan roert Boele Staal, scheidend voorzitter van de Nederlandse Vereniging
van Banken, zijn mondje en zijn ze weer terug bij af.

Boele werd in 2007 tot bancaire roeptoeter benoemd. Eén jaar voor de boel in
elkaar donderde. En op slag was hij de verkeerde man op de verkeerde plaats.
Vóór de krijtstreeptijgers van Wall Street, de Londense City en de Zuidas de
wereldeconomie aan de rand van de afgrond brachten, volstond voor zijn functie
een goedgevuld adressenboekje met namen uit het Haagsche. Beetje lobbyen voor
nog meer deregulering, daar kwam het klusje eigenlijk wel op neer. Kan je met
een gerust hart aan Boele overlaten. Regent van de oude stempel. Prominent lid
van een partij (D66) waar je alle kanten mee op kunt. Nationaal kampioen
netwerken. Die kan je om een boodschap sturen. Maar toen de bankwereld zichzelf
als een ordinaire oplichtersbende ontmaskerde, was dat in één klap niet meer
belangrijk. Vanaf dat moment moest de gewone man gemasseerd worden. En als Boele
ergens de schurft aan heeft, dan is het de gewone man,

Dat maakt de vraaggesprekken met Boele in zijn hoedanigheid als souteneur der
haute finance ook zo hilarisch: vrijwel elk woord dat zijn lippen passeert, is
een bevestiging dat het `oude bankieren' nog altijd springlevend is. Subprime
hypotheken (het bancaire handigheidje dat vele tienduizenden Amerikanen de kop
heeft gekost)? ,,Een uitwasje van het kapitalisme,'' aldus Boele. En gisteren
zei de man van Staal in deze krant dat banken geen sorry meer hoeven te zeggen:
,,Ik denk dat we voorbij het punt zijn dat excuses nog zin hebben.'' De crisis
woekert door, SNS staat op omvallen en zou weleens de volgende bank kunnen zijn
die met belastingcentjes gered moet worden. Maar Boele vindt dat het maar eens
afgelopen moet zijn met die misplaatste nederigheid van zijn broodheren. Want:
,,De samenleving wilde die overvloed aan krediet ook.''

Namens alle gewetenloos graaiende, zakkenvullende consumenten zeg ik: sorry,
Boele. We zullen het nooit meer doen!

LOAD-DATE: 24 January 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2013 AD NieuwsMedia BV
                              All Rights Reserved

                              112 of 114 DOCUMENTS



                              AD/Algemeen Dagblad

                            23 januari 2013 woensdag

Van spandoeken moeten ze gewoon afblijven

SECTION: Algemeen Dagblad - Nieuwsbudget; Blz. 6

LENGTH: 549 woorden


Ik ben tegen excessen en vóór gezond verstand, maar het voetbal lijkt me wel
steriel genoeg, zo onderhand.

De supporters van Ajax schilderden een oliesjeik op een spandoek. Daarna
tekenden ze er een groot rood kruis doorheen en hielden het spandoek hoog in de
lucht, toepasselijk genoeg vlak voor de wedstrijd tegen Manchester City.

Het was een erg goed spandoek, vooral omdat je in één oogopslag de boodschap
begreep, zelfs van een afstandje gezien. Die luidde: `Blijf met je poten van ons
voetbal af, jij rijke exoot met je zak vol miljoenen, want je hebt al genoeg
schade aangericht.'

In deze moderne tijd is het zo ongeveer de meest relevante boodschap denkbaar,
maar de meneertjes van de UEFA zagen dat anders. Vorige week legden ze Ajax een
boete op van tienduizend euro, want het oliesjeikspandoek werd door een speciale
commissie als `ongepast en provocerend' beoordeeld.

Volkomen krankzinnig, uiteraard, en in meer dan één opzicht, maar bovenal omdat
voetbalsupporters alle recht hebben te ageren tegen de macht van het grote geld.
Sterker, ze zijn het aan zichzelf verplicht. Het grote geld: het maakte
entreekaartjes stervensduur en competities voorspelbaar. Het transformeerde een
toegankelijke volkssport tot een opgefokte business. Het maakte voetballers tot
passanten en clubs tot Naamloze Vennootschappen.

(De afbeelding van de oliesjeik is in dit kader overdrachtelijk. Vroeger werd
het grote geld verbeeld door een blanke dikzak in een maatpak, tegenwoordig door
een Arabier, maar dat verandert weinig aan de essentie.)

Niet supporters hebben het voetbal zo zwaar beschadigd, dat deden de mensen die
er een product van maakten. Geholpen door de FIFA en de UEFA, uiteraard, maar
dat mag je niet hardop zeggen, want dan krijg je een boete. Het is zoals de
Engelse krant The Guardian het vorige week formuleerde: eerst pakten ze de
gewone man zijn sport af, daarna moest de gewone man zijn bek erover houden.

En nog los van de kolder rond Ajax en de oliesjeik: van spandoeken blijf je af.
Grijp in bij racisme of ernstige beledigingen, maar juist het spandoek verdient
immuniteit en bescherming. Het is één van de laatste vrije uitingsvormen van de
voetbalsupporter. Een spandoek is in de regel politiek incorrect en dat moet
vooral zo blijven.

Vuurwerk afsteken mag niet meer, want dat schijnt erg gevaarlijk te zijn. Wie
tegenwoordig een kip loslaat op het veld krijgt een stadionverbod. Roken en bier
drinken wordt meer en meer aan banden gelegd. Je wordt geacht netjes op je stoel
te blijven zitten, anders grijpt de steward in. Er liggen diepe betonnen
grachten rond onze velden, als symbolische kloof tussen de sterren op het veld
en de mensen op hun stoeltje.

Ik ben tegen excessen en vóór gezond verstand, maar het voetbal lijkt me wel
steriel genoeg, zo onderhand. Feyenoord kreeg onlangs een boete voor het
spandoek `UEFA=MAFFIA'. Een tekst die je wellicht provocerend kunt noemen, maar
niet per se ongepast. Vorige week liet Arsenal een spandoek verwijderen van
supporters die - zonder gevloek of getier - protesteerden tegen de belachelijke
ticketprijzen.

De hartstocht en loyaliteit van voetbalfans mag je vermarkten en verpatsen,
blijkbaar, maar o wee als het allemaal niet in de bedrijfsfilosofie past, of in
de marketingstrategie. Dan heft de macht schijnheilig het vingertje.

LOAD-DATE: 23 January 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2013 AD NieuwsMedia BV
                              All Rights Reserved

                              113 of 114 DOCUMENTS



                              AD/Algemeen Dagblad

                            11 januari 2013 vrijdag

Premie te hoogSnel terug naar het ziekenfonds

SECTION: Algemeen Dagblad - Service; Blz. 20

LENGTH: 538 woorden


Steeds meer mensen kunnen hun zorgpremie niet meer betalen (AD 10-1). Voordat in
de zorg de marktwerking werd ingevoerd waren zowel de ziekenfonds- als de
particuliere premies lager. Toch schijnt er nog 10 miljard aan premies uit de
jaren voor 2006 in een potje te zitten. Om de zorg betaalbaar te houden moeten
we snel terug naar het oude systeem. Laten we meteen afscheid nemen van alle
grootverdieners in de zorg. Hoewel, bij hen geldt vast weer dat afspraak nu
eenmaal afspraak is.

Piet Blokzijl, Nieuwegein.

Koppel premie geheel aan het inkomen

Zorgpremie steeds lastiger te betalen (AD 10-1). Ons zorgstelsel en andere
sociale voorzieningen moeten herzien worden. Het is zorgelijk dat
honderdduizenden Nederlanders hun premies niet kunnen betalen. Vooral
uitkeringsgerechtigden ondervinden problemen omdat de hoogte van de uitkeringen
achterblijft bij alle lastenstijgingen. Koppel de zorgpremie aan het inkomen.
Laat de sterkste schouders de zwaarste lasten dragen. Als we per Nederlander 100
euro per maand betalen komt er elke maand ruim 1600.000.000 binnen. Is dat niet
genoeg?

Joop van de Swaluw, Hellevoetsluis.

Wie premie niet betaalt heeft geen recht op zorg

Bijna 300.000 Nederlanders betalen hun verplichte zorgpremie niet (AD 9-1).
Sluit hen uit van medische zorg of houd de premie in op hun salaris of
uitkering. Zij moeten beseffen dat wie wel betaalt door hen een hogere premie
krijgt voorgeschoteld.

Cees van Ravesteijn, Rijswijk.

Heel je leven betaald, maar nu geen zorg

Je hebt heel je hele leven trouw de zorgpremie betaald. Het grootste aantal
jaren ging het om dure particuliere ziektekostenverzekeringen. Je hebt weinig
tot geen gebruik gemaakt van de gezondheidszorg. Na je 70ste kom je in een van
de laagste inkomensgroepen terecht. Voor jou geen optimale zorg meer, want dat
kun je niet opbrengen. Heel je leven voor niets premie betaald. Hoe krom gaat
het nog worden?

Lisette van Beest, Alblasserdam.

Grootverdieners mogen gelukkig 7 jaar wennen

Minister Plasterk wil rem op topinkomens in de publieke sector (AD 9-1). Alleen
gebeurt dat anders dan bij het demotiemodel van Capgemini. Dat bedrijf wil
oudere medewerkers na jaren trouwe dienst tot het inzicht laten komen dat ze
eigenlijk te veel verdienen. Wie dat niet wil inzien, wordt straks met het
versoepelde ontslagrecht een handje geholpen. Plasterk werkt met zachtere hand:
je mag je salaris van meer dan 193.000 euro nog 4 jaar houden, daarna wordt het
in 3 jaar afgebouwd tot de balkenendenorm. Hopelijk lukt het de grootverdieners
om in die 7 jaar aan hun nieuwe status te wennen. Want of er in 2020 nog een
voedselbank bestaat? Niemand die het weet.

Otto Bronk, Den Haag.

We zouden eerlijk delen

Minister Plasterk roept grootverdieners in de publieke sector op om vrijwillig
salaris in te leveren (AD 9-1), maar die doen dat natuurlijk niet. Ze lachen hem
gewoon midden in zijn gezicht uit. Ingrijpen in bestaande contracten kan niet,
zegt de minister. Maar waarom kan dat wel bij de gewone man? Voor mijn
pensioenuitkering heb ik ook een contract getekend, maar dat wordt zonder
blikken of blozen eenzijdig opengebroken. Ook wordt mij zo maar 9 maanden AOW
ontnomen. Ik hoor het Diederik Samsom nog zeggen: `Eerlijk delen'.

Paul Reijsbergen, Den Haag.

LOAD-DATE: 11 January 2013

LANGUAGE: DUTCH; NEDERLANDS

GRAPHIC: Briefschrijver Blokzijl wil graag af van de marktwerking in de zorg.
foto anp |

PUBLICATION-TYPE: Krant

JOURNAL-CODE: ADNL


                        Copyright 2013 AD NieuwsMedia BV
                              All Rights Reserved

                              114 of 114 DOCUMENTS



                              AD/Algemeen Dagblad

                            2 januari 2013 woensdag

Belastingvoordeeltje Jan Modaal

SECTION: Algemeen Dagblad - Nieuwsdienst; Blz. 19

LENGTH: 481 woorden


Nederlanders krijgen vanaf 2013 met een nieuw loonstrookje te maken. De manier
waarop werkgevers de inhouding van belasting en premies berekenen, is hierin
vereenvoudigd.

Werknemers merken weinig van de verandering. Wel hebben de maatregelen een klein
effect op het inkomen. Volgens berekeningen van loonverwerker Salar gaan mensen
met een bruto maandsalaris tot 1500 euro er hierdoor zo'n 10 euro per maand op
achteruit. Wie 2000 tot 5000 euro verdient, wint 10 tot 30 euro, al wordt dat
voordeel in sommige sectoren gedrukt door stijging van de pensioenpremies, zoals
bij de bouw, de zorg en bij de ambtenaren. De hoogste inkomens krijgen er 7 euro
netto bij.

Het nadeel voor de lagere inkomens komt, doordat de laagste schijf van de
inkomstenbelasting flink is verhoogd, van 33,1 naar 37 procent. Dat is een
`compensatie' voor het afschaffen van de zorgpremie die werknemers over hun
salaris moesten betalen. Die wordt nu rechtstreeks afgedragen door de
werkgevers. Het ontstane voordeel voor werknemers wordt teruggepakt met een
verhoging van het tarief. Netto blijken de lagere inkomens hier nadeel van te
hebben.

De uitbetaling van de algemene heffingskorting wordt in 2013 verder afgebouwd.
Deze uitbetaling, denigrerend ook wel `aanrecht-subsidie' genoemd, wordt gedaan
aan partners die niet of weinig verdienen. Deze mensen (vaak vrouwen) betalen
als ze weinig verdienen ook weinig belasting en hebben dus weinig aan de korting
op de belastingheffing. Zij kunnen de algemene heffingskorting (2001 euro, 1034
euro voor AOW-ers) geheel of deels uitbetaald krijgen. Sinds 2009 wordt dit
systeem afgebouwd. Alleen voor personen geboren voor 1963 wordt nog de hele
heffingskorting uitbetaald. Personen geboren voor 1972 of met kinderen van 5
jaar of jonger krijgen maximaal 1734 euro, de rest maximaal 1334 euro.

De doorwerkbonus, bedoeld om doorwerken op leeftijd aan te moedigen, verdwijnt
in 2013. In plaats daarvan komt een werkbonus. Die is ook gericht op
doorwerkende ouderen, maar alleen als zij een lager inkomen hebben. Recht op de
bonus bestaat vanaf het jaar dat men 61 wordt. Personen met het minimumloon of
iets meer krijgen een bonus van maximaal 1100 euro. Deze bonus wordt afgebouwd.
Wie meer verdient dat 175 procent van het minimumloon krijgt niets.

Een interessante aftrekpost in 2013 zijn studiekosten. Deze zijn - na aftrek van
een drempel van 250 euro - aftrekbaar. In 2012 was de drempel nog 500 euro.

Het minimumloon stijgt in 2013 met 0,91 procent ten opzichte van 1 juli 2012.
Uitkering zoals de WW, WAO en WIA zijn hieraan gekoppeld en stijgen ook. De
uitkering voor de bijstand daalt, met ongeveer 15 euro voor stellen en 7 euro
voor alleenstaanden. Plannen uit 2012 om het inkomen van inwonende kinderen af
te trekken van de bijstandsuitkering zijn teruggedraaid.

Alimentatiebetalingen die de wettelijke indexering volgen, gaan in 2013 1,7
procent omhoog.

Inkomen

LOAD-DATE: 1 January 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2013 AD NieuwsMedia BV
                              All Rights Reserved
